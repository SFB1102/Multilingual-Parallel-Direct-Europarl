<?xml version='1.0' encoding='utf-8'?>
<text id="20101006.NL" lang="nl" date="2010-10-06" place="Brussel" edition="Uitgave PB">
  <section id="creitem1" title="1. Hervatting van de zitting">
    <intervention id="3-004" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Ik verklaar de zitting van het Europees Parlement, die op donderdag, 23 september 2010 werd onderbroken, te zijn hervat.</p>
    </intervention>
  </section>
  <section id="creitem2" title="2. Goedkeuring van de notulen van de vorige vergadering: zie notulen"/>
  <section id="creitem3" title="3. Verklaringen van het voorzitterschap">
    <intervention id="3-007" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Afgelopen maandag werd Hongarije getroffen door de grootste ramp in de geschiedenis van het land. Een stroom van sterk giftig rood slib uit een reservoir heeft ten minste drie personen het leven gekost. Vele honderden mensen raakten gewond. Namens het Europees Parlement wil ik graag onze solidariteit betuigen met de nabestaanden van de slachtoffers en alle getroffenen.</p>
      <p sl="nl">Dames en heren, collega's, we gedenken morgen een belangrijk feit, want dan is het precies vier jaar geleden dat Anna Politkovskaja werd vermoord. Zoals wij weten wijdde zij haar leven aan het onthullen van de waarheid over de situatie in de noordelijke Kaukasus. We weten hoe belangrijk onafhankelijke journalistiek is voor elke samenleving. We hebben de vasthoudendheid van mevrouw Politkovskaja in de strijd voor de vrijheid van meningsuiting en de persvrijheid geëerd door een van de zalen van ons perscentrum in Brussel naar haar te vernoemen. Maar terwijl wij het offer gedenken dat zij heeft moeten brengen, vergeten we ook de offers van anderen niet: van Natalja Estemirova en Anastasia Baboerova, van de mensenrechtenadvocaten Stanislav Markelov en Sergej Magnitski en van vele anderen. Degenen die verantwoordelijk zijn voor hun dood, zijn nog altijd niet opgepakt. We moedigen de Russische autoriteiten aan om zich ten volle in te zetten voor het waarborgen van de rechtsstaat en voor het beëindigen van de rechteloosheid en de straffeloosheid in de regio van de noordelijke Kaukasus.</p>
      <a text="(Applaus)"/>
      <p sl="nl">Op 10 oktober is het Werelddag tegen de doodstraf. Ik herhaal hierbij de oproep van het Europees Parlement tot een moratorium op de voltrekking van de doodstraf in alle landen van de wereld. De dood kan nooit een daad van rechtvaardigheid zijn. We verwelkomen de veranderingen in dat opzicht in landen als Rusland, Burundi en Togo, maar helaas worden er in Japan en de VS nog steeds doodvonnissen voltrokken.</p>
      <p sl="nl">Wij geloven dat een openbaar debat in die democratische landen kan bijdragen tot een verandering van deze situatie. We maken ons echter grote zorgen om het aantal doodvonnissen dat wordt voltrokken in landen als China en Iran. We roepen de regeringen en de autoriteiten van die landen op om dit soort praktijken te staken.</p>
      <a text="(Applaus)"/>
    </intervention>
  </section>
  <section id="creitem4" title="4. Samenstelling commissies en delegaties: zie notulen"/>
  <section id="creitem5" title="5. Mondelinge vragen en schriftelijke verklaringen (indiening): zie notulen"/>
  <section id="creitem6" title="6. Van de Raad ontvangen verdragsteksten: zie notulen"/>
  <section id="creitem7" title="7. Aan de standpunten en resoluties van het Parlement gegeven gevolg: zie notulen"/>
  <section id="creitem8" title="8. Regeling van de werkzaamheden">
    <intervention id="3-013" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Aan de orde is de definitieve ontwerpagenda die door de Conferentie van voorzitters is opgesteld overeenkomstig artikel 140 van het Reglement tijdens haar vergadering van 23 september 2010. Met instemming van de fracties wil ik het Huis graag op de hoogte stellen van de voorstellen om de volgende wijzigingen door te voeren:</p>
      <a text="(De meerderheid van de fracties, en in sommige gevallen zelfs een ruime meerderheid, is het eens met deze wijzigingen)"/>
      <p sl="nl">Met betrekking tot de woensdag</p>
      <p sl="nl">Toevoeging van een nieuw agendapunt: een debat over de verklaringen van de Raad en de Commissie inzake de sociale bepalingen van het Verdrag van Lissabon is ingeschreven op de agenda, na de gecombineerde behandeling over biodiversiteit.</p>
      <p sl="nl">Het debat over de mondelinge vraag over op zee verloren containers en schadevergoeding is van de agenda genomen.</p>
      <p sl="nl">Met betrekking tot de donderdag</p>
      <p sl="nl">De stemmingen beginnen om 11.30 uur.</p>
      <p sl="nl">De stemming over het verslag-Maňka over het ontwerp van gewijzigde begroting nr. 2/2010 is van de agenda genomen. Het debat kan niet plaatsvinden, omdat de Raad nog geen standpunt heeft vastgesteld over dit onderwerp.</p>
    </intervention>
    <intervention id="3-014" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="en">namens de PPE-Fractie . – Mijnheer de Voorzitter, de PPE juicht goede en diepgaande discussies over sociale onderwerpen tijdens onze plenaire vergaderingen altijd toe, maar dan moeten ze wel goed voorbereid zijn.</p>
      <p sl="en">Daarom was aanvankelijk met een meerderheidsbesluit in de Conferentie van voorzitters besloten dat het voorstel van de Sociaaldemocratische Fractie om diensten van algemeen belang in de Lissabon-agenda en publieke diensten in het Verdrag van Lissabon te bespreken, eerst in de Commissie werkgelegenheid en sociale zaken zal worden besproken. Daar zijn wij vóór omdat het een zeer ingewikkeld onderwerp is.</p>
      <p sl="en">Ik begrijp dat de titel is aangepast en dat de liberalen hun standpunt hebben bijgesteld, maar inhoudelijk blijft het een ingewikkeld onderwerp en we willen nog steeds dat het voorstel eerst in de Commissie werkgelegenheid wordt besproken, omdat het een zeer belangrijke en ingewikkelde discussie is. Wij zijn er niet tegen maar om deze reden zullen wij ons onthouden van stemming over dit onderwerp.</p>
    </intervention>
    <intervention id="3-015" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Dank u wel, mevrouw Wortmann-Kool, voor uw toelichting. Dit betekent dat dit punt op de agenda komt, maar dat de Fractie van de Europese Volkspartij (Christendemocraten) zich van stemming heeft onthouden. De meerderheid van de overige fracties wilde dit punt op de agenda hebben.</p>
      <a text="(De agenda wordt aldus vastgesteld)"/>
      <a text="(De vergadering wordt enkele minuten onderbroken)"/>
    </intervention>
  </section>
  <section id="creitem9" title="9. Plechtige vergadering - Oost-Timor">
    <intervention id="3-017" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Welkom bij het Europees Parlement, mijnheer de president. Welkom terug na achttien jaar!</p>
    </intervention>
    <intervention id="3-019" speaker_id="photo_generic" name="José Ramos-Horta, president van de Democratische Republiek Oost-Timor" is_mep="True" mode="spoken">
      <p sl="en">Mijnheer de Voorzitter, dames en heren, ik zal beginnen met een aantal opmerkingen in het Engels, vervolgens schakel ik over op het Portugees en daarna ga ik weer verder in het Engels.</p>
      <p sl="en">Ik zou u in vijf verschillende Europese talen kunnen toespreken, maar dat zal ik niet doen omdat dat voor mijzelf ook verwarrend is. Ik zal me dus beperken tot twee talen: Engels en Portugees.</p>
      <p sl="en">Ik ben dankbaar dat ik het voorrecht heb me te richten tot deze voorname instelling, de belichaming van de rijke culturele diversiteit van Europa en zijn democratische politieke cultuur en instellingen. Mijn bewondering voor Europa en voor de instellingen die u hebt gevormd, voor de weg die u hebt afgelegd van verdeeldheid, rivaliteit en oorlogen naar eenheid, partnerschap en vrede, democratie, integratie en welvaart alsook voor uw diepgewortelde geloof in solidariteit tussen volkeren, heeft me er als winnaar van de Nobelprijs voor de Vrede in 2008 toe aangezet de Europese Unie en de Europese Commissie voor de Nobelprijs voor de Vrede te nomineren.</p>
      <p sl="en">Aan de ene kant van de planeet is er de overweldigende invloed en schaduw van de enige overgebleven supermacht. Aan de andere kant hebben we Azië waar de dreigende schaduw van twee opkomende Aziatische reuzen over de rest van de regio hangt. Daartussenin kan sprake zijn van een Europese brug – een brug die alle landen in een nieuw partnerschap voor vrede en welvaart kan samenbrengen. Dit Europa van integratie strekt zich uit van de prachtige Atlantische kust van Portugal tot aan de randen van het oude continent waar Azië begint.</p>
      <p sl="en">Ik sta hier met grote dankbaarheid aan deze voorname instelling, aan veel van haar geachte afgevaardigden, aan de Europese Commissie en met name aan haar voorzitter, onze vriend José Manuel Durão Barroso, die ons al meer dan drie decennia steunt bij onze lange zoektocht naar vrijheid.</p>
      <p sl="en">Als jonge politicus en diplomaat, eerst als staatssecretaris, daarna als minister van Buitenlandse Zaken en later als premier van Portugal, was hij een wijs en vurig pleitbezorger van Oost-Timor, zoals hij dat ook was van Afrika, Azië en Latijns-Amerika.</p>
      <p sl="en">Maar ik zou mijn plicht verzaken als ik de vele andere leden van het Europees Parlement, waarvan sommigen hier niet meer zijn vanwege het onomkeerbare verouderingsproces waaraan niemand ontkomt, niet zou bedanken.</p>
      <p sl="en">Over het hele spectrum, van links naar rechts, bood deze instelling ons een forum toen niemand anders ons een stem gaf.</p>
      <p sl="en">Het waren bijvoorbeeld de Portugese leden van het Europees Parlement van alle partijen die in de jaren negentig van de vorige eeuw een deel van hun eigen salaris gaven aan de persoon die tegenwoordig onze minister van Buitenlandse Zaken is, dr. Zacarias da Costa. Hij vertoefde hier vijf jaar als vertegenwoordiger van het Timorese verzet en het waren de Portugese leden van het Europees Parlement van links en rechts van wie we iedere maand financiële steun ontvingen om hier in Brussel een kantoor draaiende te houden.</p>
      <p sl="en">Het was ook deze instelling die ons als eerste ter wereld een pas gaf, een identiteitskaart, zodat we Oost-Timor in het Parlement konden vertegenwoordigen om te pleiten voor de zaak van Oost-Timor.</p>
      <p sl="en">Nu ik hier weer sta, voel ik dan ook immense dankbaarheid aan u allen.</p>
      <p sl="en">Staat u mij toe verder te gaan in het Portugees en in te gaan op de millenniumdoelstellingen voor ontwikkeling, de vraag hoe het ervoor staat in mijn land en wat we van de internationale gemeenschap verwachten om ons en andere landen te helpen.</p>
      <p sl="pt">In 2000 was Oost-Timor geen onafhankelijk land. Pas bij de presentatie van ons eerste verslag over de millenniumdoelstellingen voor ontwikkeling, in 2004, zijn wij begonnen met het vaststellen van de eerste streefdoelen.</p>
      <p sl="pt">Tijdens de laatste drie jaar heeft Oost-Timor echte vrede gekend. Dat heeft geleid tot een solide economische groei van ruim 12 procent per jaar, een vermindering van het armoedeniveau met 9 procent tijdens de afgelopen twee jaar en een daling van het kindersterftecijfer en het sterftecijfer van kinderen onder de vijf jaar, zodat op dit vlak nu reeds de doelstellingen voor 2015 zijn bereikt. Bovendien is het aantal schoolinschrijvingen gestegen met 65 procent in 2007 en 83 procent in de periode 2009-2010 en wordt het analfabetisme onder volwassenen geleidelijk teruggedrongen met behulp van een gezamenlijk programma van Oost-Timor en Cuba.</p>
      <p sl="pt">Wij voorzien dat het analfabetisme in Oost-Timor over twee of drie jaar volledig zal zijn uitgeroeid. Ongeveer 30 procent van de algemene staatsbegroting is bestemd voor volksgezondheid en onderwijs. Deze ommezwaai is te danken aan de agressieve overheidsfinanciering van maatschappelijke programma’s zoals rechtstreekse toekenning van uitkeringen aan ouderen, weduwen, gehandicapten en veteranen en specifieke inspanningen om het akkerland uit te breiden en de voedselproductie te verhogen.</p>
      <p sl="pt">Wij leggen thans de laatste hand aan de routekaart van ons strategische ontwikkelingsplan voor 2010-2030, waarmee wij ons volk zullen bevrijden van eeuwen van armoede en de levensstandaard van onze bevolking tegen 2030 zullen optrekken naar het niveau van de hogere middenklasse.</p>
      <p sl="pt">Met betrekking tot het beheer van onze aardolievoorraden stellen wij met voldoening vast dat Oost-Timor in het verslag van 1 juli 2010 van het Extractive Industries Transparency Initiative (EITI) de eerste plaats bekleedt in Azië en de derde plaats in de wereld voor wat betreft de soliditeit, transparantie en doeltreffendheid van het beheer van de winst uit aardgas en aardolie.</p>
      <p sl="pt">Ongeveer 30 procent van de leden van ons nationaal parlement zijn vrouwen. In onze regering zijn belangrijke ministeries zoals Financiën, Justitie, Maatschappelijke Solidariteit enzovoort in handen van vrouwen en ook het hoofd van het Openbaar Ministerie is een vrouw. Wij beschikken over een permanent jeugdparlement waarvan de 130 leden onlangs gekozen zijn in het gehele land. De jongeren die van dit parlement deel uitmaken zijn tussen de twaalf en zeventien jaar oud. Wij hebben in het jeugdparlement van meet af aan het genderevenwicht willen respecteren, maar het resultaat heeft onze verwachtingen overtroffen: het jeugdparlement is samengesteld uit 68 meisjes en 62 jongens.</p>
      <p sl="pt">Oost-Timor heeft tot onze trots een van de meest humanistische grondwetten ter wereld aangenomen. In ons land is de doodstraf verboden en de maximale gevangenisstraf bedraagt er 25 jaar. Niemand kan tot levenslang veroordeeld worden. Bovendien hebben wij alle belangrijke internationale verdragen inzake mensenrechten geratificeerd. Wij hebben aan de bevoegde instellingen reeds twee verslagen over de verdragen gepresenteerd en wij blijven inspanningen leveren om de eerbiediging van de mensenrechten en van vrijheid en waardigheid voor iedereen te versterken. Onze grondwet erkent het primaat van het internationaal recht over de nationale wetgeving. Dit betekent dat al onze wetten in overeenstemming moeten zijn met het internationaal recht.</p>
      <p sl="pt">Met uw welnemen schakel ik nu over op het Engels.</p>
      <p sl="en">Ik zal nu stilstaan bij de kwestie klimaatverandering maar ik zal er vanwege de beperkte tijd uiteraard niet al te diep op ingaan.</p>
      <p sl="en">Het is weliswaar een feit dat de rijken en machtigen het meest hebben bijgedragen aan het verslechterende milieu op aarde, maar we erkennen dat de vooruitgang van de wetenschap, technologie en industrie van de afgelopen tweehonderd jaar iedereen enorme voordelen heeft gebracht, ook al zijn deze voordelen ongelijk verdeeld.</p>
      <p sl="en">Maar we moeten in de ontwikkelingslanden niet alle schuld voor de schade die op de planeet is aangericht, bij de rijken en machtigen leggen. We moeten erkennen dat wij ook een aandeel hebben in de verantwoordelijkheid voor de verwoesting van onze bossen, meren, rivieren en zeeën. Azië draagt evenveel verantwoordelijkheid om de klimaatramp af te wenden als de VS en Europa. Wij vormen bijna de helft van de bevolking van de planeet. Alleen dit betekent al dat we het land, mineralen, bossen en water onder enorm grote druk zetten. Om onze economieën te moderniseren en de levens van honderden miljoenen armen in Azië te verbeteren, onttrekken we steeds meer energie aan de aarde. Veel van de opkomende mogendheden in Azië steken nu ook de oceanen over op zoek naar energie elders – in Afrika en Latijns-Amerika.</p>
      <p sl="en">Oost-Timor en de Maldiven, twee van de kleinste landen in Azië, vragen samen om een Aziatische gemeenschappelijke agenda voor duurzame ontwikkeling gestoeld op milieubescherming en -herstel, voor land- en waterbeheer, gezondheid en onderwijs voor iedereen, en voor de uitbanning van armoede en analfabetisme.</p>
      <p sl="en">Ik doe een beroep op de rijken en de machtigen. De rijken en de machtigen moeten zichzelf de vraag stellen of ze de toezeggingen die ze voor de tv-camera’s deden, hebben waargemaakt en of onderontwikkeling en extreme armoede met het beleid in het verleden effectief bestreden zijn.</p>
      <p sl="en">Maar al te vaak wordt leiders van de ontwikkelingslanden verweten dat het leven van onze bevolking niet verbetert, ondanks de royale ontwikkelingshulp die we naar verluidt van de rijken hebben gekregen.</p>
      <p sl="en">Maar donoren moeten het beleid ook eerlijk en kritisch analyseren. We weten dat er onder gewone mannen en vrouwen – in de VS, Europa en Japan – een oprecht gevoel van solidariteit met de medemens in de armere regio’s van de wereld heerst, maar donoren moeten de tijdrovende, bezwarende, overmatige, overbodige, verkwistende en bureaucratische papierwinkel waar in onze landen iedereen op afknapt en in omkomt, ook stroomlijnen.</p>
      <a text="(Applaus)"/>
      <p sl="en">Donoren moeten een groter deel van iedere dollar die ze toezeggen, investeren in plattelandsontwikkeling, landbouw, voedselzekerheid, water en sanitaire voorzieningen, wegen, gezondheid en onderwijs. Om nationale instellingen en de democratisch gekozen leiders te steunen, moeten donoren meer directe sectorale begrotingssteun bieden om hen in staat te stellen de mensen te helpen met diensten en ontwikkelingen.</p>
      <p sl="en">Het is ontmoedigend dat slechts een handjevol rijke landen het streefcijfer 0,7 procent van het bruto nationaal product voor ontwikkelingshulp haalt. Tegelijkertijd zijn royale toezeggingen die in het licht van de schijnwerpers van internationale conferenties – en in aanwezigheid van filmsterren en popartiesten – worden gedaan, vaak alweer vergeten op het moment dat het doek in Hollywood valt en de schijnwerpers doven.</p>
      <p sl="en">Het is nog ontmoedigender om te zien hoe met gemak heel snel tientallen miljarden dollars worden gevonden om failliete banken, verzekeringsmaatschappijen, frauduleuze vastgoedmakelaars en verouderde automobielfabrikanten te redden en hoe tientallen miljoenen dollars aan bonussen worden uitgekeerd aan incompetente lieden en oplichters die verantwoordelijk zijn voor het financiële debacle, terwijl de smeekbeden aan de rijken om de buitenlandse ontwikkelingshulp te verhogen daarentegen al verschillende decennia op veel weerstand stuiten.</p>
      <p sl="en">We zijn van mening dat we landen die gebukt gaan onder de gevolgen van de financiële ineenstorting, op een verstandige en eerlijke manier kunnen helpen door de schuld van de minst ontwikkelde landen en kleine eilandstaten in ontwikkeling af te schrijven en de schuld van de debiteurlanden in diverse delen van de wereld, met name in Zuid-Azië en het gebied van de grote meren van Afrika, die worden geconfronteerd met enorme interne en externe uitdagingen zoals instabiliteit, klimaatverandering en extremisme, te herstructureren.</p>
      <p sl="en">Oost-Timor is bevoorrecht in de zin dat wij geen cent buitenlandse schuld hebben, dus ons verzoek is niet ingegeven door zelfbelang. Als je de pocketuitvoering van het economisch jaarboek van 2010 openslaat, kom je een aantal interessante gegevens tegen. Oost-Timor heeft momenteel het hoogste begrotingsoverschot ter wereld uitgedrukt als percentage van zijn BBP en geen cent buitenlandse schuld. Toch zijn we solidair met landen die decennialang schulden hebben opgebouwd die ze momenteel niet kunnen terugbetalen en waar honderden miljoenen mensen overal ter wereld in verstrikt zitten. Als het mogelijk is om bij wijze van spreken van de ene op de andere dag miljarden dollars te mobiliseren om failliete banken en verzekeringsmaatschappijen te redden, dan moeten we ook de morele plicht en de politieke wijsheid kunnen opbrengen om het veel kleinere bedrag te vinden waarmee de ontwikkelde landen aan hun verplichtingen tegenover de armen in de derde wereld kunnen voldoen en om een aantal van de wereldwijd verbreide wanverhoudingen te onderkennen.</p>
      <p sl="en">Terwijl ik hier sta met een intens gevoel van dankbaarheid aan u – aan het Europees Parlement, aan de Europese leiders en aan al onze ontwikkelingspartners –, wil ik in alle nederigheid ook onze tekortkomingen en beperkingen onderkennen. Wij in Oost-Timor, en in een groot deel van de ontwikkelingslanden, moeten de rollen niet omkeren door het Westen de les te lezen – als vergelding voor het feit dat het Westen ons decennialang de les heeft gelezen – maar we moeten ook in de spiegel kijken en antwoord geven op onze eigen gewetensvragen. Wat hebben wij zelf gedaan om de honderden miljoenen van onze mensen te redden van extreme armoede? Dat kunnen we. Wij in Oost-Timor en elders kunnen allemaal beter.</p>
      <p sl="en">We hebben de afgelopen drie jaar enorme vooruitgang geboekt. Ons land is nog maar acht jaar onafhankelijk. Ik heb enige cijfers met u gedeeld, maar er zijn diverse andere terreinen waarop wij successen hebben behaald die niet in getallen uit te drukken zijn. Die zijn niet meetbaar maar evenzeer van belang. We zijn erin geslaagd om de wonden van onze maatschappij te genezen, verschillende gemeenschappen met elkaar te verzoenen en de wonden te genezen tussen ons en Indonesië, waarmee we een 24-jaar lange tragische geschiedenis delen. Er zijn momenteel geen twee andere buurlanden die zulke goed betrekkingen met elkaar onderhouden, als Oost-Timor en Indonesië. We zijn erin geslaagd bruggen te slaan naar de gehele regio. We hebben diplomatieke betrekkingen aangeknoopt met meer dan honderd landen. Dat zijn niet-kwantificeerbare, niet-meetbare successen. Ondanks de diepe wonden na 24 jaar bezetting koestert onze bevolking geen wrok tegen wie dan ook.</p>
      <p sl="en">Dit zijn onze overtuigingen. We zijn vastberaden om de verwachtingen van onze bevolking te vervullen en haar naar een vreedzame en voorspoedige toekomst te leiden.</p>
      <p sl="en">De almachtige en genadige God zegene ons allen.</p>
      <a text="(Applaus)"/>
    </intervention>
    <intervention id="3-022" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Hartelijk dank, mijnheer de president.</p>
      <p sl="nl">Achttien jaar geleden gaf u, als leider van de oppositie in Oost-Timor, blijk van grote moed en visie. Vandaag bent u de president van een vrij, democratisch, onafhankelijk land.</p>
      <p sl="nl">Van harte gelukgewenst, mijnheer de president, en alle goeds voor uw land en uw volk. Dank u wel voor uw toespraak.</p>
      <a text="(Applaus)"/>
    </intervention>
  </section>
  <section id="creitem10" title="10. Werelddag tegen de doodstraf (debat)">
    <intervention id="3-025" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Aan de orde is de verklaring van de Raad, namens de vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid, over de Werelddag tegen de doodstraf.</p>
      <p sl="nl">Alvorens het woord te verlenen aan de heer Chastel, zal ik een gedeelte voorlezen uit brief van de kinderen van Sakineh Mohammadi Ashtiani aan de leden van het Parlement. Deze brief is speciaal voor het debat over de Werelddag tegen de doodstraf aan mij gestuurd via AKI International.</p>
      <p sl="nl">Ik lees voor uit de brief: "Wij willen u bedanken voor uw inspanningen en voor de aandacht die u hebt besteed aan de zaak van onze moeder Sakineh. We willen u allereerst vragen om morele steun. De internationale gemeenschap blijft onze enige hoop en daarom willen we het Europees Parlement vragen om resoluut op te treden met alle instrumenten waarover het beschikt, om onze moeder te helpen. We smeken u ons niet in de steek te laten en gehoor te geven aan onze hulpkreet. Tot slot, hopende dat primitieve straffen als steniging en ophanging voorgoed wereldwijd zullen worden uitgebannen, zenden wij u onze allerhartelijkste groeten."</p>
    </intervention>
    <intervention id="3-026" speaker_id="photo_generic" name="Olivier Chastel" is_mep="True" mode="spoken">
      <p sl="fr">namens Catherine Ashton (vicevoorzitter van de Commissie en hoge vertegenwoordiger van de Unie voor buitenlandse zaken en veiligheidsbeleid) . − Mevrouw de Voorzitter, dames en heren, zoals mevrouw de Voorzitter zojuist heeft gezegd, is het namens de hoge vertegenwoordiger, barones Ashton, dat ik op de Werelddag en ook de Europese dag tegen de doodstraf het woord richt tot deze vergadering.</p>
      <p sl="fr">Zoals u weet vertoont de toepassing van de doodstraf in de wereld een nog gemengd beeld. Enerzijds heeft een grote meerderheid van landen de doodstraf tegenwoordig afgeschaft, is het niet wettelijk dan toch in de praktijk, en is het bemoedigend te zien dat deze landen in aantal blijven toenemen. We kunnen zeker vaststellen dat er in de meeste landen een zeer duidelijke tendens is in de richting van afschaffing of van een zeer beperkt gebruik van de doodstraf.</p>
      <p sl="fr">Anderzijds blijft het aantal terechtstellingen en geldende procedures voor toepassing van de doodstraf wereldwijd helaas van een alarmerend gehalte: de 5 679 in 2009 gemelde executies waren 5 679 executies te veel. En met 58 landen en gebieden die de doodstraf handhaven, is ons werk nog lang niet gedaan.</p>
      <p sl="fr">Verder weten wij allen dat daar waar de doodstraf nog van kracht is, er grote problemen zijn ten aanzien van de eerbiediging van internationale normen, met name waar het gaat om het beperken van de doodstraf tot de ernstigste misdrijven, het onttrekken van minderjarige delinquenten aan zijn toepassingsgebied, of waarborgen voor een eerlijk proces.</p>
      <p sl="fr">De conclusie is duidelijk: zelfgenoegzaamheid is in deze kwestie nog altijd uit den boze. Wij alle beschikbare middelen gebruiken, waaronder diplomatieke kanalen en bewustmaking van het publiek, om ons doel te bereiken en het is om die reden dat de hoge vertegenwoordiger van het optreden van de Europese Unie voor de afschaffing van de doodstraf een persoonlijke prioriteit heeft gemaakt.</p>
      <p sl="fr">Wat betekent dat concreet? De toekomstige Europese dienst voor extern optreden zal zich uiteraard kunnen beroepen op het feit dat de Europese Unie vandaag de dag de instelling is die de strijd tegen de doodstraf aanvoert, maar de dienst zal ons ook de beste kans bieden voor het benutten van ons potentieel.</p>
      <p sl="fr">De dienst zal ons met name beter in staat stellen met één stem te spreken, waardoor we in de strijd tegen de doodstraf alle beschikbare instrumenten op Europees niveau kunnen inzetten en onderling verbinden.</p>
      <p sl="fr">Verder gaat de Europese Unie door om verbetering aan te brengen in de wijze waarop zij haar krachten bundelt met andere internationale organisaties en multilaterale organen die ijveren voor afschaffing van de doodstraf.</p>
      <p sl="fr">De resolutie waarin wordt opgeroepen tot een moratorium op de doodstraf, dit najaar te verwachten op de vijfenzestigste Algemene Vergadering van de Verenigde Naties, moet een afspiegeling zijn van de voortgang in de richting van wereldwijde afschaffing. Het gaat erom de in alle delen van de wereld waarneembare tendens voor afschaffing van de doodstraf een steun in de rug te geven en uit te breiden. Nauwe samenwerking tussen de Europese Unie en de Raad van Europa is een ander troef in onze strijd tegen de doodstraf.</p>
      <p sl="fr">Wat dat betreft en als zeer specifiek voorbeeld, gaan wij onze krachten bundelen om Wit-Rusland aan te moedigen de doodstraf af te schaffen, met name door op deze Werelddag gezamenlijk manifestaties te houden in Minsk.</p>
      <p sl="fr">Dames en heren, omdat wij fundamenteel geloven dat de afschaffing van de doodstraf van essentieel belang is om de menselijke waardigheid te beschermen en de mensenrechten te eerbiedigen, stellen wij ons teweer tegen het gebruik van de doodstraf, in alle gevallen en onder alle omstandigheden, en zullen wij tot wereldwijde afschaffing ervan blijven oproepen.</p>
      <p sl="fr">De wereldwijde afschaffing is en blijft een prioritaire doelstelling van ons externe optreden ten aanzien van de mensenrechten en ik bevestig hier namens barones Lady Ashton onze vastbeslotenheid om de Europese Unie in de voorhoede te houden van onze strijd voor wereldwijde afschaffing van de doodstraf.</p>
    </intervention>
    <intervention id="3-027" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Ik moet erop wijzen dat we op voorstel van de Conferentie van voorzitters een debat zullen houden met slechts een enkele spreker per fractie. Er zal dus geen gelegenheid zijn het woord te voeren volgens de "catch the eye"-procedure. Dat is spijtig, want dit is een heel belangrijk debat.</p>
    </intervention>
    <intervention id="3-028" speaker_id="96651" name="Eduard KUKAN" is_mep="True" mode="spoken" nationality="Slovakia" birth_date="26-12-1939" birth_place="Trnovec nad Váhom" p_group="Group of the European People's Party (Christian Democrats)" m_state="SK">
      <p sl="en">namens de PPE-Fractie . – Mevrouw de Voorzitter, de Europese Unie is gebaseerd op waarden en respect voor de mensenrechten, die overal ter wereld voortdurend moeten worden verdedigd en beschermd. Het recht op leven ligt daaraan ten grondslag. De Werelddag tegen de doodstraf herinnert ons eraan dat er nog steeds landen in de wereld zijn die de doodstraf uitvoeren. Dat is de reden dat we onze inspanningen moeten voortzetten en de strijd tegen deze praktijk moeten opvoeren.</p>
      <p sl="en">Door de stevige oppositie van de EU tegen de doodstraf staan we in de voorhoede van deze strijd. Aangezien het Europees Parlement de eerste EU-instelling is die zich met deze strijd bezighoudt, is het onze plicht om invloed uit te oefenen op andere landen om de universele afschaffing van de doodstraf te bereiken.</p>
      <p sl="en">De strijd tegen de doodstraf over de hele wereld is een belangrijke prioriteit van het externe mensenrechtenbeleid van de Europese Volkspartij. De EU moet voortdurend het bewustzijn over deze kwestie vergroten en initiatieven steunen die kunnen leiden tot universele afschaffing van de doodstraf.</p>
      <p sl="en">Terwijl ik dat zeg, wil ik ook een beroep doen op de hoge vertegenwoordiger, de Commissie en de lidstaten om de landen die het tweede facultatieve protocol inzake de afschaffing van de doodstraf bij het Internationaal Verdrag inzake burgerrechten en politieke rechten nog niet hebben geratificeerd, ertoe over te halen dit te doen. De lidstaten die het dertiende protocol bij het Europees Verdrag tot bescherming van de rechten van de mens nog niet hebben geratificeerd, zouden dat ook alsnog moeten doen.</p>
      <p sl="en">Het spijt me te moeten zeggen dat Wit-Rusland als enige land in Europa de doodstraf nog steeds in praktijk brengt. We moeten alles in het werk stellen om verandering in deze situatie te brengen. Evenzo moet de EU voortdurend bijdragen aan het bewustzijn over afschaffing van de doodstraf, zowel in bilaterale onderhandelingen als in internationale fora.</p>
      <p sl="en">Tot slot: de EU moet een de rest van de wereld tot inspiratie zijn. Het lijkt mij nu, enkele dagen vóór de Werelddag tegen de doodstraf, het juiste moment om ons standpunt opnieuw te bevestigen.</p>
    </intervention>
    <intervention id="3-029" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">namens de S&amp;D-Fractie. – Wit-Rusland, China, Iran, Saudi-Arabië en Sudan. Wat hebben deze landen gemeen op het gebied van de eerbiediging van de mensenrechten en de fundamentele vrijheden? Dat zij allemaal een primitieve en weerzinwekkende maatregel in stand houden, namelijk de doodstraf. In sommige landen wordt deze gruwelijke methode in het geheim toegepast, zonder dat de desbetreffende cijfers openbaar bekend worden gemaakt. Dat is het geval met China, Egypte, Iran, Maleisië, Sudan, Thailand en Vietnam. In de Europese Unie is er nog één lidstaat die in haar nationale wetgeving voorziet in de mogelijkheid om in buitengewone omstandigheden de doodstraf toe te passen voor bepaalde misdrijven. In deze resolutie zet het Europees Parlement Letland aan alles in het werk te stellen om deze wetgeving zo spoedig mogelijk in te trekken.</p>
      <p sl="pt">Dit Parlement is van oordeel dat de Europese Unie alle kansen moet benutten om bij te dragen tot de afschaffing van de doodstraf, met name op topbijeenkomsten en bilaterale en multilaterale vergaderingen, inzonderheid in het kader van de Verenigde Naties; wanneer onderhandeld wordt over internationale overeenkomsten tijdens staatsbezoeken; en tijdens de dialoog met derde landen in het kader van het extern beleid, samenwerking en financiële bijstand. Het is belangrijk dat de lidstaten van de Europese Unie ervoor zorgen dat de resolutie van de Algemene Vergadering van de Verenigde Naties over een wereldwijd moratorium wordt toegepast.</p>
      <p sl="pt">De hoge vertegenwoordiger, barones Ashton, moet de Europese Dienst voor extern optreden gelasten actief bij te dragen tot de wereldwijde afschaffing van de doodstraf. Er is nog veel werk aan de winkel. Desondanks hebben al 154 landen de doodstraf bij wet of in de praktijk afgeschaft.</p>
      <p sl="pt">Het is onontbeerlijk dat de delegaties van de Europese Unie een passend aantal ambtenaren tellen die gespecialiseerd zijn in mensenrechten en zich inzetten voor de wereldwijde afschaffing van de doodstraf. Bovendien roep ik de hoge vertegenwoordiger op te voorzien in een regeling ter identificatie van alle burgers van de Europese Unie die in de wereld ter dood veroordeeld zijn en al het mogelijke te doen om te voorkomen dat zij daadwerkelijk worden terechtgesteld. Met betrekking tot het interne beleid van de Europese Unie ter zake verwacht het Parlement dat de voor volgend jaar geplande herziening van de EU-richtlijnen over de doodstraf snel in de praktijk zal worden gebracht.</p>
      <p sl="pt">Op het gebied van het externe beleid mag de Unie krachtens het Handvest van de grondrechten niemand uitzetten of uitleveren aan een land waar de persoon in kwestie het risico loopt de doodstraf te ondergaan. Bovendien moet zij ervoor zorgen dat niemand het gevaar loopt ter dood veroordeeld te worden op grond van de informatie die aan derde landen wordt doorgegeven in het kader van de overeenkomsten inzake gegevensuitwisseling.</p>
      <p sl="pt">Het Europees Parlement spreekt in deze resolutie duidelijk zijn afkeer uit over de meest gruwelijke toepassingen van dit soort straf, zoals dood door steniging. In de resolutie worden de namen genoemd van diverse mannen en vrouwen die in hun land ter dood veroordeeld zijn: moge het licht van de beschaving en het medelijden hun leven redden. Daarom verzoekt het Parlement de Raad en de Commissie alle middelen aan te wenden om actie te ondernemen en deze mensen te redden.</p>
    </intervention>
    <intervention id="3-030" speaker_id="96945" name="Marietje SCHAAKE" is_mep="True" mode="spoken" nationality="Netherlands" birth_date="28-10-1978" birth_place="Leiden" p_group="Group of the Alliance of Liberals and Democrats for Europe" m_state="NL">
      <p sl="en">namens de ALDE-Fractie . – Mevrouw de Voorzitter, ik ben heel trots dat de Europese Unie, als gemeenschap van waarden waar de doodstraf is afgeschaft, zich als mondiale speler krachtig inzet voor het afschaffen van de doodstraf overal.</p>
      <p sl="en">Tijdens onderhandelingen met kandidaat-lidstaten en in het kader van onze dialogen met andere landen, of het nu de Verenigde Staten zijn of Iran, dringen we consequent aan op de wettelijke of feitelijke afschaffing van deze hoogst onmenselijke straf. Het is niet eens bewezen dat de doodstraf effect heeft bij de misdaadpreventie. Derhalve valt deze praktijk nog meer te betwisten. De ernstigste misdaden mogen niet ongestraft blijven, maar de doodstraf vormt op zich een schending van het recht op leven zoals vastgelegd in de Universele verklaring van de rechten van de mens.</p>
      <p sl="en">We geloven in vervolging van misdaad op grond van internationale wetgeving, maar altijd door middel van een eerlijk en behoorlijk proces. Maar al te vaak is dit niet het geval en de Verenigde Naties hebben hoe dan ook vastgesteld dat drugsgerelateerde misdaden niet onder de ernstigste misdaden vallen.</p>
      <p sl="en">De Verenigde Naties hebben zich ook uitgesproken vóór een moratorium op de doodstraf en dat is een belangrijke verklaring. Tegelijkertijd worstelt de VN met haar geloofwaardigheid wanneer het Iran een zetel in de Raad voor de rechten van de vrouw geeft.</p>
      <p sl="en">De EU moet steeds met één stem spreken en strategischer te werk gaan als het gaat om belangrijke mensenrechtenkwesties, zoals het afschaffen van de doodstraf.</p>
      <p sl="en">Terwijl wij hier spreken, wordt vandaag in Brussel de culturele top China-EU gehouden. Deze belangrijke stap moet worden toegejuicht, maar tegelijkertijd mogen we niet negeren dat China recordhouder is wat betreft het grootste aantal doodstraffen. Het werkelijke aantal weten we niet door gebrek aan transparantie en het feit dat bepaalde mensen worden aangeduid als niet-mensen. China wordt alleen voorbijgestreefd door Iran als het gaat om de executie van jeugdige personen. Het vermoorden van kinderen kan onder geen beding worden gerechtvaardigd. Een feest van de cultuur herinnert ons aan de essentiële vrijheid van meningsuiting, maar te veel mensen overal ter wereld worden blootgesteld aan de doodstraf en de angst ervoor als gevolg van de mening die ze hebben geuit.</p>
      <p sl="en">De EU moet ook meer verantwoordelijkheid nemen als het gaat om het bieden van onderdak aan mensen uit landen waar de doodstraf wordt uitgevoerd. Het programma Shelter Cities moet zo snel mogelijk operationeel worden.</p>
    </intervention>
    <intervention id="3-031" speaker_id="96728" name="Barbara LOCHBIHLER" is_mep="True" mode="spoken" nationality="Germany" birth_date="20-05-1959" birth_place="Obergünzburg" p_group="Group of the Greens/European Free Alliance" m_state="DE">
      <p sl="de">namens de Verts/ALE-Fractie . – Mevrouw de Voorzitter, de jaarlijkse resolutie tegen de doodstraf is een heel indrukwekkend voorbeeld van hoeveel de EU doet en heeft gedaan in de strijd tegen de wereldwijde afschaffing van de doodstraf. Toegegeven, er zijn nog steeds te veel executies – een zeer groot aantal executies – zoals de vertegenwoordiger van de vicevoorzitter van de Commissie al heeft gezegd. We mogen echter niet vergeten dat de wereldwijde strijd tegen de doodstraf een succesverhaal is. Er zijn nu nog maar 43 landen die de doodstraf uitspreken. Op internationaal niveau is de EU een van de belangrijkste actieve spelers die zich inspannen voor deze strijd en hem ook betrekken bij alle bilaterale relaties, en we mogen onze inspanningen niet terugschroeven.</p>
      <p sl="de">Misschien moeten we nog overwegen om gerichter te werk te gaan, omdat niet ieder land of iedere regering dezelfde structuur heeft en we verschillende strategieën moeten toepassen. Het zal anders zijn in Japan waar hoge politici een verkiezingsstrijd voeren en de doodstraf zo vaak mogelijk gebruiken. We hebben daar een andere strategie nodig dan in Iran of Wit-Rusland. We moeten eventueel stap voor stap te werk gaan; bijvoorbeeld door de kring te verkleinen van mensen die de doodstraf mogen krijgen, om minderjarigen en mensen met een verstandelijke beperking uit te sluiten, of door het aantal misdrijven te beperken waarvoor de doodstraf geldt. In China bijvoorbeeld kunnen mensen nog steeds geëxecuteerd worden voor een simpel eigendomsdelict. Dit zouden stappen kunnen zijn op weg naar onze eigenlijke doelstelling namelijk de volledige afschaffing van de doodstraf. De EU moet hier nog wat subtieler te werk gaan.</p>
      <p sl="de">Wat we in geen geval kunnen doen, zelfs als we landen verschillend benaderen, is verschillende standaarden toepassen en verschillende eisen stellen aan landen die nog steeds de doodstraf hanteren.</p>
      <p sl="de">De resolutie tegen de doodstraf van dit jaar richt zich speciaal op de VS. Als voorbeeld wil ik hier graag een zaak voorleggen. Dit is de zaak van Mumia Abu-Jamal, die al twintig jaar in een dodencel zit. Hij is niet rijk, hij is een Afro-Amerikaan, en ten tijde van het misdrijf was hij een journalist met radicale politieke gedachten en artikelen. Er zijn terechte twijfels en tekortkomingen aan het licht gekomen over zijn rechtszaak. Ik vraag de EU om in deze zaak alles in het werk te stellen en alle middelen aan te wenden om ervoor te zorgen dat de doodstraf niet wordt uitgevoerd en dat hij een eerlijk proces krijgt.</p>
    </intervention>
    <intervention id="3-032" speaker_id="28481" name="Sajjad KARIM" is_mep="True" mode="spoken" nationality="United Kingdom" birth_date="11-07-1970" birth_place="Lancashire" p_group="European Conservatives and Reformists Group" m_state="GB">
      <p sl="en">namens de ECR-Fractie . – Mevrouw de Voorzitter, ik sta hier onder de paraplu van de ECR-Fractie, maar mijn commentaar is volledig gebaseerd op mijn persoonlijke overtuigingen. Ik verwelkom het debat dat hier vandaag in dit Parlement wordt gehouden, aangezien hieruit heel duidelijk onze betrokkenheid bij een fundamentele waarde van onze Unie blijkt.</p>
      <p sl="en">Vorig jaar zijn er minstens 714 mensen door landen geëxecuteerd. Hierin is China niet meegeteld, aangezien China geen transparantie over de kwestie biedt. Veel van de landen die als strafmaatregel nog steeds de doodstraf hanteren, beschikken niet over het mechanisme om verdachten van misdrijven waar de doodstraf op staat, een eerlijk proces te bieden. Het verschil tussen de landen die de doodstraf kennen en toepassen en landen die nog steeds bevoegd zijn om de doodstraf uit te voeren maar dit niet daadwerkelijk doen, is niet zo spectaculair als men op het eerste gezicht zou denken. Het getal dat ik eerder noemde, is exclusief al diegenen die in afwachting zijn van hun lot, onder wie diverse onschuldigen die de mogelijkheid van een eerlijk proces wordt ontzegd.</p>
      <p sl="en">Het debat dat wij nu voeren, is een zeer persoonlijk debat. Het gaat niet alleen om degenen die ter dood veroordeeld gaan worden maar, samen met hen, ook al die anderen die hierdoor getroffen worden, hun gezinnen en vele anderen in de maatschappij, simpelweg omdat die mensen zonder de kans op een eerlijk proces ter dood worden veroordeeld. We moeten ons ook op die gevallen concentreren.</p>
    </intervention>
    <intervention id="3-033" speaker_id="37676" name="Søren Bo SØNDERGAARD" is_mep="True" mode="spoken" nationality="Denmark" birth_date="16-08-1955" birth_place="Kyndby" p_group="Confederal Group of the European United Left - Nordic Green Left" m_state="DK">
      <p sl="da">namens de GUE/NGL-Fractie . – Mevrouw de Voorzitter, met de ontwerpresolutie die we vandaag behandelen, leggen we onze onvoorwaardelijke afkeuring van de doodstraf vast. Er zijn eenvoudigweg geen excuses voor het feit dat staten op kille en weloverwogen wijze weerloze mensen liquideren die onder toezicht van die staten zijn gesteld. Dit betekent dat de doodstraf op zich al een misdaad is, maar vaak is het ook meer dan dat. Als ter dood veroordeelden jarenlang onder afschuwelijke omstandigheden moeten wachten, is de doodstraf ook een vorm van foltering. Als de doodstraf wordt gebruikt om de bevolking af te schrikken van protest tegen onderdrukking en dictatuur, zoals we bijvoorbeeld zien in Iran, is de doodstraf ook een vorm van terrorisme.</p>
      <p sl="da">Zoals mevrouw Lochbihler heel terecht zei, is de Afrikaans-Amerikaanse journalist Mumia Abu-Jamal vandaag een symbool van de strijd tegen de doodstraf – ”The voice of the voiceless”, zoals hij werd genoemd, toen hij in 1981 werd aangeklaagd voor moord op een blanke politiebeambte en ter dood veroordeeld. Deze man zit al bijna 30 jaar als ter dood veroordeelde gevangen na een rechtszaak die werd gekenmerkt door fouten en gebreken en die racistische ondertonen had. Daarom is het ook zeer gepast dat de ontwerpresolutie op de zaak van Mumia Abu-Jamal wijst als een van de concrete voorbeelden waarop de aandacht moet worden gevestigd in de komende periode, onder andere doordat vertegenwoordigers van de EU de zaak aan de orde zullen stellen bij de Amerikaanse autoriteiten, de Amerikaanse regering en natuurlijk ook de Amerikaanse president. Dit voorbeeld is niet minder belangrijk omdat het uit de Verenigde Staten komt, een land dat natuurlijk op veel gebieden een bondgenoot van de EU is, wellicht eerder integendeel. In de strijd tegen de doodstraf is er namelijk geen plaats voor dubbele standaarden. In de strijd tegen de doodstraf geldt slechts één standaard: een onvoorwaardelijk ’nee’ tegen de doodstraf.</p>
    </intervention>
    <intervention id="3-034" speaker_id="97198" name="Mara BIZZOTTO" is_mep="True" mode="spoken" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">namens de EFD-Fractie . – Mevrouw de Voorzitter, dames en heren, we zijn het er allemaal over eens dat Europa zijn morele en politieke invloed moet aanwenden om de afschaffing van de doodstraf te bevorderen. Om niet te blijven hangen in abstracte beginselverklaringen moet de Europese Unie echt gebruik gaan maken van de concrete middelen die haar ter beschikking staan.</p>
      <p sl="it">Zo mag Europa niet vergeten dat veel derde landen die nog altijd op zeer wrede en barbaarse wijze de doodstraf voltrekken, landen zijn waarmee de Unie lucratieve economische en handelsovereenkomsten heeft gesloten. Bovenal moet Europa deze landen erop wijzen dat zij zich door de ondertekening van dergelijke overeenkomsten hebben gecommitteerd aan het naleven van minimumnormen op het gebied van de grondrechten, wat stelselmatig niet gebeurt, terwijl Europa wegkijkt.</p>
      <p sl="it">Laten we daarom allereerst duidelijke taal spreken tegen China, Egypte, India, Pakistan, Jemen, Bangladesh en andere landen waar de doodstraf geldt, en deze landen dwingen om de verplichtingen na te leven die zij zijn aangegaan om de menselijke waardigheid te respecteren. We kunnen alleen maar hopen dat Europa de woorden zo snel mogelijk omzet in daden, wat in veel gevallen helaas nog niet is gebeurd.</p>
    </intervention>
    <intervention id="3-035" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Mevrouw de Voorzitter, waarde collega’s, op deze achtste aflevering van de Werelddag tegen de doodstraf denk ik aan allen die niet voor de dood werden gespaard: aan de 200 000 onschuldige ongeboren kinderen die elk jaar in Frankrijk worden afgevoerd, aan Natacha Mougel, die jonge vrouw van 29 jaar die enkele weken geleden dodelijk met een schroevendraaier werd verwond door een recidivist, aan het kind van vier jaar dat enkele dagen geleden vlakbij mijn woning in Meyzieu werd gekeeld, aan de oudere heer die in januari in Roquebrune werd neergestoken door een man die al werd vervolgd voor aanvallen met een mes, aan de zeshonderd tot zevenhonderd onschuldigen die jaarlijks in Frankrijk worden gedood en aan de vele duizenden anderen in Europa en in de wereld; aan Marie-Christine Hodeau, Nelly Cremel, Anne-Lorraine Schmitt en zo veel anderen die enkel schuldig waren aan het feit dat ze op een dag het pad kruisten van een crimineel die vaak door de rechter in vrijheid was gesteld na een eerste, weerzinwekkende misdaad, aan de slachtoffers van types als Dutroux, Evrard en Fourniret, wier levens – als ze daarvan niet zijn beroofd – voorgoed zijn vernield; aan de doden in Londen, Madrid en elders, slachtoffers van blind terrorisme.</p>
      <p sl="fr">Ik denk aan hen omdat men voor hen, de slachtoffers, geen werelddag organiseert, maar wel voor de beulen die vaak inderdaad de dood verdienen.</p>
      <p sl="fr">In een rechtsstaat, en niet alleen in een rechtsstaat, is de doodstraf geen staatsmisdaad. Hij helpt de samenleving en de bevolking definitief te beschermen tegen criminelen voor wie hij soms de enige weg naar verlossing is.</p>
    </intervention>
    <intervention id="3-036" speaker_id="photo_generic" name="Olivier Chastel" is_mep="True" mode="spoken">
      <p sl="fr">namens Catherine Ashton (vicevoorzitter van de Commissie en hoge vertegenwoordiger van de Unie voor het buitenlands en veiligheidsbeleid) . − Mevrouw de Voorzitter, dames en heren, ik kan u slechts danken voor uw toespraken omdat ons optreden er vrijwel unaniem mee wordt gesteund. Ik constateer dat wij het eens zijn over het belang dat de Europese Unie dient te hechten aan dit optreden ter afschaffing van de doodstraf.</p>
      <p sl="fr">Zoals ik net al heb gezegd en nu herhaal: de hoge vertegenwoordiger, barones Ashton, heeft er een persoonlijke prioriteit van gemaakt.</p>
      <p sl="fr">Wij hopen oprecht dat de Europese Unie er met haar partners in zal slagen een bevredigend resultaat te behalen op de, zoals ik heb gezegd, vijfenzestigste Algemene Vergadering van de Verenigde Naties, met een resolutie die een wereldwijd moratorium nog dichterbij zal brengen.</p>
      <p sl="fr">Aangezien wij er rotsvast van overtuigd zijn dat afschaffing van de doodstraf essentieel is om de menselijke waardigheid te beschermen en de mensenrechten te eerbiedigen, stellen wij ons in alle gevallen teweer tegen de doodstraf, en – ik herhaal – onder alle omstandigheden, en zullen wij tot wereldwijde afschaffing blijven oproepen.</p>
      <p sl="fr">Zoals ik u net heb gezegd, is de conclusie in deze zaak duidelijk: zelfgenoegzaamheid is uit den boze en daarom zullen wij alle beschikbare middelen gebruiken om ons doel te bereiken.</p>
    </intervention>
    <intervention id="3-037" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Tot besluit van het debat zijn er vijf ontwerpresoluties ingediend, overeenkomstig artikel 110, lid 2, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt donderdag, 7 oktober 2010, plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-038" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">De doodstraf vormt een schending het fundamentele recht op leven en er is geen enkele rechtvaardiging voor te vinden. Verschillende onderzoeken hebben aangetoond dat de doodstraf geen enkel effect heeft op trends wat gewelddadige criminaliteit betreft. Om die reden wil ik benadrukken dat Europa en de hele wereld zich gezamenlijk moeten inspannen voor universele afschaffing van de doodstraf in landen waar dat nog een veel voorkomende praktijk is. Daarnaast moet worden opgetreden tegen herinvoering ervan. Aan het eind van 2009 wordt deze straf gehandhaafd door 43 landen, waaronder een in Europa. Het is een feit dat ons aan het denken moet zetten. Het ligt in onze macht om wereldwijd zowel regeringen als burgers te overtuigen een einde te maken aan deze daad van foltering, die onaanvaardbaar is voor staten die de mensenrechten eerbiedigen. Deze doelstelling is een prioriteit en kan slechts bereikt worden door een nauwe samenwerking tussen de staten, door bewustmaking en educatie. Ik verwelkom de resolutie van het Europees Parlement met betrekking tot de Werelddag tegen de doodstraf, die de nadruk legt op het feit dat de volledige afschaffing van de doodstraf een van de voornaamste doelen blijft van het mensenrechtenbeleid van de EU.</p>
    </intervention>
    <intervention id="3-999" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">De doodstraf is de meest extreme wrede, onmenselijke en onterende vorm van bestraffing. We moeten niet vergeten dat de doodstraf in de eerste plaats kansarmen treft. Ik ben in alle gevallen en onder alle omstandigheden tegen de doodstraf en ik beklemtoon dat de afschaffing van de doodstraf bijdraagt tot de verhoging van de menselijke waardigheid en de geleidelijke ontwikkeling van de mensenrechten. Het moment voor deze resolutie was zo gekozen dat dit samenviel met de Europese dag en Werelddag tegen de doodstraf, die beide op 10 oktober vallen. De EU is de voornaamste institutionele speler en de voornaamste donor in de wereldwijde strijd tegen de doodstraf en haar optreden op dit terrein is een belangrijke prioriteit van haar externe mensenrechtenbeleid. In de Verenigde Naties steunt de EU al sinds 1997 met succes een jaarlijkse resolutie van de Commissie voor de rechten van de mens (CHR) waarin wordt opgeroepen tot afschaffing van de doodstraf en, tot het zover is, tot een moratorium op het gebruik van de doodstraf. Ik dring er bij de EU-instellingen op aan om de inspanningen te verdubbelen en alle instrumenten op het gebied van diplomatie en samenwerking waarover zij beschikken, in te zetten om de afschaffing van de doodstraf te bewerkstelligen.</p>
    </intervention>
    <intervention id="3-998" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">De doodstraf is een onomkeerbare en onmenselijke straf die de mensenrechten schendt. Het is een wrede en mensonterende straf waar een onschuldig persoon toe veroordeeld kan worden. Het is niet aangetoond dat de doodstraf misdaad voorkomt of aanzienlijk vermindert. Het is zeer betreurenswaardig dat zij in 43 landen nog bestaat. Het verbod op de doodstraf is een van de speerpunten van het mensenrechtenbeleid van de Europese Unie. Ik ben blij dat vandaag, op de Werelddag tegen de doodstraf, het Europees Parlement een krachtig standpunt inneemt tegen de doodstraf, die in de hele wereld moet worden afgeschaft. Zij kan in geen enkele omstandigheid als rechtvaardiging worden beschouwd. Dank u wel.</p>
    </intervention>
    <intervention id="3-039" speaker_id="96824" name="Monica MACOVEI" is_mep="True" mode="written" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">De Werelddag en Europese dag tegen de doodstraf doen mij eraan herinneren dat dit Parlement eensgezind tegen de doodstraf is. Dat komt doordat de doodstraf de fundamentele menselijke waardigheid aantast en in strijd is met de internationale mensenrechtenwetgeving. Studies hebben aangetoond dat de doodstraf geen substantieel afschrikkend effect heeft op criminaliteit, terwijl kansarme mensen er onevenredig zwaar door worden getroffen. Ondanks deze feiten zitten wereldwijd meer dan 20 000 mensen in de dodencel. Tientallen van hen zijn Europese burgers. We moeten ons vanuit dit Parlement onder alle omstandigheden tegen executies blijven verzetten en een onvoorwaardelijk internationaal moratorium op de doodstraf blijven steunen. We moeten landen ook stimuleren om correcte en officiële statistieken te verstrekken over het gebruik van de doodstraf in hun land. Krachtens onze verdragen is de goedkeuring van het Parlement vereist voor internationale overeenkomsten met derde landen. We moeten de houding van deze landen ten opzichte van de doodstraf hierbij in overweging nemen.</p>
    </intervention>
    <intervention id="3-997" speaker_id="97230" name="Kristiina OJULAND" is_mep="True" mode="written" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">Mevrouw de Voorzitter, de Werelddag tegen de doodstraf is een belangrijke zaak die ons herinnert aan het betreurenswaardige feit dat wereldwijd 43 landen nog steeds de doodstraf kennen. Ik ben het van ganser harte eens met Voorzitter Jerzy Buzek, die tijdens de opening van de plenaire vergadering zei dat de dood nooit als een daad van gerechtigheid kan worden beschouwd. Ik verwelkom de resolutie van het Europees Parlement waarin de inzet van de Europese Unie voor de afschaffing van de doodstraf waar dan ook wordt herhaald en waarin de landen die de doodstraf toepassen, worden opgeroepen een onmiddellijk moratorium op executies af te kondigen. Maar ik zou graag zien dat de verbale toezeggingen concreter terugkomen in het feitelijke beleid van de Europese Unie en haar lidstaten ten opzichte van derde landen. Het is zinvol om het belang van de kwestie elk jaar op 10 oktober te benadrukken, maar als we echt vooruitgang willen boeken, zullen we verder moeten gaan. De Europese Unie moet op een samenhangende wijze handelen en de afschaffing van de doodstraf als echte prioriteit op de agenda zetten om haar reputatie als fakkeldrager van de mensenrechten en menselijke waardigheid waar te maken.</p>
    </intervention>
    <intervention id="3-040" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Momenteel passen 43 landen de doodstraf toe. De doodstraf wordt het vaakst uitgevoerd in China, Iran en Irak. Alleen al in China wordt de doodstraf vijfduizend keer uitgevoerd. Dat is 88 procent van alle executies ter wereld. Er bestaan ook EU-lidstaten waar de meeste burgers voorstanders van de doodstraf zijn. In de hele wereld zijn er nog meer van die landen. Het belangrijkste argument vóór is dat zo'n straf potentiële misdadigers afschrikt en de misdaad tegengaat. Echter, de statistieken vertellen een ander verhaal. Ik ben vóór deze resolutie, omdat ik geloof dat de instrumenten van de doodstraf thuishoren in een museum. De klemmende oproepen aan Wit-Rusland, het laatste land in Europa met de doodstraf, om deze straf zo snel mogelijk af te schaffen, zijn te rechtvaardigen. Daar is executie nog altijd een staatsgeheim. Familieleden van ter dood veroordeelden weten niet of de veroordeelden nog in leven zijn omdat de stoffelijke overschotten niet aan ouders of kinderen ter beschikking worden gesteld.</p>
    </intervention>
    <intervention id="3-996" speaker_id="96838" name="Cristian Dan PREDA" is_mep="True" mode="written" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Hoewel de strijd tegen de doodstraf nu al een van de prioriteiten van de EU is op het gebied van de mensenrechten, is de oprichting van de nieuwe Europese Dienst voor extern optreden een goede gelegenheid voor het herbevestigen van het belang dat we in Europa hechten aan dit onderwerp. Om effectief te kunnen handelen is het van belang dat we onderscheid maken tussen de vooruitgang in bepaalde landen en de kritieke situatie in andere landen. Zodoende, hoewel het zorgwekkend is dat de VS nog steeds de doodstraf toepast, moeten we toegeven dat het aantal executies op het grondgebied van de VS is gedaald met 60 procent in het afgelopen decennium. Aan de andere kant moet er een krachtige veroordeling uitgaan naar de Chinese regering, die in 2009 meer executies heeft uitgevoerd dan alle overige landen bij elkaar. Het is zeer betreurenswaardig dat, nadat voor het eerst in de moderne geschiedenis in 2009 niemand in Europa tot de dood is veroordeeld, Wit-Rusland dit jaar twee personen ter dood heeft veroordeeld en deze waarschijnlijk in de loop van dit jaar zal terechtstellen. Als afsluiting ben ik met voorzitter Buzek van mening dat de doodstraf in geen enkele omstandigheid als een justitiële handeling kan worden beschouwd.</p>
    </intervention>
    <intervention id="3-041" speaker_id="96789" name="Joanna SENYSZYN" is_mep="True" mode="written" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">De toepassing van de doodstraf is gebaseerd op de onjuiste overtuiging dat de zwaarte van het vonnis anderen afschrikt van het plegen van misdaden. In werkelijkheid is het niet de zwaarte maar de onvermijdelijkheid van de straf die beslissend is voor de preventieve werking ervan. Het is daarom van belang om over een doeltreffend apparaat voor de opsporing van misdadigers te beschikken. Wetsovertreders moeten weten dat ze gepakt en gestraft zullen worden.</p>
      <p sl="pl">In 2009 waren het China, Iran, Saudi-Arabië, Noord-Korea en de VS die de meeste executies voltrokken. De toepassing van de doodstraf leidt niet aantoonbaar tot een vermindering van de zwaarste misdaden. Daarom zijn beschaafde landen in de loop van hun maatschappelijke ontwikkeling opgehouden de doodstraf op te leggen, nadat ze eerder al bepaalde vormen ervan hadden afgeschaft, zoals radbraken, vierendelen, de brandstapel en spietsen. Dit zijn namelijk praktijken die de laagste instincten losmaken en die tot een verwildering van de samenleving leiden.</p>
      <p sl="pl">In Polen bepleiten rechts-conservatieve partijen, voor wie regeren gelijkstaat met intimidatie van de samenleving, herinvoering van de doodstraf. Dergelijke methoden wekken angst in de samenleving en onzekerheid over de dag van morgen, en daardoor zorgen ze weer voor meer verwildering en misdaad. Zo bewerkstelligt de doodstraf het tegenovergestelde van het beoogde effect. Het is daarom essentieel dat mensen hier goed over onderwezen worden en dat de samenleving bewust gemaakt wordt van het feit dat de doodstraf het probleem van de ergste misdaden niet oplost.</p>
    </intervention>
    <intervention id="3-042" speaker_id="39724" name="Csaba SÓGOR" is_mep="True" mode="written" nationality="Romania" birth_date="12-05-1964" birth_place="Arad" p_group="Group of the European People's Party (Christian Democrats)" m_state="RO">
      <p sl="nl">De doodstraf is verboden in de landen die lid zijn van de Raad van Europa, en dus ook in alle 27 EU-lidstaten, en toch blijft het in diverse landen op de wereld een beproefde praktijk. Het betreurenswaardige is echter dat in veel gevallen de zwaarste straf niet wordt opgelegd voor het begaan van wettelijk strafbare misdrijven, maar vanwege de consequente en dappere expressie van politieke- en religieuze overtuigingen of de schending van culturele gebruiken. Europa is er achtergekomen dat het geen wetten kan opstellen waarin de gewelddadige beëindiging van mensenlevens wordt toegestaan. De tijd is gekomen om dit wijze inzicht resoluut uit te dragen en te verspreiden in de landen van de wereld waar hier momenteel niet zo over wordt gedacht. Culturele verscheidenheid en uiteenlopende wereldvisies verrijken de menselijke beschaving, en geen enkele wet kan de praktijk van de doodstraf rechtvaardigen.</p>
    </intervention>
    <intervention id="3-043" speaker_id="96776" name="Róża THUN UND HOHENSTEIN" is_mep="True" mode="written" nationality="Poland" birth_date="13-04-1954" birth_place="Kraków" m_state="PL">
      <p sl="pl">Helaas, ‘de mens is geen prachtig dier’, om te spreken met de woorden van de grote Poolse filosofe Barbara Skarga. Een groot aantal mensen onder ons, burgers van de vrije en democratische lidstaten van de Europese Unie, is voorstander van de doodstraf. Het is verschrikkelijk, maar waar.</p>
      <p sl="pl">Gelukkig vinden we de doodstraf niet terug in de wetgeving van de Europese Unie en geen enkele regering binnen de Unie, zelfs niet de meest populistische, kan de doodstraf invoeren. De Europese Unie zou echter, met inzet van haar waarden en de methoden om die waarden hoog te houden, haar invloed moeten uitbreiden naar andere landen, wat zij inderdaad voornemens is te doen. Het is daarom belangrijk dat wij op mondiaal niveau te werk gaan. De Werelddag tegen de doodstraf, zoals voorgesteld door het Belgische voorzitterschap, is misschien een stap in die richting. Ik hoop dat de Werelddag onze aandacht zal vestigen op dit belangrijke vraagstuk en niet alleen het respect voor ieder mens zal versterken, maar ook onze verantwoordelijkheid voor mensenrechtennormen, zowel in de Europese Unie als in de delen van de wereld waar de doodstraf nog wordt voltrokken.</p>
    </intervention>
    <intervention id="3-044" speaker_id="96803" name="Zbigniew ZIOBRO" is_mep="True" mode="written" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">De Europese Unie heeft een verbod ingevoerd op de toepassing van de doodstraf. Dit is het eindresultaat van een proces dat in de landen van Europa heeft plaatsgevonden, hoewel er nog steeds veel voorstanders van de doodstraf in dit werelddeel te vinden zijn. De taak van het Europees Parlement is niet een standpunt in te nemen over het afschrikwekkend effect van de doodstraf, temeer daar in de afgelopen tijd, met name aan universiteiten in de VS, talrijke studies zijn verricht die uitwijzen dat de doodstraf wel degelijk afschrikt, onze taak is te zorgen voor een veilige samenleving.</p>
      <p sl="pl">Met betrekking tot de heersende wetgeving in de Europese Unie moet eraan worden herinnerd dat wij respect dienen te hebben voor meningen in andere democratische gemeenschappen, net zoals wij respect verwachten voor onze eigen besluiten. Wij mogen onze zienswijze van het recht niet aan die gemeenschappen opdringen. De samenlevingen van de VS, Japan en Zuid-Korea hebben het recht naar hun goeddunken desbetreffende wetgeving vast te stellen. Wij in Europa moeten ons herinneren dat afwijzing van de doodstraf geen lankmoedigheid mag betekenen tegenover de afschuwelijkste der misdaden: moord. Voor gevallen van moord hebben we strenge straffen nodig die een afschrikkende werking hebben en de dader isoleren van de gemeenschap, zoals levenslange gevangenisstraf zonder de mogelijkheid van voorwaardelijke vrijlating. Als wij in een veilige samenleving willen leven, moeten we strenge straffen hebben voor hen die het grondrecht van de mens – het recht om te leven – geweld aandoen, en vaak ook nog eens bereid zijn dezelfde misdaad te herhalen en onschuldige mensen te vermoorden.</p>
    </intervention>
    <intervention id="3-045" speaker_id="96774" name="Jarosław WAŁĘSA" is_mep="True" mode="written" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="en">Bij onze inspanningen om de volledige afschaffing van de doodstraf te bewerkstelligen, moeten we erkennen dat er wereldwijd 58 landen zijn waar in strafzaken nog steeds de doodstraf wordt opgelegd en een handjevol andere landen die de doodstraf in bepaalde situaties, zoals oorlogsberechting, toepassen. De Europese Unie heeft als geheel geijverd voor de afschaffing van deze onmenselijke praktijk en onze voortdurende inspanningen zullen veel vruchten afwerpen. Maar er moet nog veel worden gedaan. We hebben Europese buurlanden die deze praktijk nog niet volledig hebben afgeschaft en wij moeten onze inspanningen blijven richten op de volledige afschaffing. Ik geloof dat we door middel van voortdurende communicatie en vastberadenheid ons doel zullen bereiken. Het is duidelijk dat deze praktijk een schending van fundamentele mensenrechten is, maar veel culturen over de hele wereld hebben wetten die uitgaan van andere factoren zoals religie, traditie en macht. Deze factoren zorgen ervoor dat de afschaffing van de doodstraf steeds moeilijker wordt, maar wij hebben, niet alleen als Parlementsleden maar ook als leden van het menselijk ras, de plicht om door te gaan met onze onvermoeibare inspanningen om een eind aan deze praktijk te maken.</p>
    </intervention>
  </section>
  <section id="creitem11" title="11. Maatregelen van de EU in verband met de opsporing en winning van aardolie in Europa (debat)">
    <intervention id="3-047" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Aan de orde is de gecombineerde behandeling van de volgende mondelinge vragen:</p>
      <p sl="nl">(O-0122/2010) van Jo Leinen, namens de Commissie ENVI, aan de Raad: Gevolgen van de olieramp in de Golf van Mexico voor de EU: maatregelen in verband met aardoliewinning en -exploratie in Europa (B7-0470/2010), en</p>
      <p sl="nl">(O-0123/2010) van Jo Leinen, namens de Commissie ENVI, aan de Commissie: Gevolgen voor de EU van de olieramp in de Golf van Mexico: maatregelen voor de winning en opsporing van aardolie in Europa (B7-0551/2010).</p>
    </intervention>
    <intervention id="3-048" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">auteur . − Mevrouw de Voorzitter, mijnheer de commissaris, dames en heren, in de Golf van Mexico heeft zich waarschijnlijk een van de grootste natuurrampen van de afgelopen jaren voorgedaan, en wij in Europa − in de Europese Unie − moeten er alles aan doen om ervoor te zorgen dat een dergelijke ramp niet bij ons kan gebeuren. Ik geloof dat wij het hierover met elkaar eens zijn. We hebben vier zeeën die aan de EU grenzen of in de EU liggen: de Noordzee, de Oostzee, de Middellandse Zee en de Zwarte Zee. Er vinden olieboringen plaats in deze Europese wateren. In zoverre is dit ook een probleem voor de Europese Unie.</p>
      <p sl="de">Vooral diepzeeboringen vormen een bijzonder risico. Dat hebben we kunnen zien bij de oliebron in de Golf van Mexico. Er zijn hier problemen die boven onze macht gaan. Er is een groot aantal vragen gerezen waarop we nog steeds geen antwoord hebben. Dames en heren, mijnheer de commissaris, daarom zeggen wij u in onze resolutie dat het passend zou zijn om een moratorium te hanteren, in ieder geval voor nieuwe aanvragen voor diepzeeboringen, tot we een compleet overzicht hebben van wat nodig is en op welke manier we lacunes kunnen sluiten en tekortkomingen kunnen verhelpen</p>
      <p sl="de">Ik geloof dat de burgers van Europa van ons verwachten dat wij een even hoog veiligheidsniveau hanteren voor alle 27 lidstaten, en dus voor alle vier de zeeën van de EU, en dat er geen gat gaapt tussen landen die al veel doen − en dat moet ook worden erkend − en degene die misschien wat laks zijn op dit gebied. Ik richt me ook tot de landen om ons heen. We hebben een Nabuurschapsbeleid, en met name in de Middellandse Zee zijn er natuurlijk ook boringen door landen die geen lid zijn van de Europese Unie. Commissaris Oettinger, ik geloof dat u initiatieven neemt − en dat is iets dat u echt moet doen − om vooral met Libië, maar ook met andere te spreken over onze standaarden en voorstellingen.</p>
      <p sl="de">De vraag is: is de EU voorbereid op een dergelijke ramp? Welk controle- en interventiemechanismen hebben we in het geval van een dergelijke ramp? Hier hebben we ook antwoorden op nodig. We hebben het agentschap in Lissabon, het Europees Agentschap voor maritieme veiligheid (EMSA), dat is opgericht na een ramp met supertankers die in tweeën waren gebroken. Het agentschap controleert dus de veiligheid van schepen, maar niet de veiligheid van de zeeën − met andere woorden, precies wat we nu bij de diepzeeboringen hebben gezien. Naar onze mening zou een goed idee zijn om het mandaat van het EMSA uit te breiden, zodat het zich ook met deze zaken kan bezighouden. Dat zou in ieder geval een adequate benadering zijn van het probleem. Ik neem aan dat hiervoor nieuwe middelen nodig zijn. Dat is altijd een probleem natuurlijk. Als we echter iets aan een dergelijk groot onderwerp willen doen, moeten de middelen ook gevonden worden.</p>
      <p sl="de">Ik zou ook de aansprakelijkheid bij dergelijke grote zaken willen noemen. Hoe zit het eigenlijk met de verzekering? Welke mogelijkheden zijn er om het benodigde geld bij elkaar te krijgen? We moeten dus ook een overzicht krijgen van het aansprakelijkheids- en verzekeringsrecht met betrekking tot diepzeeboringen, en dat is iets waarover we discussiëren. Natuurlijk moeten we ook en bovenal weten hoe dit van toepassing is op kleine bedrijven die actief zijn op dit terrein. Niet alle bedrijven zijn multinationals; er zijn ook veel kleine bedrijven. Hoe kunnen zij het klaarspelen? Hoe kunnen zij zich verzekeren? Hebben we solidariteitsfonds nodig? Hebben we collectieve oplossingen nodig om te garanderen dat de slachtoffers gecompenseerd worden − de vissers en anderen die door dergelijke rampen worden getroffen?</p>
      <p sl="de">We willen ook weten of de MEB-richtlijn die milieueffectbeoordelingen eist bij activiteiten op het land, ook geldt voor diepzeeboringen en verwante terreinen. Er is veel dat we niet weten over de open zee. Welke arbeidsomstandigheden en sociale standaarden gelden hier? De menselijke factor kan immers ook een grote rol spelen. Wij hebben goede technologie, maar als de menselijke factor faalt, kunnen dit soort rampen het gevolg zijn.</p>
      <p sl="de">Commissaris, u bent hoe dan ook verantwoordelijk voor alle energie. Offshore-olie heeft zijn problemen, offshorewind zou beter zijn. Ik geloof dat dit debat natuurlijk de weg vrijmaakt voor een ander energiebeleid in de EU − en dat is ook uw taak.</p>
    </intervention>
    <intervention id="3-049" speaker_id="photo_generic" name="Olivier Chastel" is_mep="True" mode="spoken">
      <p sl="fr">fungerend voorzitter van de Raad . − Mevrouw de Voorzitter, dames en heren, bij afwezigheid van nieuwe voorstellen van de Commissie op het gebied van olie-exploratie en -winning, – een afwezigheid die, haast ik mij te verduidelijken, volstrekt legitiem is aangezien de Commissie haar raadplegingen met de bedrijfstak en de vele betrokken regelgevingsautoriteiten voortzet –kan ik slechts opnieuw lucht geven aan onze diepe ongerustheid na de ramp in de Golf van Mexico en het veel te grote aantal menselijke- en milieuslachtoffers. Deze ramp toont aan dat er niet genoeg voorzorgsmaatregelen in deze bedrijfstak kunnen worden genomen en dat alles moet worden gedaan om een herhaling van een dergelijk ongeluk te voorkomen.</p>
      <p sl="fr">Wij kunnen slechts hopen dat net zoals het geval was met de ongelukken met de Exxon Valdez in 1989 en de Erika in 1999, het wetgevend kader voor exploratie- en winningsactiviteiten in zowel Europa als de Verenigde Staten zal worden versterkt. Het gaat er natuurlijk niet om een kader te creëren waarvan de uitvoering dermate prijzig is dat deze activiteiten niet meer winstgevend kunnen zijn, maar dat ze op een veilige manier worden voortgezet, vooral in een tijdsgewricht waarin natuurlijke hulpbronnen teruglopen.</p>
      <p sl="fr">In afwachting van wetgevingsvoorstellen is dit onderwerp vanzelfsprekend niet uit onze gedachten en ook al hebben wij er ons in mogen verheugen dat de Macondo-bron half juli is gesloten en op 19 september eindelijk definitief is gedicht, is er duidelijk slechts sprake van een fase in een langduriger proces, gelet op de omvang van de uit te voeren herstelwerkzaamheden. Daarom wilde het voorzitterschap dat commissaris Oettinger kond zou doen van zijn eerste evaluatie tijdens de informele bijeenkomst op 6 en 7 september van de ministers van energie.</p>
      <p sl="fr">Naar onze mening moeten we twee dingen goed onthouden van wat hij toen heeft gezegd. In de eerste plaats voldoen de reeds door de Europese Unie genomen veiligheidsmaatregelen aan de hoogste internationale normen. Vervolgens – gelet op het feit dat de olieactiviteiten onder diverse reglementaire gebieden ressorteren – moeten de voorstellen die de Commissie overweegt, betrekking hebben op deze uiteenlopende gebieden: in de eerste plaatsen zullen ze –aangezien voorkomen beter is dan genezen – de veiligheidsnormen moeten verbeteren, maar ook de aansprakelijkheidsregeling alsmede het reglementaire toezicht dienen te versterken. Tenslotte moeten ze internationale samenwerking intensiveren, bijvoorbeeld met onze OPEC-partners, zoals wij afgelopen juni al hebben gedaan.</p>
      <p sl="fr">Een eerste mededeling van de Commissie wordt tussen nu en half oktober verwacht en gezien de vele gebieden die zij moet bestrijken – zoals ik net heb aangegeven –, kunnen bij de behandeling ervan diverse samenstellingen van de Raad worden betrokken en evenzo diverse Parlementscommissies. De complexiteit van dit onderwerp mag echter geen excuus zijn om ons antwoord uit te stellen en wij rekenen erop onmiddellijk na ontvangst van de mededeling met de behandeling ervan te kunnen beginnen om het zo snel mogelijk op het niveau van de Raad te brengen.</p>
      <p sl="fr">Wat, specifieker, de bescherming van het milieu betreft, beschikt de Europese Unie tegenwoordig over een tamelijk geavanceerd wetgevend kader. De beginselen van voorzorg en van de vervuiler die betaalt zijn de basisbeginselen van het Europese milieubeleid en zijn overigens ook opgenomen in het Verdrag.</p>
      <p sl="fr">De door dit platform in de Golf van Mexico veroorzaakte olieramp kan voor de Commissie en de lidstaten ook een kans zijn om bepaalde aspecten van de thans geldende milieuwetgeving opnieuw tegen het licht te houden. Wat dat betreft mag eraan worden herinnerd dat de richtlijn Seveso II op dit moment wordt herzien en dat we voor eind dit jaar een voorstel van de Commissie verwachten.</p>
      <p sl="fr">Ik wil er tevens op wijzen dat de Commissie bezig is het reactievermogen van de Unie in het geval van een ramp te onderzoeken, met name om het te verbeteren. In dat verband kijken we uit naar de mededeling die tussen nu en eind november moet verschijnen.</p>
      <p sl="fr">Tot slot wil ik bevestigen dat het voorzitterschap alles zal doen wat in zijn macht ligt om de behandeling van de voorstellen die de Commissie ons zal voorleggen, te bespoedigen.</p>
    </intervention>
    <intervention id="3-050" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie . − Mevrouw de Voorzitter, mijnheer Chastel, dames en heren, we zijn het allemaal eens over de omvang van de ramp in de Golf van Mexico. Er is schade ontstaan die langdurige negatieve effecten zal hebben op het milieu, de natuur, de cultuur, het toerisme en de visserij, en deze effecten kunnen slechts voor een deel gecompenseerd worden door financiële middelen. Desondanks moeten we dankbaar zijn dat we hier te maken hebben met een competent bedrijf als BP van wie we kunnen verwachten dat het alles zal doen wat kan worden gedaan als het gaat om financiële compensatie.</p>
      <p sl="de">We zijn bezig met het voorbereiden van een mededeling. Over minder dan twee weken zal de Commissie dit onderwerp officieel behandelen en haar mededeling presenteren. Ik ben hier vandaag om te luisteren naar uw verwachtingen, onder de algemene leiding van de heer Leinen en zijn vakcommissie, samen met de heer Reul. Ik kan u vertellen dat we de verwachtingen en deskundige standpunten van het Parlement zullen meenemen in de mededeling die uiterlijk over twee weken zal worden gepresenteerd.</p>
      <p sl="de">Een aantal dagen geleden hebben we een analyse van BP ontvangen die op zijn minst genoeg zelfkritiek bevat en ook vrijwillige stappen en correcties voor de industrie voorstelt en aankondigt. We besteden veel aandacht aan wat er gebeurt in Washington, wat op dit moment wat vertraging oploopt door de verkiezingscampagne, maar we merken dat de regering in Washington graag ziet dat dit zeer ernstige incident verstrekkende consequenties heeft voor Amerikaanse wetgeving en beleid. Het is ons doel om wereldwijd de hoogste veiligheidsstandaarden te formuleren voor de wateren die binnen ons bereik liggen: de Noordzee, de noordelijke Atlantische Oceaan, de Oostzee, de Zwarte Zee, de Middellandse Zee en de Atlantische Oceaan voor de kust van West Afrika. We hebben gezag in onze eigen territoriale wateren, maar we streven er ook naar om deze standaarden over te dragen op gebieden buiten onze grenzen. De heer Leinen verwees indirect naar Libië. We houden ons ook bezig met boringen die gevolgen hebben voor onze kusten en zeeën, maar die niet direct in onze zeeën plaatsvinden.</p>
      <p sl="de">We hebben het over olie en ook over gas. We hebben het in het algemeen over offshore-exploratie en winning van koolwaterstoffen en het best mogelijke niveau van technische veiligheid. We stellen vast dat het Verenigd Koninkrijk – het VK – en Noorwegen vermoedelijk de meeste ervaring hebben en ook hogere, acceptabele standaarden, en we vinden het daarom bijzonder belangrijk om samen te werken met de regering in Londen en met de Noorse regering. Ten eerste willen we de veiligheidsmaatregelen voor toekomstige licenties controleren; met andere woorden welke hogere of hoogste standaarden zijn mogelijk voor nieuwe vergunningen. Ten tweede willen we kijken naar het verbeteren van bestaande platformen waarvan sommige al twintig jaar of ouder zijn. De standaard die toentertijd acceptabel was, voldoet niet meer aan wat vandaag mogelijk en politiek te verwachten is.</p>
      <p sl="de">Verder is er de kwestie van regelmatige controles. We moeten de dichtheid van ons controlenetwerk vergroten, en overeenkomstig de frequentie en kwaliteit van controles. Er zijn ook kwesties met betrekking tot het verzekeringsrecht, zoals de vraag in hoeverre wij een uitgebreide verzekeringsdekking verplicht kunnen maken voor oliewinnende bedrijven om mogelijke schade te minimaliseren en verhelpen – in ieder geval economisch en financieel – voor zover mogelijk in het erge geval van een ongeluk.</p>
      <p sl="de">Een andere kwestie die me bezighoudt, is op welke manier we onze veiligheidsstandaarden kunnen exporteren naar andere delen van de wereld. Als BP nu van plan is om olie te gaan winnen en platforms te bouwen voor de kust van Libië, geeft ons dit de mogelijkheid om de Europese energie-industrie – te weten BP, Shell, Total – te benaderen en vrijwillige toezeggingen te krijgen dat ze vrijwillig dezelfde strenge standaarden zullen accepteren en toepassen voor deze naburige regio's als ze verplicht zijn te doen op het territorium van de Europese Unie. Concreet betekent dit dat een offshoreplatform voor de kust van Libië dat gebouwd en geëxploiteerd wordt door BP, of wellicht een platform voor de kust van West Afrika dat geëxploiteerd wordt door een Europees energiebedrijf, dezelfde standaard zal en moet hebben als de platformen in de Noordzee waarvoor deze standaarden wettelijk voorgeschreven zijn.</p>
      <p sl="de">Al met al, geef ons alstublieft twee weken. We zijn bijna klaar met onze mededeling. We zullen rekening houden met eventuele verwachtingen die u, geachte leden, ons vandaag nog meegeeft, en we zullen in de eerste helft van 2011 dan zeker ook met wetgevingsvoorstellen komen, zoals aangegeven in onze mededeling.</p>
    </intervention>
    <intervention id="3-051" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">namens de PPE-Fractie . – Mevrouw de Voorzitter, om te beginnen wil ik Commissaris Oettinger bedanken dat hij het heft in handen heeft genomen en direct heeft gereageerd toen de olieramp zich voordeed. Natuurlijk moeten we rekening houden met het feit dat het uitgangspunt in de VS afwijkt van de situatie in Europa. Desondanks geloof ik dat het ook hier in Europa nodig is om te handelen, en dat het nodig is om een diepgaande analyse uit te voeren van zowel de actuele omstandigheden in Europa als de juridische situatie, zodat we met passende voorstellen kunnen komen. Natuurlijk is de juridische situatie hier gecompliceerd door het feit dat we te maken hebben met internationale wateren en deels met wateren die horen bij lidstaten. Ik geloof dat we goed moeten onderzoeken waar de Gemeenschap als gemeenschap kan handelen en wetsvoorstellen kan doen om de situatie te verbeteren.</p>
      <p sl="de">Ons uitgangspunt moet altijd zijn dat we de hoogste veiligheidsstandaarden voor mens en natuur willen creëren, zodat dergelijke rampen van meet af aan voorkomen worden. Desondanks vind ik het belangrijk dat we in heel Europa olie en gas blijven exploreren om onze energiebronnen verder te diversifiëren. Dat moeten we in ons achterhoofd blijven houden. Maar zoals ik al zei, gaat veiligheid voor. Ik zie drie terreinen waarop we in actie kunnen komen. De eerste is kijken waar we de rechtstoestand in de EU moeten veranderen. De Seveso II-richtlijn, de milieuaansprakelijkheidsrichtlijn en het derde maritieme veiligheidspakket schieten mij dan te binnen. Dit zijn zeker terreinen waar de Commissie naar moet kijken en we zijn benieuwd naar uw voorstellen.</p>
      <p sl="de">De tweede is het financiële raamwerk. Ik geloof dat verzekeringsoplossingen adequate zekerheid kunnen bieden voor financiële compensatie na rampen. Een derde terrein is rampenmanagement in de EU. Is het echt nodig dat iedere lidstaat alles in huis heeft om dergelijke rampen het hoofd te kunnen bieden? Zouden we hier niet een vorm van samenwerking kunnen vinden op EU-niveau en deze versterken om de lidstaten ook een beetje te ontlasten?</p>
    </intervention>
    <intervention id="3-052" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">namens de S&amp;D-Fractie. – De milieuramp in de Golf van Mexico heeft de aandacht gevestigd op het gebrek aan veiligheid bij olieboringen. Deze hartverscheurende tragedie die mensenlevens eiste en onmetelijke schade aan het milieu aanrichtte, moet ook voor ons in Europa een belangrijke les zijn.</p>
      <p sl="lt">Ik ben blij met het initiatief van de Commissie om de veiligheid van de olieplatforms in de Europese territoriale wateren te onderzoeken. Om de veiligheid ten volle te verzekeren, zijn maatregelen op ruimere schaal nodig. In de eerste plaats moet de Commissie de capaciteit voor een onmiddellijke en effectieve respons op ongevallen onderzoeken en een Europees actieplan opstellen.</p>
      <p sl="lt">De huidige regelgeving heeft duidelijk onvoldoende inhoud en reikwijdte, zowel in termen van veiligheid als van aansprakelijkheid voor veroorzaakte schade. In de Europese Unie worden momenteel reusachtige infrastructuurprojecten uitgevoerd waarvan de veiligheid mogelijk niet uitvoerig en deugdelijk is onderzocht. Hiertoe behorent ook de veel besproken Nord Stream-gasleiding en andere infrastructuur op het gebied van aardolie en gas, die voor Europa noodzakelijk zijn vanwege de energiezekerheid, maar die aan de hoogste milieueisen moeten voldoen.</p>
      <p sl="lt">Het is dus evident dat de kwestie van aansprakelijkheid duidelijk moet worden gemaakt: de vervuiler vergoedt de schade. Bovendien is het noodzakelijk om verplichte EU-brede verzekeringsregelingen vast te stellen. Om vergelijkbare rampen te voorkomen, is bijzondere aandacht voor preventieve maatregelen nodig. Daarom dient de Commissie in mijn ogen de instelling van een effectief toezichtstelsel te analyseren, de inspectiemethoden te versterken en de EU-minimumveiligheidseisen aan te scherpen.</p>
      <p sl="lt">Ik ben het eens met de voorstellen van onze collega's om de Commissie jaarverslagen te laten opstellen die ons de mogelijkheid geven zowel de werkelijke situatie te beoordelen als tijdig de nodige maatregelen te treffen.</p>
      <p sl="lt">Ten slotte wil ik de Commissie en het lid van de Commissie bedanken voor het feit dat we binnenkort een mededeling ontvangen en een begin kunnen maken met het meer gedetailleerd onderzoeken van wat Europa werkelijk nodig heeft.</p>
    </intervention>
    <intervention id="3-053" speaker_id="97076" name="Corinne LEPAGE" is_mep="True" mode="spoken" nationality="France" birth_date="11-05-1951" birth_place="Boulogne-Billancourt" p_group="Group of the Alliance of Liberals and Democrats for Europe" m_state="FR">
      <p sl="fr">namens de ALDE-Fractie . – Mevrouw de Voorzitter, mijnheer Chastel, commissaris, het ongeluk in de Golf van Mexico heeft een waterscheiding teweeggebracht.</p>
      <p sl="fr">Een grootschalig industrieel ongeluk kan ook Europa treffen, zoals helaas duidelijk blijkt uit wat zich op dit moment in Hongarije afspeelt. Onze gemeenschappelijke taak is het nu juist om rampzalige gebeurtenissen voor te zijn, niet om te wachten tot een ramp zich voordoet en vervolgens middelen in te zetten om ze te bestrijden.</p>
      <p sl="fr">Wat betekent dat? In de eerste plaats passende preventieve wetgeving. Die is er op dit moment niet. Er moeten solide voorstudies worden verricht en het verheugt me te horen dat de toepassing van Seveso II op offshoreplatforms wordt overwogen. Er moeten solide effectbeoordelingen komen en – dat is buitengewoon belangrijk – een stelsel van aansprakelijkheid met een afschrikkende werking, dat wil zeggen dat het voor de exploitanten in hun economisch belang is om veiligheidsmaatregelen te treffen.</p>
      <p sl="fr">Ten slotte moeten er technische middelen beschikbaar komen waarmee in enkele dagen, zo niet in enkele uren, elk ongeluk het hoofd kan worden geboden. Het gaat er niet alleen om op papier te kunnen reageren; het gaat er om in de echte wereld te kunnen reageren. Ik moet er niet aan denken wat er in een gesloten zee als de Middellandse Zee gebeurt wanneer zich daar weken- of zelfs maandenlang hetzelfde afspeelt als in de Golf van Mexico.</p>
      <p sl="fr">Er moet natuurlijk ook – u hebt daaraan herinnerd – een eerlijk aansprakelijkheidsstelsel van schadevergoeding komen. De richtlijn inzake milieuaansprakelijkheid dekt, herinner ik me, geen economische schade. Om die reden lijkt het me onontbeerlijk om, zoals de Verenigde Staten niet hebben geaarzeld te doen, een moratorium in te stellen op nieuwe installaties, zodanig dat aan de zojuist vermelde voorwaarden kan worden voldaan.</p>
      <p sl="fr">Het gaat er niet om de lopende bedrijfsactiviteiten stil te leggen, maar om nieuwe licentieverleningen op te schorten, opdat alle publieke en private actoren hetzelfde belang hebben: zo snel mogelijk te beschikken over de wetgeving en technische middelen die ons beveiligen tegen een ramp van een omvang die de Verenigde Staten hebben gekend.</p>
      <p sl="fr">Ik meen dat al deze maatregelen een stap in de goede richting zouden zijn, waarbij ik er wel op wijs dat het ons aller doel is om de samenleving geleidelijk los te maken van olie en niet om er afhankelijk van te blijven.</p>
    </intervention>
    <intervention id="3-054" speaker_id="4751" name="Bart STAES" is_mep="True" mode="spoken" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">namens de Verts/ALE-Fractie . – Voorzitter, ik sluit mij aan bij de toespraak van mevrouw Lepage, en zeker bij de laatste paragraaf. Vijf maanden geleden gebeurde het ondenkbare. Op 20 april deed zich de verschrikkelijke ramp in de Golf van Mexico voor. Het duurde vijfde maanden vooraleer het lek definitief gedicht werd. Het komt er dus op aan voor ons, als Europese wetgever, ervoor te zorgen dat zo'n ramp in Europese wateren niet kan voorkomen. Daarom dit debat. Daarom de actie.</p>
      <p sl="nl">De resolutie waarover wij in de Milieucommissie gestemd hebben, spoort in grote mate met de analyse en met het beleid en de bereidwilligheid van commissaris Oettinger. Commissaris Oettinger is al een paar keer voor de plenaire vergadering komen uiteenzetten waar hij voor staat en wat hij wil doen. Onze resolutie sluit daar zeer nauw op aan. Ik betreur dat de Raad zegt op voorstellen van de Commissie te wachten vooraleer te reageren. Ik had eigenlijk verwacht dat de Raad zou reageren op de voorstellen die het Parlement nu in het debat naar voren brengt.</p>
      <p sl="nl">Die voorstellen zijn belangrijk. Ze zijn van velerlei aard. We roepen eigenlijk de lidstaten op om te komen tot een moratorium zolang er ongelukken kunnen gebeuren, zolang het niet zeker is dat er voldoende veiligheidsvoorschriften worden nageleefd. Wij willen een moratorium zolang we niet zeker zijn dat de aansprakelijkheidswetgeving volledig in orde is. Wij willen nagaan hoe het zit met het toezicht op de toezichthouders. Wij willen ervoor zorgen dat er ook acties worden ondernomen voor de ontmanteling van installaties die nu nog operationeel zijn en die wellicht binnenkort ontmanteld moeten worden. Wij willen dat het mandaat van de EMSA, de organisatie voor maritieme veiligheid, wordt uitgebreid. Wij willen dat die organisatie niet alleen verantwoordelijk is voor de vervuiling op zee door zeeschepen, maar ook voor de vervuiling op zee door olieboorplatforms als er een ramp gebeurt.</p>
      <p sl="nl">Dat zijn allemaal zeer concrete zaken die in deze resolutie staan. Ik betreur, meneer Chastel, dat u hier namens de Raad geen reactie geeft op de voorstellen van het Parlement en afwachtend kijkt naar de voorstellen die meneer Oettinger zal indienen, het eerste al volgende week met de stresstest van de bestaande wetgeving. Een flinke proficiat voor de Commissie, een eerder afwijzende houding ten aanzien van de Raad.</p>
    </intervention>
    <intervention id="3-055" speaker_id="4546" name="Struan STEVENSON" is_mep="True" mode="spoken" nationality="United Kingdom" birth_date="04-04-1948" birth_place="Ballantrae " p_group="European Conservatives and Reformists Group" m_state="GB">
      <p sl="en">namens de ECR-Fractie . – Mevrouw de Voorzitter, de olieramp in de Golf van Mexico was een waarschuwingsteken voor de oliesector. Daar is geen twijfel over mogelijk. We zijn daar allemaal van doordrongen, maar we moeten oppassen dat we niet overdreven reageren.</p>
      <p sl="en">Ik ben het ermee eens dat we moeten zorgen voor een goede compensatieregeling voor iedereen, met name in de visserijsector, die zijn middel van bestaan kwijtraakt als gevolg van – de hemel verhoede het – een olieramp of een ander ongeval van deze aard in onze wateren, al hoop ik dat we dat nooit zullen hoeven meemaken.</p>
      <p sl="en">We moeten een compensatiefonds of anders een verzekeringsfonds opzetten waaraan de oliemaatschappijen zelf een bijdrage leveren. Maar als ik luister naar goede collega’s zoals mevrouw Lepage die oproepen tot een moratorium op proefboringen, krijg ik echt het gevoel dat dit te ver gaat. Dat is een overdreven reactie. We hebben twintig jaar, twee decennia, ervaring met diepzeeboringen in de Noordzee en voor de westkust van Schotland – twee decennia waarin wij veiligheidstechnologie van het hoogste niveau ter wereld hebben geëxporteerd. We hebben meer dan 315 diepzeebronnen, dat wil zeggen bronnen op een diepte van meer dan driehonderd meter, waarvan een aantal op een diepte van wel 1 600 meter.</p>
      <p sl="en">Het is nog te vroeg om te kijken naar de analyse van wat er in de Golf van Mexico is gebeurd, maar er is reeds gebleken dat als daar gebruik was gemaakt van onze technologie, die we in de Noordzee al twee decennia toepassen, deze olieramp niet zou hebben plaatsgevonden of veel sneller onder controle zou zijn geweest.</p>
      <p sl="en">Laten we dus niet opeens de deur dichtgooien voor een van de veiligste industrieën die we hebben in Europa, waar alleen al dit jaar 6 miljard pond is geïnvesteerd in opsporingswerk in de Noordzee en voor de kust van Shetland. We moeten niet overdreven reageren en aan de rest van de wereld de boodschap afgeven dat wij in het Europees Parlement het idee hebben dat onze Europese industrie niet veilig meer is. We hebben het over een belangrijk exportproduct.</p>
    </intervention>
    <intervention id="3-056" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">namens de EFD-Fractie. – Mevrouw de Voorzitter, ik wil mijn gelukwensen overbrengen aan de heer Leinen en de commissaris voor hun informatie. Ik moet echter ook uiting geven aan mijn ongenoegen omdat de Commissie industrie, onderzoek en energie, die zich bezighoudt met industrie en onderzoek, in deze resolutie schittert door afwezigheid, en juist omdat ze afwezig is, komen in de resolutie paragrafen voor die niets met de realiteit hebben uit te staan of grote problemen veroorzaken voor de industrie. Goed, wij willen deze industrie controleren maar dat betekent nog niet dat we ze kapot moeten maken.</p>
      <p sl="el">Daarom zijn wij het roerend eens met het amendement van de heer Callanan waarin wordt voorgesteld paragraaf 17 te schrappen. Ik wil er tevens op wijzen dat paragraaf 22 financiële lasten met zich meebrengt voor de mijnbouwondernemingen, en daar moeten wij voorzichtig mee zijn. Ik wil ook nog wijzen op een grote nalatigheid in de tekst. Daarin wordt namelijk met geen woord gerept over de bevordering van onderzoek en ontwikkeling op mijnbouwgebied. Ook daar zouden wij kunnen samenwerken met de Amerikanen en onderzoek en ontwikkeling vooruit kunnen helpen, wat ons dan weer zal helpen bij de aanpak van dergelijke crises.</p>
    </intervention>
    <intervention id="3-057" speaker_id="96751" name="Nick GRIFFIN" is_mep="True" mode="spoken" nationality="United Kingdom" birth_date="01-03-1959" birth_place="Barnet" p_group="Non" m_state="GB">
      <p sl="en">Mevrouw de Voorzitter, we zien de echte betekenis van de diepzeeramp over het hoofd. De echte vraag is waarom BP dwars door 5 000 meter gesteente, in 1 500 meter diep water, midden in een orkaanzone naar olie boort.</p>
      <p sl="en">Het antwoord is piekolie – de piek is het punt waarop we de helft van alle reserves op aarde die eenvoudig, veilig en goedkoop te winnen waren, hebben opgebruikt en aangewezen zijn op krimpende reserves die steeds ontoegankelijker, gevaarlijker en duurder zijn, zowel financieel als milieutechnisch. Diepzeeboringen zijn gewoon een symptoom van piekolie. Dat de EU ze gebruikt als excuus voor de zoveelste greep naar de macht, voorkomt niet dat we de piek zullen bereiken en zullen worden geconfronteerd met de mogelijk rampzalige gevolgen ervan.</p>
      <p sl="en">In plaats van over symptomen te praten, wordt het tijd dat we de ziekte serieus gaan nemen: het feit dat we alle makkelijke olie hebben opgebruikt en nog steeds aan het spul verslaafd zijn. De afgelopen maanden is deze realiteit langzaam doorgedrongen tot – onder andere – president Obama, de Britse regering en het Duitse leger. Het wordt tijd dat de EU haar kop uit het zand haalt, zich eens wat minder druk maakt over de klimaatverandering en zich buigt over de echte crisis: piekolie.</p>
    </intervention>
    <intervention id="3-059" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, mijnheer Chastel, mijnheer de commissaris, dames en heren, dit was een grote ramp, en er zijn verschillende manieren om op rampen te reageren. Je kunt druk rondrennen en iedere week een nieuwe verklaring afgeven, of je kunt de situatie grondig onderzoeken en dan bekijken waar er zaken veranderd moeten worden. Wat betreft het uitgangspunt bijvoorbeeld kunnen we vaststellen dat de situatie in de Verenigde Staten niet echt te vergelijken is met die in Europa.</p>
      <p sl="de">Commissaris Oettinger heeft het laatste pad gekozen: om op een sobere, objectieve manier, stap voor stap te werk te gaan. Dat is hoe je politiek bedrijft en hoe je de steun wint van onze burgers. Ik ben ten eerste dankbaar dat de Commissaris deze koers heeft gekozen, en ten tweede dat hij al de commissies erbij betrokken heeft. De commissie milieubeheer, volksgezondheid en voedselveiligheid en de commissie industrie, onderzoek en energie waren gezamenlijk betrokken bij de plenaire vergadering, namen allebei deel aan de discussies met de Commissaris waarbij we de feiten nog verder konden uitdiepen. Helaas moet ik zeggen – wat mevrouw Tzavela al heeft genoemd – dat de milieucommissie toen van mening was dat zij alleen een resolutie moest indienen. Ik vind dat absoluut onacceptabel. Sterker nog, snel een overhaast document op tafel leggen is niet in het belang van de samenwerking in het Parlement en zorgt er ook niet voor dat we deze kwestie vakkundig kunnen afhandelen.</p>
      <p sl="de">We hebben gehoord – en dat wist iedereen – dat de Commissie volgende week of de week daarop een mededeling presenteert met een analyse van de gevolgen van wat er is gebeurd. We zullen dan, zoals de Raad al terecht heeft gezegd, een verstandig besluit kunnen nemen over de gevolgen. De milieucommissie vond het nodig om snel een motie in te dienen voor een resolutie over deze kwestie, en nu ligt er dus een resolutie op tafel waarvan ik vind dat ze van voor tot achter overhaast is. Naar mijn mening staan er fouten in en wordt er helemaal geen rekening gehouden met een groot aantal aspecten inzake onderzoek en technologie, zoals mevrouw Tzavela zojuist heeft gezegd. Wie maalt daarom? Als er maar iets uitrolt, zelfs als het de zaak slechts van één kant bekijkt. Dit is absoluut niet acceptabel. Sterker nog, als je de conclusie trekt dat er een moratorium moet worden afgekondigd, is dat een succesvolle poging om de aandacht te vestigen op Europa als industrieel centrum.</p>
      <p sl="de">Dames en heren, dit is toch geen manier om hiermee om te gaan. Ik ben dankbaar dat ik het woord heb mogen nemen. Hier kun je in ieder geval nog spreken. Bij de resolutie is mijn commissie helemaal niet betrokken geweest.</p>
    </intervention>
    <intervention id="3-060" speaker_id="96715" name="Pavel POC" is_mep="True" mode="spoken" nationality="Czechia" birth_date="26-05-1964" birth_place="Havlíčkův Brod" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">De ontploffing van het boorplatform Deepwater is uitgemond in een ware catastrofe en is een veeg teken aan de wand voor zowel de VS als Europa. Maar een ander veeg teken hebben we daarbij geheel over het hoofd gezien. Op hetzelfde moment dat de commissie ENVI debatteerde over Deepwater Horizon in de Golf van Mexico, ontsnapte er olie uit het boorplatform Jebel al-Zayt, enkele tientallen kilometers voor de Egyptische kust. Het bericht daarover bereikte ons via toeristen ter plaatse. Geen enkel bericht erover in de media. En toen we de Commissie tijdens genoemde bijeenkomst van de commissie ENVI vroegen of zij beschikt over informatie over deze weliswaar kleine maar vrij nabije ramp, of beter gezegd olielek, bleek zij dat niet zo te zijn. En de Commissie was niet de enige, niemand had informatie. Dus ik zou graag aan de zaken die de collega’s hier te berde brachten, willen toevoegen dat er te allen tijde op tijd gedegen informatie nodig is; niet door politieke belangen vertekende informatie, zoals de Egyptische regering poogde te verstrekken ten aanzien van de olielek in Jebel al-Zayt.</p>
      <p sl="cs">Een moratorium zou een oplossing kunnen zijn, hoewel het de energiesector uiteraard niet overmatig mag beperken in haar mogelijkheden; zij dient ons uiteraard de hoeveelheden te kunnen blijven leveren die we nodig hebben. Wat echter wel nodig is, zijn uniforme veiligheidsnormen, want aan de ene kant hebben we zeer hoge EU-normen op dit vlak in de Noordzee en aan de andere kant in de Zwarte Zee vrijwel geen. Dit is een onacceptabel meten met twee maten. We dienen er dus voor te zorgen dat de uniforme veiligheidsnormen de totale Europese kust beschermen.</p>
    </intervention>
    <intervention id="3-061" speaker_id="96940" name="Gerben-Jan GERBRANDY" is_mep="True" mode="spoken" nationality="Netherlands" birth_date="28-06-1967" birth_place="Den Haag" p_group="Group of the Alliance of Liberals and Democrats for Europe" m_state="NL">
      <p sl="nl">Voorzitter, natuurlijk zijn de omstandigheden in de Golf van Mexico niet te vergelijken met die in onze wateren, maar ik ben erg blij dat de Europese Unie wel de gelegenheid heeft aangegrepen om de eigen regelgeving tegen het licht te houden. Want dat is wel hoognodig.</p>
      <p sl="nl">Voor mij zijn er twee heel belangrijke onderdelen. Ten eerste de controles. Daar hebben meerdere collega's over gesproken. Die controles zijn essentieel. Nog veel belangrijker vind ik de aansprakelijkheid, en ik moet eerlijk zeggen dat ik nogal schrok van het feit dat die aansprakelijkheid ook in onze Europese wateren niet goed georganiseerd is. Waarom is die aansprakelijkheid zo belangrijk? Als we dat goed regelen, is dat dé stok achter de deur voor de oliebedrijven om vooral zelf heel veel maatregelen te nemen om de risico's te verkleinen. Daarom vind ik dat belangrijk. Om die reden ben ik een groot voorstander van het niet verlenen van nieuwe vergunningen, zolang die aansprakelijkheid niet geregeld is.</p>
    </intervention>
    <intervention id="3-062" speaker_id="96725" name="Bas EICKHOUT" is_mep="True" mode="spoken" nationality="Netherlands" birth_date="08-10-1976" m_state="NL">
      <p sl="nl">Voorzitter, ik richt mij vooral tot mijn collega's Stevenson en Reul, die zeggen dat de Milieucommissie te snel heeft gereageerd. Laten we wel wezen, deze ramp is vijf maanden geleden gebeurd en dat we nu pas vanuit Europa gaan komen met een resolutie, is helemaal niet te snel. Als Milieucommissie hebben we hier lang aan gewerkt.</p>
      <p sl="nl">Ik wil ook de Commissie zeer hartelijk bedanken, want die heeft proactief gehandeld en heeft toegegeven dat de wetgeving op aansprakelijkheidsgebied niet helder is, en dat er gewoon ook gaten zitten tussen Europese wetgeving en nationale wetgeving. Dat soort zaken zijn niet goed geregeld. Totdat we weten of dat wel goed geregeld is, moeten we gewoon stoppen met nieuwe diepzeeboringen. Dat is niet een soort stop voor de hele sector, dat geldt alleen voor nieuwe diepzeeboringen. Dat is geen overdreven reactie, dat is een zeer rustige reactie. We weten ook dat er in de Golf van Mexico nog onderzoek gaande is naar wat er is misgegaan. Dat moet duidelijk worden en tot die tijd: niets nieuws.</p>
    </intervention>
    <intervention id="3-063" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">Mevrouw de Voorzitter, rampen en ingrijpende gebeurtenissen, zoals het olielek in de Golf van Mexico, zijn vaak aanleiding het hele beleid op de schop te nemen en uitgebreide plannen te maken voor hervormingen van de regelgeving. Maatregelen die door emotie zijn ingegeven zijn echter niet altijd wel doordacht, Ik vraag u dan ook grote behoedzaamheid en zorgvuldigheid te betrachten bij het opleggen van nieuwe verplichtingen aan ondernemingen, ongeacht of ze betrekking hebben op verzekeringen, milieunormen of veiligheidsnormen, die in de Europese Unie toch al de hoogste ter wereld zijn. Op dit wetgevingsterrein zijn we in een andere fase van ontwikkeling.</p>
      <p sl="pl">Overregulering leidt alleen maar tot verzwakking van het concurrentievermogen in Europa en een sterkere positie voor de oliewinningsindustrie buiten de Europese Unie. Hetzelfde geldt bij een moratorium op boringen op zee; met zo'n moratorium bereiken we hoogstwaarschijnlijk het tegendeel van wat we voor ogen hebben. Een moratorium betekent dat meer schepen zullen afkoersen op de Europese kusten, met alle gevaren van dien voor het milieu. Daarom verzoek ik om in beide gevallen, wetgeving dan wel een moratorium, zeer omzichtig te werk te gaan.</p>
    </intervention>
    <intervention id="3-064" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, dit is inmiddels het derde debat in het Europees Parlement waaruit blijkt hoeveel belang wij hechten aan een veilige winning van ruwe olie in Europese zeeën. We willen niet dat de ramp in de Golf van Mexico zich kan herhalen voor de kusten van ons continent. In de eerste drie maanden van dit jaar deden zich maar liefst 175 verstoringen voor van activiteiten op olieboorplatforms in de Noordzee, waarvan er acht werden aangemerkt als zeer ernstige incidenten. In 32 gevallen moesten de installaties worden stilgelegd. Een ander probleem is dat deze platforms intensief zijn geëxploiteerd. Van de 103 platforms die aan het begin van de jaren zeventig in de Noordzee in bedrijf werden genomen, komen er binnen vijf jaar 44 aan het eind van hun technische levensduur. Van 26 platforms is de toegestane exploitatieduur al overschreden, maar voor deze platforms is toestemming verleend de exploitatie te verlengen.</p>
      <p sl="pl">Verder zijn in de afgelopen dertig jaar installaties overgegaan in andere handen en het is niet per se zo dat de nieuwe eigenaars bij de exploitatie dezelfde veiligheidscultuur eropna houden. De druk om zo veel mogelijk olie te winnen gaat slecht samen met maatregelen om de veiligheid te verbeteren of met een deugdelijke risicobeoordeling. Wij verlenen daarom steun aan de inspanningen van de commissaris om een grondige analyse te maken van wetgeving betreffende de oliewinning in Europese zeeën en, zo nodig, nieuwe en essentiële voorschriften in te voeren teneinde het hoofd te bieden aan gevaren die voortkomen uit de winning van olie op zee en de aansprakelijkheidsbeginselen aan te scherpen bij ongevallen die leiden tot verontreiniging met ruwe olie.</p>
      <p sl="pl">Het is van groot belang om de allerhoogste normen vast te stellen voor diepzeeboringen in Europese zeeën en deze normen toe te passen op alle partijen die in Europese territoriale wateren actief zijn. Ze moeten eveneens gelden voor ondernemingen van buiten de Europese Unie. Er mag geen situatie ontstaan waarin grondstoffen in het Noordpoolgebied worden gewonnen door bijvoorbeeld Noorwegen of Rusland waarbij een van die landen technologie gebruikt die niet voldoet aan de hoogste, door EU-ondernemingen gehanteerde, veiligheidsnormen.</p>
    </intervention>
    <intervention id="3-065" speaker_id="96959" name="George LYON" is_mep="True" mode="spoken" nationality="United Kingdom" birth_date="16-07-1956" birth_place="Rothesay" p_group="Group of the Alliance of Liberals and Democrats for Europe" m_state="GB">
      <p sl="en">Mevrouw de Voorzitter, zoals diverse andere sprekers al zeiden: de ramp in de Golf van Mexico is een waarschuwingsteken voor de industrie.</p>
      <p sl="en">Maar ik heb goed geluisterd naar wat de commissaris zei in zijn inleiding en zijn commentaar en ik ben het eens met de toezeggingen die hij deed. We moeten inderdaad de normen verhogen, de kwaliteit verbeteren, ervoor zorgen dat de EU een leider op dit gebied wordt, dat we onze beveiligingssystemen over de hele wereld exporteren en dat anderen volgen. Ik juich het ook toe dat hij in zijn bijdrage erkent dat het Verenigd Koninkrijk en Noorwegen in de Noordzee reeds werken volgens de hoogste normen ter wereld.</p>
      <p sl="en">Wij hebben in Schotland onze eigen ramp op de Noordzee gehad: de ramp met de Piper Alpha, iets meer dan twintig jaar geleden, waarbij meer dan honderd slachtoffers vielen. Deze ramp leidde tot een brede herziening van de veiligheidsnormen met als resultaat de zeer hoge normen die we nu hanteren.</p>
      <p sl="en">Ik sta achter veel van de zaken die worden gesteld in de vraag van Jo Leinen waarover we ons vandaag buigen, maar ik denk dat de open oproep tot een moratorium een onevenredige reactie is en geen verstandig antwoord is op de uitdaging waarvoor we staan. Ik hoop dat het Parlement nog eens goed bij zichzelf te rade gaat voordat ze besluit zover te gaan.</p>
    </intervention>
    <intervention id="3-066" speaker_id="96803" name="Zbigniew ZIOBRO" is_mep="True" mode="spoken" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">Mevrouw de Voorzitter, het staat buiten kijf dat de Europese Commissie moet toezien op een veilige winning en vervoer van grondstoffen. Optimale veiligheidsnormen zijn van groot belang, maar het is ook heel belangrijk dat ondernemingen die de grondstoffen winnen en vervoeren voorbereid zijn op noodsituaties die tot grootschalige milieuverontreiniging kunnen leiden. We mogen niet de nodige financiële middelen vergeten die ondernemingen die zich met dergelijke economische activiteiten bezighouden opzij moeten zetten.</p>
      <p sl="pl">Er wordt spoedig een gaspijpleiding in bedrijf genomen aangelegd op de bodem van de Oostzee. Daar zullen enorme hoeveelheden gas doorheen worden geleid. Ik denk dat dit het moment bij uitstek is om de Europese Commissie te vragen of zij iets heeft gedaan om de belangen te beschermen van miljoenen Europeanen die aan de Oostzeekust wonen en die het slachtoffer kunnen worden van een ongekende milieuramp als gevolg van een explosie of lek in deze gaspijpleiding. Voorts herinner ik eraan dat een resolutie die het Europees Parlement twee jaar geleden heeft uitgevaardigd over het voorbereid zijn op de milieueffecten van deze investering, volkomen is genegeerd en de investering inmiddels gaande is. Wat denkt de Commissie inzake deze kwestie te ondernemen om te voorkomen dat we de verspilde tijd zullen berouwen als zich een ramp voordoet?</p>
    </intervention>
    <intervention id="3-067" speaker_id="97294" name="Catherine SOULLIE" is_mep="True" mode="spoken" nationality="France" birth_date="18-07-1954" birth_place="Cite d'Aunis" p_group="Group of the European People's Party (Christian Democrats)" m_state="FR">
      <p sl="fr">Mevrouw de Voorzitter, de omvang van de ramp in de Golf van Mexico is duidelijk van dien aard dat hij ons als Europese afgevaardigden dwingt om ons af te vragen hoe het met de beveiliging van onze eigen olie-installaties is gesteld. De bescherming van het mariene milieu staat of valt immers met een maximale beveiliging van olie-exploratieplaatsen.</p>
      <p sl="fr">Het idee van een moratorium op huidige en toekomstige boringen in onze wateren is niettemin prematuur en ongeschikt. Prematuur, omdat de resultaten van het onderzoek naar de ramp in de Golf van Mexico nog niet bekend zijn en sommige voorlopige conclusies bevestigen dat er sprake was een combinatie van fouten betreffende gedrag, organisatie en techniek. Ongeschikt omdat er een verschil bestaat – en daaraan is verscheidene malen herinnerd – tussen de voorschriften die in de Noordzee, in de Middellandse Zee en in de Golf van Mexico van toepassing zijn.</p>
      <p sl="fr">Moet er nog worden herinnerd aan de ernstige gevolgen van een moratorium, zowel op economisch als sociaal gebied, om maar te zwijgen over de wijze waarop het onze energieonafhankelijkheid in gevaar kan brengen?</p>
      <p sl="fr">Vorige week hebben Noorwegen en Rusland een einde gemaakt aan veertigjarig meningsverschil en een dertigjarig moratorium door het principe van een gemeenschappelijke maritieme grens in de Barentszee en in het Zuidpoolgebied te bekrachtigen. Deze overeenkomst houdt feitelijk in dat er een gebied wordt gedeeld dat rijk is aan olie en gas. Hoe kan dan tezelfdertijd de Europese uitvoerende macht overwegen deze olieactiviteiten op te schorten en zichzelf economisch en op het gebied van energie in een zwakke positie te manoeuvreren?</p>
    </intervention>
    <intervention id="3-068" speaker_id="28341" name="Mirosław PIOTROWSKI" is_mep="True" mode="spoken" nationality="Poland" birth_date="09-01-1966" birth_place="Zielona Góra" p_group="European Conservatives and Reformists Group" m_state="PL">
      <p sl="pl">Mevrouw de Voorzitter, de ongekende milieucatastrofe in de Golf van Mexico zou de lidstaten ertoe moeten brengen nauwlettend toe te zien op olieboorplatforms in wateren waar ruwe olie wordt gewonnen. Er verschijnen zelfs voorstellen voor invoering van een moratorium op nieuwe boringen totdat het risico voor het milieu is uitgesloten. De voorstellen berusten op de aanname dat, aangezien zeebekkens geen grenzen hebben, een milieuramp in het ene ook gevolgen heeft voor de andere.</p>
      <p sl="pl">Die benadering is in lijn met de resolutie die het Europees Parlement twee jaar geleden heeft uitgevaardigd over de milieugevaren in verband met het Nord Stream-project in het Oostzeegebied. Wij hopen dat de Europese Commissie in overeenstemming daarmee een ferme en oordeelkundige aanpak nastreeft voor het toezicht op investeringen voor gastoevoer over de Oostzeebodem en daarbij gebruik zal maken van alle mogelijke instrumenten. Verder is het de moeite waard om te kijken of er ook geen steun moet worden verleend aan alternatieve technologieën voor bijvoorbeeld de winning van schaliegas.</p>
    </intervention>
    <intervention id="3-069" speaker_id="96659" name="János ÁDER" is_mep="True" mode="spoken" nationality="Hungary" birth_date="09-05-1959" birth_place="Csorna" p_group="Group of the European People's Party (Christian Democrats)" m_state="HU">
      <p sl="hu">Mevrouw de Voorzitter, dames en heren, we hebben veel gehoord over deze olieramp en we hebben allen de schokkende beelden op ons televisiescherm kunnen zien. Maar weet u, dames en heren, dat de laatste jaren 97 procent, ik herhaal 97 procent van alle opzettelijke schendingen van de veiligheidsvoorschriften door Amerikaanse oliebedrijven is begaan door British Petroleum? Weet u dat dit bedrijf het afgelopen decennium diverse ongelukken heeft veroorzaakt? Weet u dat British Petroleum de kosten voor veiligheid en onderhoud drastisch heeft verlaagd met het oog op winstbehoud? Dit aspect heeft ook een rol gespeeld bij het nog steeds toenemende aantal ongelukken.</p>
      <p sl="hu">Zojuist heeft mevrouw Lepage gezegd dat het belangrijkste is dat we op rampen anticiperen, rampen kunnen voorkomen. We weten allemaal dat preventie het belangrijkst is. Daarin geef ik haar gelijk. Maar ik denk dat de Amerikaanse ramp in de Golf van Mexico, net als andere industrie- en milieurampen die zich de afgelopen jaren hebben voorgedaan of de ramp die zich eergisteren in Hongarije heeft voltrokken, duidelijk aantonen dat natuur- en industrierampen overal en op elk moment kunnen plaatsvinden. Daarom vind ik schadevergoeding en daarnaast ook snelle en effectieve schadebeheersing belangrijk.</p>
      <p sl="hu">We praten veel over extreme weersomstandigheden en de gevolgen daarvan, wat voor risico’s daarmee gepaard gaan en het toegenomen gevaar van natuur- en industrierampen. Ik denk dat dit waar is en als dit waar is, moeten we daarop anticiperen. We moeten letten op de waarschuwingssignalen, zoals de ramp in Hongarije van eergisteren of de ramp in de Golf van Mexico in de lente. Daarom stel ik voor aan mijn collega’s en het Europees Parlement dat we een Europees rampenfonds oprichten voor effectieve schadebeheersing.</p>
    </intervention>
    <intervention id="3-070" speaker_id="28291" name="Romana JORDAN" is_mep="True" mode="spoken" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">De ramp in de Golf van Mexico is angstaanjagend. Hij duidt op een gebrek aan veiligheidsnormen en op te weinig efficiënt handelen na het ongeluk. Hoewel het in de Verenigde Staten is gebeurd, dus in het kader van de Amerikaanse wetgevende vereisten en normen, moeten we allen hieruit iets leren en gelijkaardige ongevallen voorkomen.</p>
      <p sl="sl">Daarbij moeten we met de huidige situatie rekening houden. Volgens mij beschikt de Europese wetgeving nu al over mechanismen die dergelijke gebeurtenissen in de Europese Unie voorkomen, aangezien onze wetgeving strenger en veeleisender is dan de Amerikaanse.</p>
      <p sl="sl">Daarom ben ik van mening dat we in de Europese Unie geen haast moeten maken. Wij staan niet onder tijdsdruk. We moeten een diepgaande deskundige analyse van de oorzaken en gevolgen van het ongeluk in de Golf van Mexico uitvoeren. Op basis daarvan kunnen we eventueel nieuwe eisen en maatregelen opstellen. In de resolutie storen me de passages die paniek zaaien, zoals 'zo snel mogelijk', en ik ben ook tegen een moratorium voor oliewinning. Ik ben het er echter mee eens dat we moeten zorgen voor een wetgeving die beantwoordt aan de hoogste normen en voor een eerlijke schadeloosstelling bij ongevallen.</p>
      <p sl="sl">We moeten echter vooral ook buiten onze grenzen actie ondernemen. Het heeft geen belang welke zee werd vervuild: een Amerikaanse, Europese of andere. In zulke gevallen is de wereld als geheel meer vervuild, door de vervuiling sterven dieren en planten en lijden mensen. Daarom moeten we het moeilijkste doen: hoge internationale normen bereiken, en niet enkel de regelgeving binnen de Europese grenzen verscherpen.</p>
      <p sl="sl">Ik vind daarentegen dat we snel moeten reageren in het geval van het ongeluk in Hongarije, aangezien het binnen onze grenzen heeft plaatsgevonden. We hebben dringend nood aan antwoorden op vragen over wat die dikke rode materie is – is die werkelijk schadelijk voor de gezondheid? Staat deze echt niet op de Europese Afvalstoffenlijst? En hoe kunnen we dergelijke ongevallen voorkomen?</p>
    </intervention>
    <intervention id="3-071" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Om te beginnen wil ik mijn dank uitspreken aan de collega's die hebben bijgedragen aan het ontwerp van deze resolutie, en aan het lid van de Commissie dat ons vandaag zoveel hoop en vreugde heeft bezorgd met zijn aankondiging van de door de Commissie voorgenomen maatregelen. Er bestaat vrees dat de resolutie overhaast is en misschien niet voldoende onderzocht is … Ik denk nog steeds dat het de stem is van het Europees Parlement en een boodschap aan de maatschappij en de Commissie.</p>
      <p sl="lt">Sinds het ongeval is er enige tijd verstreken en het is uiterst belangrijk dat in elk geval het Europees Parlement nu zijn stem laat horen. Ik denk, zoals ook anderen hier hebben gezegd, dat het zeer belangrijk is om de huidige EU-wetgeving en regelgeving inzake veiligheids- en kwaliteitsnormen te herzien. We spreken niet over het geheel stilleggen van de oliewinning, maar eenvoudigweg over toezicht op de situatie en over de te treffen maatregelen ter voorkoming van een nog een ramp als in de Golf van Mexico.</p>
      <p sl="lt">Persoonlijk ben ik bijzonder blij met de bepalingen in deze resolutie over de verantwoordelijkheid van derde landen. In het algemeen dienen de Europese Commissie en de Europese Unie de dialoog met derde landen te intensiveren als het gaat om bepaald energie-infrastructuurprojecten. Die dialoog hoeft niet per se alleen betrekking te hebben op de Oostzee en de olieplatforms of de Nord Stream-gasleiding, maar kan ook over de Zwarte Zee, het Middellandse Zeegebied en conflictsituaties met Noord-Afrika gaan. Ik geloof dat het zeer belangrijk is dat deze resolutie ook betrekking heeft op derde landen.</p>
    </intervention>
    <intervention id="3-072" speaker_id="96753" name="Jolanta Emilia HIBNER" is_mep="True" mode="spoken" nationality="Poland" birth_date="26-01-1951" birth_place="Zabki" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, de ervaringen die we met de gebeurtenissen van de afgelopen maanden hebben opgedaan en onze zorgen over de gecompliceerde situatie op de brandstoffenmarkt als gevolg van de ramp in de Golf van Mexico, moeten ons aanzetten tot doeltreffende en krachtige maatregelen om het milieu te beschermen en, bovenal, soortgelijke rampen in de toekomst te voorkomen. Alle inspanningen moeten zijn gericht op een verbetering van de veiligheid bij de winning van ruwe olie.</p>
      <p sl="pl">Deskundigen proberen ons ervan te overtuigen dat passende preventiemaatregelen ervoor gezorgd hebben dat zich betrekkelijk weinig ongevallen bij oliemaatschappijen voordoen. Dat mag waar zijn, maar feit is dat procedures worden genegeerd en getracht wordt te bezuinigen ten koste van de veiligheid en dat betekent dat rampen zoals die in de Golf van Mexico zich in de toekomst mogelijk ook in Europa kunnen voordoen.</p>
      <p sl="pl">Er zijn wereldwijd ongeveer 1 600 olieboorplatforms in bedrijf en dat aantal neemt gestaag toe. Er worden voortdurend nieuwe, steeds grotere en krachtigere oliebronnen en boorplatforms in exploitatie gebracht. Er wordt voor de oliewinning uitgeweken naar steeds diepere delen van het zeebekken in gebieden die steeds verder van de kust liggen. Het belang van klassieke oliebronnen neemt daardoor af en dat van boorplatforms juist toe. Het debat over de veiligheid van de oliewinning is onontkoombaar en een vergelijking van theoretische veiligheidsnormen met in de praktijk toegepaste normen zou wel eens een verrassende uitkomst kunnen opleveren. Het is essentieel om oliemaatschappijen aan aanvullende beperkingen en regelgeving te onderwerpen die de veiligheid kunnen verbeteren. Ik weet dat sommige landen al op eigen initiatief zijn begonnen met de inspectie van boorplatforms. Bij de eerste inspecties zijn al bepaalde overtredingen van veiligheidsnormen vastgesteld. Gebleken is dat veel platforms in de Noordzee zich niet houden aan elementaire veiligheidsbeginselen.</p>
      <p sl="pl">Ik denk dat onmiddellijke preventieve actie nodig is om boorplatforms en alle plaatsen waar grondstoffen uit de zeebodem worden gewonnen aan passende voorschriften en toezicht te onderwerpen. Het is zeer belangrijk nieuwe veiligheidsnormen en -beginselen in te voeren die worden nageleefd door alle partijen die betrokken zijn bij en gezamenlijk verantwoordelijk zijn voor de winning van ruwe olie. Het bezit van een geldige certificering is een cruciale vereiste.</p>
    </intervention>
    <intervention id="3-073" speaker_id="96908" name="Gaston FRANCO" is_mep="True" mode="spoken" nationality="France" birth_date="04-02-1944" birth_place="Roquebillière" p_group="Group of the European People's Party (Christian Democrats)" m_state="FR">
      <p sl="fr">Mevrouw de Voorzitter, dames en heren, Europa vraagt zich terecht af of een ramp als in de Golf van Mexico zich ook in onze wateren kan voordoen.</p>
      <p sl="fr">Aangezien olievlekken in het verleden herhaaldelijk onze kusten hebben verwoest en hiermee een onuitwisbare indruk hebben achtergelaten, hebben wij alle reden te vinden dat het van het grootste belang is mariene ecosystemen en de dierlijke biodiversiteit te beschermen, net als economische sectoren als visserij en toerisme. Tegelijkertijd moeten we de redelijkheid niet uit het oog verliezen en de verleiding weerstaan een extreem standpunt in te nemen, wat het geval zou zijn als we een moratorium zouden instellen op elke nieuwe boring in diepe Europese wateren.</p>
      <p sl="fr">In de eerste plaats beschikken wij op het gebied van exploitatie en exploratie over zeer strikte veiligheidsnormen. Daarnaast hebben de nationale regelgevers en de oliemaatschappijen in Europa zelf toegezegd exploitatie- en veiligheidsvoorschriften en –procedures te wijzigen, indien de uitkomst van het in de Verenigde Staten gevoerde onderzoek naar de ramp dit zou vereisen.</p>
      <p sl="fr">Ten tweede zou het, met betrekking tot onze onontbeerlijke energieonafhankelijkheid, vanuit geostrategisch standpunt meer dan riskant zijn om onze boringen in de Noordzee te staken. Immers, door de exploratie- en winningsactiviteiten van onze olie-industrie te bevriezen, zetten wij haar toekomst op het spel. Hoe zouden we de hieruit voortvloeiende gevolgen voor de werkgelegenheid in een tijd van crisis kunnen rechtvaardigen?</p>
    </intervention>
    <intervention id="3-074" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mevrouw de Voorzitter, ik denk dat we allemaal geschokt waren door de hoeveelheid olie die in de Golf van Mexico elke dag in zee lekte en de schade aan het milieu als gevolg daarvan. Het is alleen maar goed dat we deze kwestie, naar aanleiding daarvan, hier bespreken om ervoor te zorgen dat zoiets niet nog eens gebeurt.</p>
      <p sl="en">Er komen enkele gedachten bij mij op. Ten eerste moeten de beveiligings- en veiligheidsnormen die we hebben, nauwgezet worden nageleefd zodat we ongelukken kunnen voorkomen in plaats van ze te bestrijden. Ook is het zeker zo dat er momenteel hoge normen gelden en die zouden overal moeten worden toegepast.</p>
      <p sl="en">Ten tweede was ik het volkomen eens met de commissaris toen hij zei dat we onze veiligheidsnormen over de hele wereld moeten exporteren, want als er in de Golf van Mexico of ergens anders iets gebeurt, zijn wij niet immuun voor de bijwerkingen. Je kunt geen ijzeren gordijn rond de wateren van Europa optrekken en doen alsof er niets kan gebeuren als wij zelf hoge normen hanteren, dus de behoefte aan een wereldwijde overeenkomst in dit verband is groot. Er moet ook een fonds voor rampenbeheersing komen. Daar is over gesproken en daar ben ik het mee eens.</p>
      <p sl="en">Er is gesproken over een moratorium. Dat lijkt me op dit moment geen haalbare optie, want als we dat zouden doen, is het gevaar groot dat het met ons net zo afloopt als met die rijke man die besluit al zijn geld weg te geven en dan moet gaan bedelen bij degenen aan wie hij zijn geld gaf. Wij zouden ook in zo’n positie terechtkomen als andere landen naar olie blijven boren zoals ze nu doen zonder de strenge normen die wij hanteren, toe te passen.</p>
    </intervention>
    <intervention id="3-075" speaker_id="96867" name="Maria da Graça CARVALHO" is_mep="True" mode="spoken" nationality="Portugal" m_state="PT">
      <p sl="pt">Mevrouw de Voorzitter, mijnheer de commissaris, in het licht van de milieuramp in de Golf van Mexico is het belangrijk dat de Europese Unie garanties biedt voor de bescherming van haar kusten. Daarvoor moet zij beschikken over een toereikende preventie- en reactiecapaciteit om dit soort problemen aan te pakken. Het in Lissabon gevestigde Europees Agentschap voor maritieme veiligheid verschaft steun en technische bijstand inzake maritieme veiligheid en bescherming op het gebied van verontreiniging door schepen.</p>
      <p sl="pt">In juni dit jaar heb ik aan de commissarissen Oettinger, Kallas en Georgieva een schriftelijke suggestie ingediend om de bevoegdheden van het Europees Agentschap voor maritieme veiligheid uit te breiden en mechanismen op te zetten voor enerzijds toezicht op de veiligheid van Europese booreilanden en anderzijds preventie van milieurampen. Deze suggestie biedt schaalvoordelen op het niveau van de financiële, personele en technische middelen. Ik ben ingenomen met het antwoord van de commissarissen, die openstaan voor de mogelijkheid om de richtlijn betreffende het Europees Agentschap voor maritieme veiligheid te herzien en de bevoegdheden van het agentschap uit te breiden.</p>
      <p sl="pt">Ik verzoek de Europese Commissie nogmaals deze kwestie te bestuderen en de bevoegdheden van het agentschap van Lissabon te verruimen om een doeltreffende bescherming van de Europese kusten te waarborgen.</p>
    </intervention>
    <intervention id="3-076" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="en">Mevrouw de Voorzitter, rampen als deze moeten ons aan het denken zetten. Ze doen mij denken aan het noordpoolgebied, waar de EU geen rechtstreekse bevoegdheid heeft maar wel veel invloed.</p>
      <p sl="en">Commissaris, u merkte terecht op dat EU-bedrijven die buiten de EU opereren, EU-normen zouden moeten exporteren. Ik hoop dat dat het geval zal zijn in verband met het noordpoolgebied, dat veel onherbergzamer is en ons voor een veel grotere uitdaging stelt dan de Noordzee en dat voor mij een raadsel is. Wij, als Europa, pleiten voor een verschuiving weg van een op olie gebaseerde economie en we zijn voorstander van hernieuwbare bronnen. Toch moedigen we indirect aardoliewinning aan in het kwetsbaarste en breekbaarste deel van onze aardbol, waar de gevolgen afschuwelijk kunnen zijn. Misschien moeten we nog maar eens heel goed nadenken over wat er op de Noordpool gebeurt.</p>
    </intervention>
    <intervention id="3-078" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mevrouw de Voorzitter, geachte collega´s, ik ben het niet eens met de stemmen die in deze zaal opgingen voor protectionisme ten behoeve van de ondernemingen. Op dit moment is China verwikkeld in een race tegen de klok. Het neemt maatregelen, zorgt voor de noodzakelijke regelingen en maakt vijfjarenplannen voor de manier waarop het zijn industrie zal omschakelen en zijn vervuilende industrie zal sluiten. China is namelijk onze concurrent op een enorme markt, op de markt van schone energie die een waarde vertegenwoordigt van 13 miljard dollar. Dit is een uitdaging waarop wij niet moeten reageren met protectionisme maar met moedige maatregelen.</p>
      <p sl="el">Ja, mijnheer de commissaris, u zou een moratorium moeten sluiten, maar geen tijdelijk moratorium maar een permanent moratorium, waarmee een nieuwe stap kan worden gezet in de richting van schone energie. Verder moeten wij, mijnheer de commissaris, het vraagstuk van de milieuaansprakelijkheid onderzoeken, dat ook door andere collega´s werd genoemd. Daaronder moet heel de exclusieve economische zone vallen, omdat in die zone de ondernemingen actief zijn.</p>
    </intervention>
    <intervention id="3-079" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Wij moeten conclusies trekken uit de olielozing door het platform in de Golf van Mexico en de daarmee gepaard gaande verontreiniging, conclusies die ongetwijfeld zullen uitmonden in striktere eisen en een strengere en met meer regelmaat uitgevoerde controle op de veiligheidsvoorwaarden van soortgelijke infrastructuren in Europa. Onze maatregelen moeten echter nog veel verder gaan. Wij mogen het geklepper van de alarmklok niet negeren. De beperkingen van de wereldwijde aardolievoorraden zijn ons thans redelijk bekend. De mensheid is niet alleen op energiegebied maar ook in velerlei andere opzichten afhankelijk van deze voorraden, te afhankelijk. Daarom moeten ze op buitengewoon intelligente wijze worden beheerd, en intelligentie is hier bovenal synoniem met spaarzaamheid.</p>
      <p sl="pt">We hebben hier reeds eerder onderstreept dat er een plan nodig is waarmee garanties worden geboden voor een goed en rechtvaardig beheer van deze rijkdommen, mitigatie van de geleidelijke toename van het aardolietekort en een gecontroleerde overgang op andere primaire energiebronnen. Ik heb het hier over het protocol inzake de uitputting van de olievelden dat in 2002 in Uppsala en in 2005 in Lissabon is voorgesteld door een groep specialisten die onderzoek verrichten naar de oliepiek.</p>
    </intervention>
    <intervention id="3-080" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mevrouw de Voorzitter, als we iets geleerd hebben van de oliecrisis, is het dat het in tijden van hoge olieprijzen rendabel wordt om moeilijk toegankelijke olievelden te ontsluiten en olie te winnen onder de meest ongunstige omstandigheden, zoals van steeds grotere diepten. Als we ervan uitgaan dat de specialisten het bij het rechte eind hebben met hun prognoses over enorme stijgingen van de olieprijs, moeten we ervan uitgaan dat olie binnen afzienbare tijd op nog riskantere manieren gewonnen gaat worden.</p>
      <p sl="de">Hoewel het gezien internationale overeenkomsten op zijn plaats zou zijn geweest om de veiligheidsmaatregelen voor de extractie van olie van meer dan tweehonderd meter diepte te vergroten na de ramp in de Golf van Mexico, konden de landen rond de noordoostelijke Atlantische Oceaan, zoals we weten, het niet met elkaar eens worden. De diepten waarop gewerkt moet worden in dit gebied, en de risico's zijn heel goed te vergelijken met die in de Golf van Mexico. Het verbeteren van de veiligheidsstandaarden en het vastleggen van financiële aansprakelijkheid zijn zaken die ter hand moeten worden genomen – temeer omdat de Commissie kennelijk van plan is om een CO2 -pijplijnnetwerk aan te leggen en emissies te verkopen van Europese krachtcentrales aan de olie-industrie in de Noordzee. We hebben nog niet eens de verwijdering van kernafval onder de knie, hoewel deze technologie al decennialang wordt toegepast, en nu moet opeens gevaarlijk broeikasgas onder de Noordzee worden opgeslagen. Het is naar mijn mening dan ook de hoogste tijd dat we gaan nadenken over veiligheidsbepalingen.</p>
    </intervention>
    <intervention id="3-081" speaker_id="96906" name="Kyriakos MAVRONIKOLAS" is_mep="True" mode="spoken" nationality="Cyprus" birth_date="25-01-1955" birth_place="Pafos" p_group="Group of the Progressive Alliance of Socialists and Democrats in the European Parliament" m_state="CY">
      <p sl="el">Mijnheer de Voorzitter, men is algemeen van mening dat dergelijke ongelukken – en dan heb ik het niet alleen over het laatste ongeluk maar ook over eerdere, soortgelijke ongelukken – ons en met name de rapporteur, die ik van harte gelukwens, ertoe moeten aanzetten bepalingen uit te vaardigen met betrekking tot de gang van zaken bij dergelijke winningsactiviteiten, in het heden en in het verleden.</p>
      <p sl="el">Het is een feit dat de controle op deze installaties een bijzonder belangrijke factor is en dat er beter en vaker moet worden gecontroleerd. Zeer belangrijk is ook dat wordt vastgesteld waar de verantwoordelijkheid en zelfs de exclusieve verantwoordelijkheid ligt. Dat zal onvermijdelijk uitmonden in een wijziging van het verzekeringsrecht, en dan zal het net zo onvermijdelijk zijn dat deze ondernemingen zich gaan verzekeren tegen alle mogelijke schade tengevolge van dergelijke ongelukken.</p>
    </intervention>
    <intervention id="3-082" speaker_id="97086" name="Sonia ALFANO" is_mep="True" mode="spoken" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">Mevrouw de Voorzitter, de ramp van april 2010 is een van de ergste milieurampen die zich ooit op aarde hebben voltrokken. Als een dergelijke ramp zich zou voltrekken in een gesloten zee als de Middellandse Zee, dan zou het leven van tientallen miljoenen Europese en niet-Europese burgers in gevaar worden gebracht en was er geen weg meer terug.</p>
      <p sl="it">In Italië is er – zoals de milieuorganisatie Legambiente met betrekking tot een ondoordacht energiebeleid heeft aangekaart – sprake van een enorme toename van het aantal onderzoeksaanvragen en door het ministerie verleende vergunningen voor de zoektocht naar en de winning van hoeveelheden olie die iets langer dan een jaar in de Italiaanse energiebehoefte kunnen voorzien. Het is de moeite duidelijk niet waard. Daarbij komt nog de bezorgdheid over een aangekondigde overeenkomst van BP met Libië over offshorewinning op net iets minder dan 500 km ten zuiden van Sicilië.</p>
      <p sl="it">Ik hoop dat de Commissie zich met deze aanstaande maatregel zal inzetten voor de bescherming van het leven in het Middellandse Zeegebied tegen de aanvallen van multinationals en medeplichtige regeringen die weinig geven om het algemene welzijn.</p>
    </intervention>
    <intervention id="3-083" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Mevrouw de Voorzitter, de resolutie draait om één probleem, dat wil zeggen de risico’s van diepzeeboringen, los van het daarmee in verband staande probleem dat de eenvoudig toegankelijke olie opraakt.</p>
      <p sl="en">We zijn misschien het punt al gepasseerd dat we meer dan de helft van de olievoorraad op aarde hebben verbruikt. Degenen die een eind willen maken aan de diepzeeboringen of deze willen verbieden, moeten maar eens uitleggen waar ze een energierijke vervanging voor olie vandaan denken te halen. Of willen ze misschien dat toekomstige generaties terugvallen op een niet-geïndustrialiseerde samenleving?</p>
      <p sl="en">De risico’s van het boren in de ondiepe wateren van het Europees continentaal plat en in de wateren in de Golf van Mexico zijn niet met elkaar te vergelijken. De voorstellers van deze resolutie zijn terecht ontsteld over de milieukosten en andere kosten van de BP-ramp in de Golf van Mexico. Maar ze moeten zich ook bewust zijn van de kosten die een moratorium op diepzeeboringen met zich meebrengt.</p>
    </intervention>
    <intervention id="3-084" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Mevrouw de Voorzitter, helaas kan niemand van ons het ongeluk met de Deepwater Horizon ongedaan maken. We moeten daarom alle nodige stappen ondernemen om ervoor te zorgen dat een dergelijke milieuramp nooit kan gebeuren in EU-wateren. Ik denk dat, om dit te kunnen doen, drie punten absoluut onontkoombaar zijn. Ten eerste moeten we zoveel mogelijk voorzorgsmaatregelen treffen, met andere woorden, we moeten alle risico's van offshore-oliewinning incalculeren. Ten tweede moeten we het hoogste niveau van veiligheid garanderen en bindende minimum EU-veiligheidsvoorschriften opstellen. Ten derde moeten we de hoogste milieubeschermingsnormen garanderen.</p>
      <p sl="de">Ik geloof dat het heel belangrijk is dat we ons reactievermogen op ongevallen onderzoeken en dat we een gezamenlijk Europees en naar ik hoop ook wereldwijd systeem creëren om dergelijke milieurampen te voorkomen.</p>
    </intervention>
    <intervention id="3-085" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie . − Mevrouw de Voorzitter, dames en heren, vertegenwoordiger van het voorzitterschap van de Raad, ik wil u bedanken voor uw betrokken, vakkundige en zeer talrijke bijdragen met betrekking tot de gevolgen en de maatregelen die genomen moeten worden. Dat geldt voor uw vele parlementaire vragen in de afgelopen weken die we hebben moeten beantwoorden, en ook voor het debat van vandaag dat we met aandacht hebben gevolgd en dat we zullen evalueren en meenemen in onze mededeling die we uiterlijk over twee weken zullen presenteren.</p>
      <p sl="de">Ik ben het eens met veel van de suggesties die zijn gedaan en sluit mij daar ook bij aan. We voeren bijvoorbeeld een intensieve dialoog met BP om te garanderen – en er bestaat een goede kans dat het gaat lukken – dat BP niet alleen de hoogste veiligheidsstandaarden accepteert, hoger nog dan de huidige, in Europese wateren, maar deze standaarden ook exporteert, als ik dat zo mag zeggen. BP zal bereid zijn om dezelfde standaarden voor vergelijkbare boringen en platformen voor de kust van Libië toe te passen als in de Noordzee, ook al is dit gezien het Libische recht niet noodzakelijk om een vergunning te krijgen en is het niet wettelijk voorgeschreven.</p>
      <p sl="de">Dan zullen we ons bezig moeten houden met de vraag waar we alleen voorstellen willen doen voor standaarden in nationale wetgeving en waar we Europese wetgeving willen opstellen. Dit zal beperkter zijn voor olieschepen dan voor mobiel transport, maar bestaat op dit moment helemaal niet voor stationaire platformen. Sommigen hebben ons opgeroepen om uit de olie te stappen en in plaats daarvan voor hernieuwbare energie te gaan. We staan hier ook achter. Maar laten we onszelf geen illusies maken. Onze Europese economie en maatschappij zullen minstens de komende twintig tot dertig jaar nog grote hoeveelheden olie nodig hebben voor transport. Het ziet er niet naar uit dat het vliegtuig waarmee u vanuit Brussel naar uw vaderland vliegt – naar Madrid, Lissabon, Sofia, Riga of München – het de komende twintig tot dertig jaar zonder olie kan stellen.</p>
      <p sl="de">Als leden van een mobiele maatschappij die met het vliegtuig reizen, hebben we allemaal olie nodig als we niet willen dat Europa tot stilstand komt. Hetzelfde geldt voor streekbussen; hetzelfde geldt voor goederenvervoer met zware vrachtwagens; en ondanks de ontwikkeling van elektrische auto's zal het ook nog lange tijd gelden voor het personenverkeer, voor auto's. Momenteel zijn er iets meer dan 200 miljoen auto's geregistreerd in de landen van de Europese Unie. Als Polen en de nieuwe lidstaten dezelfde dichtheid bereiken als momenteel bestaat in Frankrijk en Duitsland, zullen er over vijftien jaar 300 miljoen auto's zijn. Hoewel ze energie-efficiënt zijn, zal het merendeel ervan toch rijden op olie. Met andere woorden, uit de olie stappen en voor hernieuwbare energie gaan is langetermijnbeleid, maar de komende tien tot dertig jaar zal de vraag naar olie in Europa niet afnemen. Gezien de behoefte aan een inhaalslag zal de autodichtheid in sommige landen zelfs nog iets stijgen – hoe efficiënt we het ook maken. Deze vlieger gaat nog meer op als we het op wereldschaal bekijken.</p>
      <p sl="de">Daarom hebben we een zo hoog mogelijk veiligheidsniveau nodig: voor de noodzakelijke winning van olie voor onze economie en maatschappij, zoals ik zojuist heb geschilderd.</p>
      <p sl="de">We zullen bij u terugkomen en ik reken op uw steun. Ik zou ook graag de lidstaten willen bedanken die zeer constructief zijn geweest op dit terrein. Desondanks dring ik er bij u op aan om uw nationale regeringen met dezelfde intensiteit te benaderen als u hier vandaag hebt laten zien, zodat de Raad ook bereid zal zijn om wetgeving voor hogere standaarden unaniem of met een duidelijke meerderheid aan te nemen. Ik ben er nog niet van overtuigd dat alle lidstaten bereid zijn om Europese standaarden op voorstel van de Commissie te laten aannemen door u en door de Raad.</p>
    </intervention>
    <intervention id="3-086" speaker_id="photo_generic" name="Olivier Chastel" is_mep="True" mode="spoken">
      <p sl="fr">fungerend voorzitter van de Raad . − Mevrouw de Voorzitter, het is nu mijn beurt om u te bedanken voor dit interessante debat. In de toespraken klonken soms trouwens sterk afwijkende standpunten door. Binnen een en dezelfde fractie heb ik opvattingen gehoord die haaks op elkaar staan. Dit alles is zeer leerzaam.</p>
      <p sl="fr">Drie punten. Ten eerste: moet er meer wetgeving komen om de offshore-industrie beter te beveiligen? Zoals ik in mijn eigen toespraak heb aangegeven, luidt het oordeel tot op heden dat de er stringente maatregelen van kracht zijn – daarop is al gewezen. De Commissie – die, ik herinner eraan, het monopolie op het initiëren van maatregelen heeft – is bezig haar evaluatie af te ronden, maar zij merkt reeds op dat een veiliger bedrijfstak staat of valt bij een betere controle, een betere uitvoering van het bestaande regelgevingskader. Wij zullen dus afwachten wat zij ons op dit gebied voornemens is voor te stellen.</p>
      <p sl="fr">Daarnaast onderzoekt de Commissie, zoals ik vandaag al een keer heb opgemerkt, het reactievermogen van de Unie op rampen, teneinde de veiligheid van de offshore-industrie te verbeteren, dat in dit verband een belangrijke factor is. In afwachting van wetgevingsvoorstellen wil erop wijzen dat dit onderwerp, in tegenstelling tot wat sommigen vandaag hebben gezegd, nog altijd een punt van zorg is voor de Raad. Tijdens de informele bijeenkomsten van de ministers van energie op 6 en 7 september jongstleden, heeft het Voorzitterschap verzocht dat de eerste evaluaties zouden worden opgesteld, medegedeeld en besproken.</p>
      <p sl="fr">Tweede punt: is een moratorium gerechtvaardigd? Uiteraard is een direct antwoord op deze vraag moeilijk. Wij menen in ieder geval dat voor gegeven wetgeving, daadwerkelijke uitvoering een eerste vereiste is. Voorts merken wij op dat de bedrijfstak er niet op lijkt te wachten dat dit toekomstig regelgevend kader zijn beslag krijgt. De bedrijfstak herziet zelf een aantal bepalingen inzake veiligheid, in het preventieve en in het operationele stadium.</p>
      <p sl="fr">Men moet wel goed beseffen dat de concrete situatie in Europa tamelijk anders is, aangezien het merendeel van de boringen in de Golf van Mexico zich op een diepte van 1500 meter voltrekt en het dus moeilijker is die stop te zetten in het geval van een ramp. In Europa vinden de meeste boringen plaats op een diepte van niet meer dan 200 meter, waardoor er toch ruimere gelegenheid is tot ingrijpen, of er in elk geval makkelijker kan worden ingegrepen.</p>
      <p sl="fr">Ten slotte, mevrouw de Voorzitter – de commissaris heeft er zojuist over gesproken: zal dit ongeluk het Europese beleid op het gebied van energie en hernieuwbare energie versnellen? Zeker, dit beleid is al ambitieus, maar wij zullen die ambitie naar een hoger plan blijven tillen. Dat beleid draagt er zeker toe bij dat onze afhankelijkheid van olie minder wordt en een koolstofarme samenleving dichterbij komt. Maar zoals de commissaris zojuist heeft gezegd, men kan zich in het komende decennium niet met behulp van een toverstaf losmaken van de olie. Ik twijfel er niet aan dat de energiestrategie 2011-2020, die begin volgend jaar moet worden aangenomen, deze overgang naar een economie zonder olie zal versnellen.</p>
    </intervention>
    <intervention id="3-087" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="nl">Tot besluit van het debat is er een ontwerpresolutie ingediend, overeenkomstig artikel 115, lid 5, van het Reglement, namens de Commissie milieubeheer, volksgezondheid en voedselveiligheid.</p>
      <p sl="nl">Het debat is gesloten.</p>
      <p sl="nl">De stemming vindt donderdag, 7 oktober 2010 plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-995" speaker_id="38420" name="Cristian-Silviu BUŞOI" is_mep="True" mode="written" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">Door middel van de met overweldigende meerderheid aangenomen niet-wetgevingsresolutie heeft het Europees Parlement een duidelijk signaal afgegeven aan de Commissie en de oliebedrijven, om de nodige maatregelen te nemen waarmee de bestaande tekortkomingen worden weggenomen op het gebied van veiligheid en verantwoordelijkheden bij de oliewinning. Vergunningen voor olieprospectie op grote diepte moeten streng gecontroleerd worden, maar dit is niet voldoende om ecologische rampen te voorkomen, rampen die voor de EU onacceptabel zijn. Gezien de steeds grotere moeilijkheden bij het vinden van olie en de groei van de potentieel gevaarlijke exploitatie op grote diepte, is het nodig om op algemeen niveau na te denken over de te nemen maatregelen in de toekomst. Het is nodig dat de inspanningen ter bescherming van het milieu worden volgehouden en dat de Europese Unie zijn rol van beschermer van zijn burgers op zich neemt, en van de natuur waarmee wij allen in harmonie moeten leven, door het reglementeren van de oliewinningsactiviteiten. Eventuele olielekken die ook in het verleden hebben plaatsgevonden zouden catastrofale gevolgen hebben voor het milieu, maar ook de visserij en het toerisme schade toebrengen. Daarom moet de Europese wetgeving met betrekking tot de milieuaansprakelijkheid ook bepalingen bevatten voor schade aan de mariene wateren.</p>
    </intervention>
    <intervention id="3-088" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik waardeer het standpunt van collega Jo Leinen. Het is noodzakelijk dat Europa een standpunt inneemt over een van de grootste rampen van de eeuw. De beschadiging van het olieplatform Deepwater Horizon in de Golf van Mexico en het weglekken van een grote hoeveelheid olie in de Atlantische oceaan zullen een grote invloed hebben op het klimaat in de wereld. De Noord-Atlantische golfstroom laat een grote temperatuurwijziging zien, die zal leiden tot lagere klimatologische minima deze winter. De Raad en de Commissie moeten op heldere en transparante wijze maatregelen nemen om de veiligheid van de oliewinning te garanderen. Ook moet een hoog niveau van milieubescherming worden gerealiseerd en moeten ecologische rampen in de Europese Unie worden voorkomen. De EU moet haar positie met betrekking tot klimaatverandering vasthouden en tegelijkertijd een goede exploitatie van de olievelden beschermen en faciliteren. Zo wordt ook in de behoefte aan fossiele brandstoffen voorzien. De Commissie en de Raad moeten samenwerken aan een onfeilbaar actieplan.</p>
    </intervention>
    <intervention id="3-089" speaker_id="23816" name="András GYÜRK" is_mep="True" mode="written" nationality="Hungary" m_state="HU">
      <p sl="nl">Dames en heren, graag bedank ik commissaris Günther Oettinger voor zijn pogingen om naar aanleiding van het ongeluk met de Amerikaanse boortoren te onderzoeken of met de EU-wetgeving vergelijkbare milieurampen kunnen worden voorkomen. We kunnen misschien de conclusie trekken dat de communautaire voorschriften meer nadruk leggen op maatregelen na een ramp dan op preventie.</p>
      <p sl="nl">De genoemde hiaten krijgen een tragische actualiteit vanwege een ernstige milieuramp die zich heeft voorgedaan. Maandag is de dam van een reservoir van een Hongaarse aluminiumfabriek doorgebroken. De modder die uitzonderlijk giftige chemische stoffen bevat, heeft de omringende akkers en dorpen overspoeld. De gebeurtenis die ook dodelijke slachtoffers eiste, kan een verontreiniging van de bodem en het water tot gevolg hebben waarvan de omvang nu nog niet te overzien is. Dit wordt verergerd door het feit dat de zware metalen ook ernstige luchtvervuiling kunnen veroorzaken. Het exploitatiebedrijf is verantwoordelijk maar zal zelf waarschijnlijk niet in staat zijn de onpeilbare schade te vergoeden.</p>
      <p sl="nl">De les is duidelijk. Enerzijds moet er ook op communautair niveau worden opgetreden zodat de nationale autoriteiten de schijnbaar strikte wetgeving ook consequent kunnen opleggen. Ten tweede moet de relevante regelgeving zodanig worden versterkt dat bedrijven ook voor ongevallen van dit kaliber adequaat verzekerd zijn. Zolang we niet vooruitkomen op deze terreinen worden de kosten die rijzen bij het vergoeden van de schade gedragen door onschuldige belastingbetalers.</p>
    </intervention>
    <intervention id="3-994" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Mijnheer de Voorzitter, de olieramp in de Golf van Mexico herinnert ons aan de risico’s die inherent zijn aan de oliewinning op zee. Er moet tot op de bodem worden uitgezocht wat er mis ging in de Amerikaanse wateren en de EU moet goed opletten wat ze hiervan kan leren. Niettemin is de roep om een moratorium op alle diepzeeboringen in EU-wateren een voorbarige en een volkomen onevenredige reactie. Voor de Schotse wateren geldt een andere regelgeving dan in de Golf van Mexico en we hebben decennialang ervaring in deze industrie. De Schotse oliewinning is niet vrij van incidenten en de ramp met de Piper Alpha toonde aan dat in de zoektocht naar olie soms een te hoge prijs wordt betaald. Maar we hebben van Piper Alpha geleerd en de regelgeving aangescherpt. Als er nieuwe lessen geleerd kunnen worden van de Golf, kunnen passende amendementen worden aangebracht. Maar deze amendementen moeten wel de verantwoordelijkheid zijn van de democratische instellingen van Schotland. Met overhaaste reacties van dit Parlement lossen we niets op.</p>
    </intervention>
    <intervention id="3-090" speaker_id="96652" name="Alajos MÉSZÁROS" is_mep="True" mode="written" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="nl">De Europese Unie moet dringend een strategie ontwikkelen om in de toekomst zonder problemen milieurampen te voorkomen, zoals de door het oliebedrijf BP veroorzaakte ramp in de Golf van Mexico. Het ongeval bij Deepwater Horizon was een van de grootste ongelukken van de afgelopen tijd, waarbij volgens schattingen tijdens de gehele duur van het lek zo’n 4,4 miljoen vaten olie in de zee terecht zijn gekomen. De reddingsoperatie zelf was ook dubieus omdat moeilijk kon worden vastgesteld welke technologie er moest worden toegepast en op welke manier. Ondertussen verwoestte de oliemassa die uit het diepste van de zee omhoog spoot alle levende wezens. Volgens de mening van Britse milieuchemici was ingrijpen niet nodig geweest en had men alleen de olievlek ver van de kust moeten houden. Zeebiologen zeiden dat het verbranden van de olievlek op bepaalde plaatsen en het gebruik van chemische stoffen voor de verwijdering van de verontreiniging meer schade toebrengen aan de levende wezens dan de olie zelf, aangezien deze oliesoort relatief snel wordt afgebroken. Graag wil ik nog stilstaan bij de gebeurtenissen van een paar dagen geleden in Hongarije, toen meerdere tonnen rode modder met een bijtend effect de bewoners van drie gemeentes in de provincie Veszprém bedolven na het doorbreken van de dam van een opslagreservoir van de aluminiumfabriek bij de plaats Ajka. Ik wil de Europese Commissie oproepen adequate materiële hulp te bieden aan de slachtoffers van de ramp en te helpen bij het schoonmaken van de regio. Dank u.</p>
    </intervention>
    <intervention id="3-091" speaker_id="33989" name="Daciana Octavia SÂRBU" is_mep="True" mode="written" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Wij zijn verplicht om alle mogelijke maatregelen te nemen om ervoor te zorgen dat rampen als die met de Deepwater Horizon zich niet in de Europese wateren voordoen. De herziening van de milieuwetgeving en die met betrekking tot de gezondheid en veiligheid van prospectie op grote diepte is een welkom en noodzakelijk proces. De Raad en de Commissie moeten een strategie ontwikkelen ter harmonisatie van alle niveaus van bescherming op het gehele grondgebied van de Europese Unie. Anders zullen de verschillen tussen de operationele en prospectienormen tussen de lidstaten bedrijven de kans geven, om uitsluitend waar en wanneer ze daartoe verplicht worden strenge veiligheidsmaatregelen te nemen. De menselijke, sociale en milieukosten van de ramp met de Deepwater Horizon zijn onmogelijk in geld uit te drukken. De oliewinning moet echter veiligheidsmaatregelen toepassen die berekend zijn op de ergste scenario’s. Alleen op deze wijze zal de belastingbetaler niet de kosten hoeven dragen van reinigingswerkzaamheden, en kunnen lokale bedrijven en gemeenschappen die schade lijden door olielekken de financiële compensatie krijgen waar ze recht op hebben.</p>
    </intervention>
    <intervention id="3-993" speaker_id="1945" name="Salvatore TATARELLA" is_mep="True" mode="written" nationality="Italy" birth_date="11-10-1947" birth_place="Cerignola" p_group="Group of the European People's Party (Christian Democrats)" m_state="IT">
      <p sl="it">Het olielek bij de Deepwater Horizon in de Golf van Mexico moet ook voor Europa een waarschuwing zijn. We moeten al het mogelijke doen om te voorkomen dat dergelijke rampen zich ook in onze zeeën voordoen. Naar mijn mening is de vandaag aangenomen resolutie een stap in de goede richting voor de bescherming van het Europese mariene en kustmilieu. Het is in mijn ogen bovendien onontbeerlijk dat de lidstaten zo snel mogelijk onderzoek verrichten naar alle aspecten van de oliewinning en -exploratie in de Europese Unie. De bescherming van onze planeet moet een prioriteit zijn, vooral om een duurzaam milieu te garanderen voor toekomstige generaties. Daarom moeten we zo snel mogelijk met strenge regelgeving komen voor deze sector, om te garanderen dat er strenge veiligheidsnormen gelden voor alle bestaande olieplatforms en om de oliewinning in de toekomst te beperken.</p>
    </intervention>
  </section>
  <section id="creitem12" title="12. Bijdrage van biologische verscheidenheid en ecosystemen aan de verwezenlijking van de MOD - Conferentie over biodiversiteit - Nagoya 2010 (debat)">
    <intervention id="3-093" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="nl">Aan de orde is de gecombineerde behandeling van de volgende mondelinge vragen:</p>
      <p sl="nl">(O-0111/2010) van Jo Leinen, namens de Commissie ENVI, aan de Raad: Centrale doelstellingen voor de conferentie van de partijen bij het Verdrag inzake biodiversiteit in Nagoya van 18 tot 29 oktober 2010 (B7-0467/2010),</p>
      <p sl="nl">(O-0112/2010) van Jo Leinen, namens de Commissie ENVI, aan de Commissie: Centrale doelstellingen voor de conferentie van de partijen bij het Verdrag inzake biodiversiteit in Nagoya van 18 tot 29 oktober 2010 (B7-0468/2010),</p>
      <p sl="nl">(O-0107/2010) van Michèle Striffler, namens de Commissie DEVE, aan de Raad: Bijdrage van biologische verscheidenheid en haar ecosysteemdiensten aan ontwikkeling en de verwezenlijking van de MOD (B7-0464/2010), en</p>
      <p sl="nl">(O-0108/2010) van Michèle Striffler, namens de Commissie DEVE, aan de Commissie: Bijdrage van biologische verscheidenheid en haar ecosysteemdiensten aan ontwikkeling en de verwezenlijking van de MOD (B7-0465/2010).</p>
    </intervention>
    <intervention id="3-094" speaker_id="97014" name="Karin KADENBACH" is_mep="True" mode="spoken" nationality="Austria" birth_date="19-04-1958" birth_place="Wien" p_group="Group of the Progressive Alliance of Socialists and Democrats in the European Parliament" m_state="AT">
      <p sl="de">ter vervanging van de auteur . − Mevrouw de Voorzitter, mijnheer de commissaris, dames en heren, een aantal dagen geleden zat ik met een groep journalisten te praten over zaken die mij deze herfst bijzonder aan het hart gingen. Eén daarvan is absoluut de biodiversiteit. Zoals u weet wordt binnenkort de conferentie over biodiversiteit gehouden in Nagoya, en ik heb de eer en het genoegen om deel te nemen als lid van de parlementaire delegatie en als coauteur van de resolutie over biodiversiteit waarover gestemd zal worden in Nagoya. Ik zat dus te praten met de journalisten toen ze mij vroegen waarom we onszelf de luxe permitteren van bijvoorbeeld het redden van de bever. De streek waar ik vandaan kom, Niederösterreich, is erin geslaagd om een door uitsterving bedreigde soort te redden, en deze heeft zich nu verspreid over een groot gebied − tot ongenoegen van boeren en boswachters die hele andere gevoelens hebben voor de bever.</p>
      <p sl="de">Terwijl de Europese Unie en veel autoriteiten in de lidstaten heel hard, met grote betrokkenheid en gesteund door ngo's werken om diersoorten te beschermen, liet dit gesprek weer eens zien dat veel mensen de bescherming en het behoud van de biodiversiteit zien als een soort luxe. Ze vragen zich af of de EU niets beters heeft te doen dan zich zorgen te maken over het redden van een paar bedreigde orchideeën of diersoorten. Het maakt toch niet uit, zeggen mensen vaak, of er nu 500 of maar 499 verschillende dieren in de dierentuin rondlopen. Dames en heren, voor deze mensen hebben de bescherming van soorten en de biodiversiteit nauwelijks prioriteit. Laten we eerlijk zijn; het onderwerp biodiversiteit staat nergens zo hoog op de politieke agenda als bijvoorbeeld economische groei of veiligheid. Het zou het echter wel moeten zijn, omdat we het belang van dit onderwerp onderschatten.</p>
      <p sl="de">De bescherming van soorten − en dit is mijn punt − is niet een soort liefdadigheidsinstelling voor een paar arme diertjes waar we wel zonder kunnen. Begrijp me niet verkeerd: de bescherming van soorten is een kwestie van liefde voor flora en fauna, maar heeft in feite te maken met veiligheid, arbeidsmarktbeleid en migratiebeleid. Want wat vaak vergeten wordt in discussies over biodiversiteit, is de rol die dieren en planten spelen in ons ecosysteem. Ze zijn de dienstverleners van de natuur die ons ecosysteem draaiende houden. Dankzij het grote aantal verschillende soorten en hun interactie met elkaar brokkelen kustlijnen niet af, vinden er geen lawines plaats en zijn wateren zelfreinigend. We hebben het hier over een essentieel element van duurzame ontwikkeling, met cruciale goederen en processen zoals voedselketens, koolstofbinding en waterzuivering − zaken die een basis vormen voor economische welvaart, sociaal welzijn en kwaliteit van leven. Als de soorten uitsterven, wordt het natuurlijke evenwicht verstoord − met een gevaarlijk domino-effect als gevolg. Het vervangen van de diensten die deze planten en dieren leveren, is een dure zaak. Uiteindelijk zullen bepaalde regio's en leefgebieden niet langer bewoonbaar zijn of niet langer gebruikt kunnen worden. Dit kan tot gevolg hebben dat deze leefgebieden niet langer in staat zijn om het ecosysteem te voorzien van hun waardevolle goederen en diensten. Maar niet alleen dat; de mogelijke verdere gevolgen, zoals werkloosheid, gebrek aan veiligheid en emigratie, jagen ons allemaal schrik aan.</p>
      <p sl="de">De bescherming van soorten is dus heel duidelijk een zaak die een groot aantal beleidsterreinen aangaat. De commissie milieubeheer, volksgezondheid en voedselveiligheid heeft dit recentelijk nog onderstreept, na intensieve samenwerking bij de formulering van het standpunt van het Europees Parlement. Ik zou ook graag een paar cijfers willen noemen. Wetenschappers schatten dat het vervangen van deze natuurlijke diensten en het verhelpen van de gevolgen als werkloosheid en migratie 7 procent van het bruto wereldproduct kosten. Als dat u niet verbaast, hier nog wat andere cijfers. Volgens het jongste onderzoek van de Europese Commissie wordt 25 procent van de Europese diersoorten met uitsterven bedreigd. Hetzelfde onderzoek zegt ook dat de ecosystemen aan de Europese kusten steeds verder vernietigd worden. Bepaalde regio's met een grote biodiversiteit vertonen een vergelijkbare negatieve ontwikkeling. Daarentegen zijn door de mens aangelegde gebieden, zoals industrieterreinen, woongebieden en verkeersinfrastructuur, sinds 1990 toegenomen met 8 procent.</p>
      <p sl="de">Dames en heren, zoals u weet zijn de spelers die in Nagoya onderhandelen het niet altijd met elkaar eens over wat er op de conferentie moet worden bereikt. De ontwikkelde landen willen strenge doelstellingen, de ngo's willen ambitieuze doelstellingen, terwijl − weinig verrassend − de economische spelers blij zijn met realistische doelstellingen. Naar mijn mening moet de EU de lat hoog leggen in Nagoya en, net als hier in Europa, eraan werken om het bedrijfsleven meer op zijn verantwoordelijkheid aan te spreken − vooral die sectoren en industrietakken die bijzonder veel gebruik maken van biologische rijkdommen. De EU kan beslissen of ze een goed of slecht voorbeeld wil zijn.</p>
      <p sl="de">Dames en heren, het is al oktober en veel mensen in Europa hebben niet eens gehoord dat dit jaar is uitgeroepen tot internationaal Jaar van de Biodiversiteit. Laten we er samen voor zorgen dat biodiversiteit de status krijgt die ze verdient en die ze nodig heeft als ze haar ecologische diensten ook in de toekomst moet blijven leveren. Tot besluit wil ik graag een vaak geciteerd indianenspreekwoord herhalen: “Pas als de laatste boom is geveld, pas als de laatste rivier is vergiftigd, pas als de laatste vis is gevangen, pas dan zullen jullie erachter komen dat je geld niet kunt eten”.</p>
    </intervention>
    <intervention id="3-095" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">ter vervanging van de auteur . − Mevrouw de Voorzitter, ik ben dankbaar dat ik de gelegenheid krijg in dit debat het woord te voeren.</p>
      <p sl="en">Vorige week was ik voorzitter van de Parlementaire delegatie naar de VN-top over de verwezenlijking van de millenniumdoelstellingen voor ontwikkeling. Gedurende de hele top en bij alle nevenevenementen werd ik gegrepen door het enthousiasme van mijn collega’s, regeringen, internationale organisaties en de mensen in het veld die zich inzetten voor de verwezenlijking van de ambitieuze doelstellingen die in 2000 zijn geformuleerd. Er is enige vooruitgang geboekt en er is veel om trots op te zijn, maar er moet vooral nog heel veel gebeuren.</p>
      <p sl="en">De toegang tot onderwijs neemt snel toe. De onderwijsdeelname in Afrika bezuiden de Sahara is nu 76 procent en in Noord-Afrika 94 procent. De toegang tot drinkwater neemt toe. In 2015 zal 86 procent van de bevolking van ontwikkelingslanden toegang hebben tot schoon drinkwater – tegenover 71 procent in 1990. In vier regio’s – Noord-Afrika, Latijns-Amerika en het Caribisch gebied, Oost-Azië en Zuidoost-Azië – zijn de doelstellingen voor de toegang tot drinkwater al gehaald. De toegang tot neemt toe. In Noord-Afrika is er bijna universeel toegang tot elektriciteit.</p>
      <p sl="en">Maar, hoewel er duidelijk vooruitgang is geboekt, moet er nog zoveel meer gebeuren. Een assistent-secretaris van de Verenigde Naties zei tegen ons dat we de komende vijf jaar echt een eindsprint moeten trekken. Eén miljard kinderen leven in armoede, elk jaar sterven er 1,4 miljoen kinderen aan een gebrek aan toegang tot veilig drinkwater en elk jaar sterven er 2,2 miljoen kinderen omdat ze niet zijn ingeënt met de vaccins die in de ontwikkelde wereld zo gemakkelijk te krijgen zijn en waarover wij al meer dan dertig jaar beschikken.</p>
      <p sl="en">Doelstelling 7 van de millenniumdoelstellingen voor ontwikkeling is zorgen voor ecologische duurzaamheid. Deze doelstelling bestaat uit verschillende subdoelstellingen. Doelstelling 7b is misschien wel de meest omvattende: “beperking van het verlies aan biodiversiteit, inclusief een aanzienlijke beperking van dit verlies in 2010”. Indicatoren van biodiversiteit zijn onder andere het deel van het landoppervlak dat door bossen wordt bedekt, CO2 -emissies, het deel van alle waterbronnen dat wordt gebruikt, de consumptie van stoffen die de ozonlaag afbreken en het deel de visbestanden dat binnen de veilige biologische grenzen valt. De beperking van het verlies aan biodiversiteit is derhalve een belangrijk onderdeel van de millenniumdoelstellingen voor ontwikkeling.</p>
      <p sl="en">Zeventig procent van de armen op aarde woont in plattelandsgebieden en is rechtstreeks afhankelijk van biodiversiteit om te kunnen overleven en voor zijn welzijn. De armen in de stedelijke gebieden zijn ook afhankelijk van de biodiversiteit voor ecosysteemdiensten zoals het beheer van de kwaliteit van lucht en water en de afvalverwerking. Het lijdt weinig twijfel dat biodiversiteit en klimaatverandering de armen op aarde als eerste treft. Landen zoals het Polynesische Tuvalu – dat slechts vierenhalve meter boven de zeespiegel ligt – en de Maldieven, waar president Nasheed dit jaar een kabinetsvergadering onder water hield om te benadrukken dat zijn land tegen het einde van de eeuw mogelijk onder water verdwenen is, zullen getroffen worden.</p>
      <p sl="en">Ik doe een beroep op de lidstaten en de Commissie om het wereldwijde bondgenootschap tegen klimaatverandering (GCCA) en zijn steunfaciliteit een nieuwe impuls te geven om de capaciteitsopbouw en het kennisbestand over de verwachte effecten van het verlies aan biodiversiteit van de ontwikkelingslanden te vergroten en op effectieve wijze in ontwikkelingsplannen en begrotingen te integreren.</p>
      <p sl="en">Ik heb ook onderstreept dat in programma’s gericht op de bescherming van de biodiversiteit en vermindering van de armoede aandacht moet worden geschonken aan de prioriteiten van de armen en de nadruk meer moeten liggen op lokaal milieubeheer, toegang tot de bronnen van biodiversiteit, agrarische hervormingen en het erkennen van traditionele vormen van grondbezit.</p>
      <p sl="en">In 2050 zal de bevolking op aarde met twee miljard zijn toegenomen en 90 procent hiervan zal geboren worden in wat nu de ontwikkelingslanden zijn. Als we toestaan dat de troosteloze armoede in die landen voortduurt, zal er een grootschalige migratie van zuid naar noord gaan plaatsvinden en zou de ongelijkheid wel eens een wereldbrand tot gevolg kunnen hebben.</p>
      <p sl="en">Velen van ons hadden niet gedacht dat wij de val van de Berlijnse Muur nog zouden meemaken. Nu vinden we het vanzelfsprekend dat de door de voormalige Sovjet-Unie gedomineerde landen onze EU-partners zijn. De muur van armoede tussen noord en zuid kan ook vallen en we kunnen werken aan een wereld die beter en veiliger is – een plaats waar nieuwe partners mogelijk zijn en waar het milieu voor ons allen veilig is.</p>
    </intervention>
    <intervention id="3-097" speaker_id="photo_generic" name="Joke Schauvliege" is_mep="True" mode="spoken">
      <p sl="nl">fungerend voorzitter van de Raad . − Voorzitter, geachte Parlementsleden, eerst en vooral bedankt om mij de kans te geven om hier vandaag het woord te voeren over dit zeer belangrijke onderwerp, namelijk biodiversiteit. In de conclusies van 15 maart 2010 met de titel "Biodiversiteit: Post-2010. Visie en doelen voor de EU en de wereld en internationale regeling voor toegang en batenverdeling" heeft de Raad benadrukt dat de biodiversiteit in stand moet worden gehouden en dat moet worden voorkomen dat ecosystemen en hun functies onomkeerbare schade wordt toegebracht, onder meer ook om de sociale en economische stabiliteit te beschermen en de millenniumdoelstellingen voor ontwikkeling te verwezenlijken.</p>
      <p sl="nl">De Raad heeft eraan herinnerd dat biodiversiteit een centrale rol speelt in de wereldwijde strijd tegen honger en voor voedselzekerheid, alsook dat zij essentieel bijdraagt tot het scheppen van welvaart en het terugdringen van armoede. Veel meer dan in de EU is in de meeste ontwikkelingslanden de bescherming van de ecosystemen nauw verbonden met werkgelegenheid, inkomen en bestaansmiddelen.</p>
      <p sl="nl">Met het oog op de tiende conferentie van de partijen bij het biodiversiteitsverdrag wil de EU met een realistische, ambitieuze aanpak actief en constructief bijdragen tot een wereldwijde consensus over de maatregelen die na 2010 voor de biodiversiteit moeten worden genomen. Het gaat onder meer over maatregelen die na 2010 een visie moeten kunnen ontwikkelen op het strategisch plan, dat bijvoorbeeld een tijdshorizon kan hebben naar 2020, een visie die een tijdshorizon kan hebben naar 2050, een visie op de secundaire doelstellingen en de belangrijke mijlpalen, gekoppeld aan meetbare indicatoren, en ten slotte een visie op de invoering van passende voorzieningen, voor toezicht, evaluatie en follow-up.</p>
      <p sl="nl">De bijeenkomst op hoog niveau van de Algemene Vergadering van de Verenigde Naties van twee weken geleden op 22 september in New York was een goede gelegenheid om de internationale gemeenschap op te roepen de kritieke toestand van de biodiversiteit in de hele wereld onder ogen te zien en ook om de noodzaak te benadrukken om de basis van het leven op aarde in het belang van de mensheid en de toekomstige generaties veilig te stellen en op alle niveaus passende initiatieven te nemen.</p>
      <p sl="nl">Wat de technische ondersteuning van de minst ontwikkelde landen betreft, meent de Raad dat de uitwerking en de overdracht van beste praktijken en technologieën van wezenlijk belang zijn in de strijd tegen biodiversiteitsverlies, klimaatverandering en woestijnvorming. Het is belangrijk om tot een gecoördineerd optreden te komen en de middelen op een bevredigende, kosteneffectieve wijze te benutten.</p>
      <p sl="nl">Wat de financiering betreft, is de Raad van oordeel dat de instelling van een doeltreffend beleidskader voor na 2010 en de invoering van een nieuw strategisch plan voor biodiversiteit een passende inzet van middelen uit alle mogelijke bronnen zal vergen, zowel publieke als particuliere financiering, waaronder nieuwe financieringsvormen en de financiering van maatregelen in het kader van de bestrijding van de klimaatverandering. Bovendien vindt de Raad dat moet worden overwogen om voor biodiversiteit ook financiële middelen vrij te maken door subsidies die de biodiversiteit schaden, te wijzigen, te schrappen of te heroriënteren. Het integreren van biodiversiteit in de activiteiten van de bedrijfswereld en in ander sectoraal beleid blijft een noodzaak en een prioritaire doelstelling.</p>
      <p sl="nl">Reeds in zijn conclusies van 5 december 2006 heeft de Raad er in antwoord op de boodschap van Parijs over biodiversiteit op gewezen dat biodiversiteit en de instandhouding van ecosysteemdiensten moet worden opgenomen in de beleidsdialoog met partnerlanden en partnerregio's. Daarbij moeten zij worden aangespoord om de behoeften verder in kaart te brengen en er bij voorrang aandacht aan te schenken in nationale en regionale ontwikkelingsstrategieën en -plannen. De Raad blijft ervan overtuigd dat de integratie van ecosysteemdiensten en biodiversiteit in de programma's voor ontwikkelingssamenwerking en financiële steun in aansluiting daarop, de enige weg is om tot duurzame resultaten te komen.</p>
      <p sl="nl">Hoewel er een duidelijk verband is tussen het Verdrag van Aarhus betreffende toegang tot informatie, inspraak bij besluitvorming en toegang tot de rechter inzake milieuaangelegenheden enerzijds, en biodiversiteit anderzijds, moet men er rekening mee houden dat dit verdrag is opgesteld in het kader van de Economische commissie voor Europa van de Verenigde Naties. Hoewel dat verdrag openstaat voor toetreding door landen die geen lid zijn van die commissie, zijn onze ontwikkelingspartners op dit ogenblik geen partij bij dit verdrag.</p>
      <p sl="nl">Ik dank u voor uw belangstelling en ik kijk uit naar jullie debat, en ik ben ervan overtuigd dat het heel wat nieuwe elementen zal aanreiken.</p>
    </intervention>
    <intervention id="3-098" speaker_id="photo_generic" name="Janez Potočnik" is_mep="True" mode="spoken">
      <p sl="en">lid van de Commissie . − Mevrouw de Voorzitter, de strategische doelstellingen van de Europese Unie voor Nagoya staan omschreven in de conclusies van de Raad van 22 december 2009 en 15 maart 2010 en zullen verder worden uitgewerkt en verfijnd door de Raad Milieu op 14 oktober 2010. Er zijn drie kwesties die de Europese Unie in het bijzonder als prioriteiten beschouwt.</p>
      <p sl="en">De eerste is de aanneming van het nieuwe strategische plan voor het Verdrag voor de periode 2011-2020. Het plan moet een neerslag zijn van de beste beschikbare wetenschappelijke kennis over de stand van zaken met betrekking tot biodiversiteit en een effectief kader voor de tenuitvoerlegging bieden dat ambitieus genoeg is om ervoor te zorgen dat alle verdragsluitende partijen hun acties intensiveren. Dit is van cruciaal belang als we het verder uitsterven van soorten willen voorkomen en ervoor willen zorgen dat de biodiversiteit de essentiële goederen en diensten blijft leveren waarvan wij allemaal, en met name de armen, afhankelijk zijn.</p>
      <p sl="en">De tweede strategische prioriteit voor de Europese Unie is het afronden van de onderhandelingen over het protocol inzake toegang tot en eerlijke verdeling van de opbrengsten, als belangrijke bijdrage tot het behoud en het duurzaam gebruik van biodiversiteit na 2010 en in lijn met de toezeggingen die alle partijen in 2006 tijdens COP 8 hebben gedaan. Dit is een verwachting die breed wordt gedeeld door de verdragsluitende partijen die ontwikkelingslanden zijn, van wie vele het als hun belangrijkste prioriteit zien.</p>
      <p sl="en">De derde prioriteit is ervoor te zorgen dat adequate middelen worden gemobiliseerd voor de realisatie van de tenuitvoerlegging van het beleidskader inzake biodiversiteit voor na 2010, waaronder het nieuwe strategieplan. De EU als geheel streeft ernaar, als onderdeel van de eerder dit jaar aangenomen biodiversiteitsdoelstelling voor 2020, haar bijdrage aan het tegengaan van het wereldwijde verlies aan biodiversiteit te intensiveren, maar ik denk dat we ook best trots mogen zijn op wat we doen. Over de periode 2002-2008 heeft de Europese Unie meer dan één miljard dollar, ongeveer 740 miljoen euro, per jaar beschikbaar gesteld voor de wereldwijde biodiversiteit, grotendeels via het thematische programma voor milieu en natuurlijke hulpbronnen in het kader van het ontwikkelings- en samenwerkingsinstrument, maar ook via het EDF, die beide adequate bepalingen inzake biodiversiteit bevatten.</p>
      <p sl="en">De lidstaten hebben ook aanzienlijk bijgedragen tot de recente aanvulling van het Wereldmilieufonds, waarvan 1,2 miljard dollar is gereserveerd voor biodiversiteit. Dit betekent een verhoging van 28 procent ten opzichte van de vorige aanvulling. Het nieuwe initiatief van één miljard dollar voor de millenniumdoelstellingen voor ontwikkeling dat voorzitter Barroso vorige maand tijdens de Algemene Vergadering van de VN in New York heeft aangekondigd, kan de biodiversiteit ook ten goede komen.</p>
      <p sl="en">De Commissie is momenteel bezig haar eigen cijfers met betrekking tot biodiversiteitsgerelateerde ontwikkelingssamenwerking te actualiseren, met behulp van de methodologie die ook werd gebruikt om klimaatgerelateerde financiering te verantwoorden, en we stimuleren de lidstaten natuurlijk om hetzelfde te doen zodat we in Nagoya geconsolideerde cijfers kunnen presenteren.</p>
      <p sl="en">We moeten ook op zoek naar andere manieren om bij te dragen aan een verbetering van de tenuitvoerlegging van het Verdrag inzake biodiversiteit en partijen die ontwikkelingslanden zijn, te helpen om aan hun verplichtingen krachtens het Verdrag te voldoen, met name het nieuwe strategisch plan voor na 2010 dat in Nagoya zal worden aangenomen. We willen samen met onze partners in Nagoya manieren en middelen verkennen om dit te doen.</p>
      <p sl="en">Verlies aan biodiversiteit is, zoals gezegd, geen nieuwe uitdaging voor de verlichting van de armoede. De biodiversiteitsdoelstelling voor 2010 werd al in 2002 opgenomen in MDG 7 en de EU zelf heeft de belangrijke verbanden tussen biodiversiteit en ontwikkeling bij diverse gelegenheden nadrukkelijk onderstreept. In zijn verklaring tijdens de bijeenkomst op hoog niveau over biodiversiteit tijdens de Algemene Vergadering van de Verenigde Naties vorige maand merkte voorzitter Barroso nog op dat ons vermogen om een einde te maken aan armoede en honger en de gezondheidszorg voor kinderen en zwangerschapszorg afhankelijk is van de beschikbaarheid op de lange termijn van drinkwater, voedsel, geneesmiddelen en grondstoffen die de natuur biedt.</p>
      <p sl="en">Hieraan wordt ook herinnerd in het MDG-verslag van 2010, in het EU-beleidskader voor hulp aan ontwikkelingslanden bij het aanpakken van de uitdagingen op het gebied van voedselzekerheid en in het werkprogramma 2010-2013 voor een samenhangend beleid van de Commissie, waarin een specifieke biodiversiteitsdoelstelling en daarmee in verband staande indicatoren zijn opgenomen als onderdeel van het operationele kader ter vergroting van de samenhang tussen EU-beleid en ontwikkelingsdoelstellingen.</p>
      <p sl="en">Wat misschien nieuw is, is de toenemende kennis en bewustwording ten aanzien van de economische aspecten van het verlies aan biodiversiteit en de mate waarin dit het zicht op verlichting van de armoede op de lange termijn ondermijnt. Het internationale onderzoek naar de economie van ecosystemen en biodiversiteit (TEEB) toont aan hoe geldverslindend het verlies aan biodiversiteit en de aantasting van het ecosysteem is voor onze economieën, waaronder de economieën in de ontwikkelingslanden. Het is dus geen morele kwestie meer, maar het gaat in feite om de kwaliteit van ons leven. Toch wordt het behoud van biodiversiteit en ecosystemen niet als een ontwikkelingsprioriteit gezien.</p>
      <p sl="en">Het is te hopen dat TEEB verandering in deze situatie kan brengen zodat een groter deel van onze partners van ontwikkelingslanden in hun ontwikkelingsstrategieën een hogere prioriteit geeft aan het behoud en duurzaam gebruik van de biodiversiteit, maar zelfs wanneer dit geen speerpunt in nationale en regionale steunstrategieën is, vereist Europees ontwikkelingsbeleid evengoed dat het milieu en duurzaam beheer van natuurlijke hulpbronnen worden behandeld als een transversale kwestie die in alle ontwikkelingsactiviteiten moet worden opgenomen. Zowel het ontwikkelings- en samenwerkingsinstrument als het Europees Ontwikkelingsfonds bevat voorzieningen om de biodiversiteit aan te pakken.</p>
      <p sl="en">Tot slot: met betrekking tot mechanismen die het recht op toegang tot informatie en inspraak bij besluitvorming inzake biodiversiteit moeten garanderen, steunt de EU het ontwerpbesluit van COP 10 over het strategisch plan, waarin er bij de partijen en andere regeringen op aangedrongen wordt om een brede en doeltreffende participatie bij de volledige tenuitvoerlegging van de doelstellingen van het Verdrag en het strategisch plan mogelijk te maken. We zijn ook van mening dat de verdragsluitende partijen op basis van het protocol inzake de toegang tot en eerlijke verdeling van de opbrengsten verplicht moeten worden binnenlandse kaders vast te stellen die inheemse en plaatselijke gemeenschappen in staat stellen voorafgaande en geïnformeerde besluiten te nemen over de vraag of ze wel of niet toegang tot hun traditionele kennis willen verstrekken.</p>
      <p sl="en">Ik onderschrijf alles wat de vraagstellers stellen en ik ben ze erkentelijk voor hun waardevolle bijdragen.</p>
    </intervention>
    <intervention id="3-099" speaker_id="38398" name="Esther de LANGE" is_mep="True" mode="spoken" nationality="Netherlands" birth_date="19-02-1975" birth_place="Spaubeek" m_state="NL">
      <p sl="nl">namens de PPE-Fractie . – Voorzitter, meneer de commissaris, mevrouw de Raadsvertegenwoordiger, het belangrijkste wat wij morgen in onze resolutie van u gaan vragen, dat zijn ambitieuze, maar realistische doelstellingen in Nagoya. Als we het slim aanpakken, dan spreken we daar maatregelen af die niet alleen biodiversiteit waarborgen, maar ook de effecten van klimaatverandering tegengaan, de millenniumdoelstellingen helpen realiseren – daar is al het een en ander over gezegd – en zorgen voor groene banen, ook in de Europese Unie. Vier vliegen in één klap, dat noem ik value for money .</p>
      <p sl="nl">Maar om dit te bereiken, moet de Europese Unie wel met één stem spreken. Wat dat betreft, moet ik u eerlijk zeggen, zakt de moed mij toch een beetje in de schoenen. Ik hoor veel verwijzingen naar Raadsuitspraken van voorafgaande jaren, raadsuitspraken van maart van dit jaar, en ik hoor weinig concreets. Ik mag toch hopen dat de gedachten in de Commissie en ook bij de Raad inmiddels verder gevorderd zijn dan de algemeenheden van 15 maart. We zullen het zien op 14 oktober; ik hoop er in elk geval op. Ik hoop ook dat we leren van onze fouten in het verleden. Dat we niet weer naar een internationale top trekken met een mandaat vol vaagheden en algemeenheden en dat we niet weer al onze tijd daar als Europese Unie in onderling overleg doorbrengen om te kijken hoe we nu weer moeten reageren op ontwikkelingen, waardoor we geen tijd meer hebben om die leidersrol te spelen waartoe Karin Kadenbach onder andere al heeft opgeroepen.</p>
      <p sl="nl">Het laatste punt waarop ik wil wijzen is de mainstreaming van biodiversiteit in andere beleidsvelden. Net zoals we als Europees Parlement in het recente verslag over biodiversiteit in de Europese Unie hebben gevraagd om die coherentie op het gebied van milieu en andere beleidsvelden, moeten we ook internationaal biodiversiteit mainstreamen. Biodiversiteit is niet alleen een kwestie van milieu of van millenniumdoelstellingen, maar ook op andere terreinen, zoals de WTO, moeten niet-handelsoverwegingen, zoals biodiversiteit, veel hoger op de agenda. Commissaris, ik weet dat u biodiversiteit een warm hart toedraagt. Ik hoop dat u deze boodschap over internationale mainstreaming ook doorgeeft naar uw andere internationale collega's.</p>
    </intervention>
    <intervention id="3-100" speaker_id="4532" name="Michael CASHMAN" is_mep="True" mode="spoken" nationality="United Kingdom" birth_date="17-12-1950" birth_place="London" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">namens de S&amp;D-Fractie . – Mevrouw de Voorzitter, ik was samen met de heer Mitchell ook bij de VN en vertegenwoordigde daar het Parlement in verband met de millenniumdoelstellingen voor ontwikkeling. Ik feliciteer de Commissie met wat ze doen, maar ik wil het Parlement erop wijzen dat de EU ten aanzien van deze kwesties – biodiversiteit, klimaatverandering en met name de verlichting van de armoede in het kader van de millenniumdoelstellingen voor ontwikkeling – een internationale leidersrol vervult maar, en dat is heel interessant, dat de VN ons slechts de status van waarnemer toekent. Dat moet veranderen, want wij leiden de wereld als het gaat om deze kwesties.</p>
      <p sl="en">Dit is het jaar van de biodiversiteit, maar ik zou willen voorstellen om van elk jaar een jaar van de biodiversiteit te maken. Onze burgers – die wellicht op de bezoekerstribune zitten of thuis kijken – zullen zich afvragen wat zij daarmee te maken hebben. Zonder bewustmaking van het publiek verandert er niets. Ze moeten zich realiseren dat het blik tomaten dat ze in de supermarkt kopen, er niet zou zijn zonder biodiversiteit. We moeten ons er 360 graden bewust van zijn wat dit betekent. Zoals de heer Mitchell het zo voortreffelijk zei: deze muur van armoede – en ik zou daar ontbering aan willen toevoegen – moet worden geslecht.</p>
      <p sl="en">We hebben het in dit Parlement over samenhangend beleid, maar laat mij een paar kwesties noemen: zonder samenhangend beleid inzake energie in de ontwikkelingslanden, ontbossing, klimaatverandering, voedselzekerheid, de hervorming van het gemeenschappelijk landbouwbeleid, het gemeenschappelijk visserijbeleid, landroof, natuurlijke hulpbronnen en toegang tot water, zullen we er nooit in slagen de biodiversiteit te beschermen en zal er nooit een eind komen aan het lijden van de armen op aarde.</p>
    </intervention>
    <intervention id="3-101" speaker_id="96940" name="Gerben-Jan GERBRANDY" is_mep="True" mode="spoken" nationality="Netherlands" birth_date="28-06-1967" birth_place="Den Haag" p_group="Group of the Alliance of Liberals and Democrats for Europe" m_state="NL">
      <p sl="en">namens de ALDE-Fractie . – Mevrouw de Voorzitter, terwijl wij het Europese standpunt voor de top van Nagoya bespreken, vindt er buiten dit Parlement een jacht plaats: een meedogenloze jacht op grondstoffen, een jacht op olie en gas, mineralen, hout, voedsel en water, een jacht op hulpmiddelen waarin de natuur voorziet.</p>
      <p sl="en">Voor deze jacht willen Chinese investeerders dwars door het nationale park Serengeti een snelweg aanleggen om de grondstoffen van Centraal-Afrika te kunnen winnen. Saudi-Arabische investeerders leggen miljarden dollars op tafel voor de aanleg van zesduizend kilometer weg door de regenwouden van Congo om enorme palmoliefabrieken te kunnen opzetten.</p>
      <p sl="en">We willen het verlies aan biodiversiteit allemaal een halt toeroepen, maar in de echte wereld dwarsboomt deze jacht op grondstoffen ons bij het halen van onze doelstellingen. Dat is de realiteit. We kunnen het verlies aan biodiversiteit derhalve alleen een halt toe te roepen als we ons gedrag veranderen.</p>
      <p sl="en">We zijn van biodiversiteit afhankelijk voor voedsel, onderdak, geneesmiddelen, schone lucht, water en ga zo maar door. Zonder kunnen we gewoon niet overleven. We bereiken een kantelpunt waarop de schade onomkeerbaar is en, wat nog erger is, versnelt. Dit besef van urgentie speelt bij de top van Nagoya en dit besef van urgentie verwacht ik van de ministers en commissarissen die de top zullen bijwonen.</p>
      <p sl="en">Helaas zijn politieke verklaringen en resoluties niet genoeg om dit besef van urgentie te creëren. Er moet veel meer druk worden uitgeoefend. Om die reden ben ik samen met tal van collega’s van over de hele wereld een onlinecampagne begonnen. Ik wil dat alle mensen hun stem kunnen laten horen over deze kwestie, omdat het mensen iets kan schelen. Roep het verlies aan biodiversiteit een halt toe via Facebook en steun deze campagne. Samen met diverse collega’s zal ik de duizenden handtekeningen aan de beleidsmakers in Nagoya aanbieden om ze te laten weten dat mensen afhankelijk zijn van hun doorzettingsvermogen en vasthoudendheid om van Nagoya een succes te maken.</p>
    </intervention>
    <intervention id="3-102" speaker_id="96738" name="Sandrine BÉLIER" is_mep="True" mode="spoken" nationality="France" birth_date="02-09-1973" birth_place="Longjumeau" p_group="Group of the Greens/European Free Alliance" m_state="FR">
      <p sl="fr">namens de Verts/ALE-Fractie . – Mevrouw de Voorzitter, commissaris, mevrouw de vertegenwoordigster van de Raad, waarde collega’s, de in 1992 in Rio en in 2002 in Johannesburg aangegane verbintenissen zijn niet nagekomen. Onze strategieën inzake de strijd tegen het verlies van biodiversiteit zijn een fiasco en wij kennen de redenen voor dat fiasco.</p>
      <p sl="fr">Het klimaat verandert, de biodiversiteit verschraalt, de mensheid moet een manier zien te vinden om zich almaar sneller en op een almaar gecompliceerdere wijze aan te passen. In Nagoya, enkele weken voor Cancún, heeft de Europese Unie de kans om te pleiten voor de aanneming van ons economische ontwikkelingsmodel, waarmee de uitdagingen van de 21ste eeuw kunnen worden aangegaan.</p>
      <p sl="fr">Klimaatderegulering, strijd tegen het verlies van biodiversiteit en armoedebestrijding: deze drie uitdagingen en de methodes om ze aan te gaan zijn nauw verwezen. Het is onze verantwoordelijkheid om een rechtvaardiger, billijker, en duurzamer ontwikkelingsmodel in gang te zetten en te ondersteunen.</p>
      <p sl="fr">Laten wij duidelijk en concreet zijn. In de resolutie van het Parlement worden drie hoofduitdagingen genoemd, waarmee nu diverse vragen over het standpunt van de Commissie en de Raad worden opgeworpen.</p>
      <p sl="fr">De eerste uitdaging is natuurlijk om een begin te maken met de bescherming en herstel van de biodiversiteit. Dat vergt deugdelijke financiering, het schrappen van alle publieke steun die de biodiversiteit schade toebrengt en een speciale begroting waarvan wij voorstellen dat die met tien wordt vermenigvuldigd. Maar is de Europese Unie bereid om 0,3 procent van haar bbp te wijden aan haar beleid inzake de strijd tegen het verlies van biodiversiteit en de landen van de OESO ervan te overtuigen hetzelfde te doen?</p>
      <p sl="fr">De tweede uitdaging: het ramen van de kosten van het verlies van biodiversiteit voor de samenleving is nog maar net begonnen. Deze kosten zouden ongeveer 1 procent van het mondiale bbp bedragen, maar in deze raming is niet de sociale, culturele, morele en wetenschappelijke waarde van biodiversiteit meegerekend.</p>
      <p sl="fr">Is de Europese Unie vastbesloten om weerstand te bieden aan de monetarisatie van al wat leeft? Is zij vastbesloten om het gemeenschappelijke erfgoed van de mensheid te beschermen en het standpunt te bekrachtigen dat de natuur geen prijs heeft en niet te koop is?</p>
      <p sl="fr">De derde uitdaging, ten slotte, luidt: stop de plundering van genetische hulpbronnen door ondernemingen en industrie. Een oplossing is de toegang tot de hulpbronnen zodanig te reguleren dat de rechten van lokale gemeenschappen volledig worden geëerbiedigd.</p>
      <p sl="fr">De Europese Unie heeft in deze onderhandelingen nog steeds een bijzondere verantwoordelijkheid. Is, zij op grond hiervan, vastbesloten om enerzijds de niet-octrooieerbaarheid van levend materiaal te verdedigen, en anderzijds de terugbetaling van de ecologische schuld aan de zuidelijke landen te ondersteunen door de terugwerkende kracht van het aan te nemen systeem te ondersteunen?</p>
    </intervention>
    <intervention id="3-103" speaker_id="4556" name="Nirj DEVA" is_mep="True" mode="spoken" nationality="United Kingdom" birth_date="11-05-1948" birth_place="Colombo " p_group="European Conservatives and Reformists Group" m_state="GB">
      <p sl="en">namens de ECR-Fractie . – Mevrouw de Voorzitter, biodiversiteit is niet zomaar een abstract woord dat door obscure wetenschappers wordt gebruikt ter bescherming van een of andere ecologische eigenaardigheid. Biodiversiteit is van essentieel belang voor het overleven van het menselijk ras op deze planeet.</p>
      <p sl="en">Neem bijvoorbeeld een recent door dr. Pavan Sukhdev uitgevoerde berekening over het verlies aan biodiversiteit en de waarde van dat verlies. Uit zijn bevindingen blijkt dat alleen al de ontbossing – het verlies van de long van de aarde, die kooldioxide omzet in zuurstof, waardoor we kunnen ademen –4,5 triljoen dollar per jaar kost. Elk jaar verliezen we een bedrag van 4,5 triljoen dollar aan vervangingskosten in verband met het zuurstofproductieproces. Dat is ongeveer de omvang van de effectenbeurs van New York.</p>
      <p sl="en">Als we elk jaar een vermogen ter waarde van de effectenbeurs van New York zouden verspelen, weet ik zeker dat we hier allemaal op onze achterste poten zouden staan, maar omdat het om biodiversiteit gaat, lijkt niemand zich er druk om te maken. Het bedrag dat we nodig zouden hebben om het verlies aan zuurstof ten gevolge van houtkap te compenseren, is enorm.</p>
      <p sl="en">Neem het ineenstorten van de kabeljauwvisserij bij Newfoundland in de jaren negentig van de vorige eeuw. Dat heeft twee miljard Canadese dollars aan vervangingskosten gekost. Als we een deel van het farmaceutische genetisch materiaal dat biodiversiteit biedt, kwijtraken – en dat is het geval –, verliezen we ongeveer 640 miljard dollar aan grondstoffen. Dit is een zeer ernstige zaak en er moeten door een aantal serieuze mensen serieuze besluiten worden genomen.</p>
    </intervention>
    <intervention id="3-104" speaker_id="28182" name="Kartika Tamara LIOTARD" is_mep="True" mode="spoken" nationality="Netherlands" birth_date="26-06-1971" birth_place="Voorburg" p_group="Confederal Group of the European United Left - Nordic Green Left - Vice" m_state="NL">
      <p sl="nl">namens de GUE/NGL-Fractie . – Mevrouw de Voorzitter, over twee weken gaan we met zijn allen naar Nagoya, Japan, om over biodiversiteit te praten. Ik ben benieuwd of onze gastheer ons daar blauwvintonijn of walvis gaat voorschotelen. Maar de grote discussie daar zal opnieuw gaan over de vraag of we eerst met geld moeten komen dan wel of we eerst over doelstellingen praten. Ontwikkelingslanden zien liever eerst geld op tafel en de EU wil liever eerst over doelstellingen praten.</p>
      <p sl="nl">Duidelijk is echter dat we hoe dan ook het verlies aan biodiversiteit een halt moeten toeroepen. Als we niet handelen zullen de geschatte kosten in 2050 meer dan 4 000 miljard dollar zijn. Niet handelen is dus geen optie, en daarom stoort het mij dat onder andere de nieuwe Nederlandse regering 1 miljard euro wil bezuinigen op ontwikkelingshulp, een van de meest noodzakelijke financiële middelen om biodiversiteitsverlies in ontwikkelingslanden tegen te gaan.</p>
      <p sl="nl">Als de EU in Nagoya echt iets wil bereiken, dan moet ze het voortouw nemen en zelf goed beleid ontwikkelen op landbouw- en visserijgebied en niet pas na Nagoya met voorstellen hierover komen. Bij de hervorming van het landbouwbeleid moeten we verder kijken dan alleen maar duurzaam landbouwbeleid en moeten we een sterke vuist maken. Ik roep de Commissie dan ook op om wat er in Nagoya wordt afgesproken in meetbare, controleerbare voorstellen om te zetten en een langetermijnvisie te ontwikkelen, zodat we in 2011 niet weer moeten zeggen dat we het biodiversiteitverlies geen halt hebben kunnen toeroepen.</p>
    </intervention>
    <intervention id="3-105" speaker_id="96664" name="Anna ROSBACH" is_mep="True" mode="spoken" nationality="Denmark" birth_date="02-02-1947" birth_place="Gladsaxe" p_group="Europe of freedom and democracy Group" m_state="DK">
      <p sl="da">namens de EFD-Fractie . – Mevrouw de Voorzitter, biodiversiteit wil eenvoudigweg zeggen de samenhang tussen alle dingen en daarom moeten wij tijdens de conferentie in Nagoya ervoor strijden om de biodiversiteit te behouden. Echter, aangezien we doorlopend bossen kappen, nieuw land cultiveren en rivieren indammen, is er kennelijk een gebrek aan kennis en vermogen om habitats en ecosystemen op te nemen in de wetgevingen van de nationale landen. Alles van de moderne landbouw, visserij, stedenbouw, het wegennet en vervoer tot allerlei soorten industrie heeft een negatief effect op de biodiversiteit van de aarde. Het gaat slecht met het maritieme leven. Meer dan 60 procent van alle vissen en schaaldieren die in de EU worden gegeten, wordt buiten de EU gevangen. We hebben aan overbevissing gedaan en de bestanden hebben moeite zich te herstellen. De Oostzee heeft een historisch hoog verontreinigingsniveau. In Zweden wordt het zwangere vrouwen afgeraden om lokaal gevangen vis te eten. De EU-landen hebben weliswaar maatregelen getroffen met het oog op de verbetering van de omstandigheden voor de natuur, maar hoe zit het met de rest van de wereld? Wat kunnen wij doen om ervoor te zorgen dat andere delen van de wereld vooruitgang boeken in hun ontwikkeling? De biodiversiteit van de aarde zal afnemen als gevolg van menselijk handelen, ongeacht of de opwarming van de aarde plaatsvindt of niet. We moeten echter geen onrealistische eisen stellen. De biodiversiteit is er het beste mee gediend, als we realistisch blijven. Daarom is het hoog tijd dat we praktische, realistische oplossingen vinden voor het behoud van een gezonde aarde, een gezonde flora en fauna alsmede een gezond aquatisch milieu.</p>
    </intervention>
    <intervention id="3-106" speaker_id="96847" name="Claudiu Ciprian TĂNĂSESCU" is_mep="True" mode="spoken" nationality="Romania" birth_date="19-07-1965" birth_place="Bucureşti" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ten eerste zou ik willen onderstrepen dat het hoog nodig is dat de Europese Unie een helder en eensgezind standpunt inneemt over het thema biodiversiteit bij de COP 10 in Nagoya. Het ontbreken van een dergelijke krachtige en coherente stellingname zal leiden tot weer een beschamende afloop, net als die van de CITES in maart 2010. Daarom zou ik willen dat de aanbevelingen van de Commissie milieubeheer, volksgezondheid en voedselveiligheid zonder voorbehoud wordt overgenomen, want deze vormen de beste gids voor de formulering van een officieel standpunt van de EU, dat onze vertegenwoordigers zonder aarzelen kunnen innemen in Nagoya deze maand.</p>
      <p sl="ro">Naast deze overwegingen moeten wij niet vergeten dat niet alleen de geloofwaardigheid van de Europese Unie op het spel staat, als heldere en verantwoordelijke partner in internationale besluitvorming, maar vooral het toekomstig lot van de planeet.</p>
    </intervention>
    <intervention id="3-107" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Mevrouw de Voorzitter, laat ik beginnen met een detail. Commissaris Potočnik – die ik heel hoog heb zitten – noemt cijfers in dollars, hoewel hij ze dan omrekent naar euro's. De heer Deva noemt ook cijfers in dollars. Ik heb dit niet in detail bestudeerd, maar het laat ons eigenlijk zien dat het debat over biodiversiteit overduidelijk nog niet is aangekomen in Europa. Kennelijk zijn wij in Europa nog niet in staat om onze eigen mening hierover te vormen en ik denk dat het een goed idee zou zijn als we dit debat serieus genoeg nemen door de feiten ook naar cijfers te vertalen. Ik geloof dat dit een elitair debat is dat ver afstaat van wat er feitelijk plaatsvindt in de huizen van onze burgers. Ik geloof dat als we er niet in slagen om dit debat bij de mensen thuis te brengen, er geen hoop is dat het hier in het Parlement politiek gewicht zal krijgen. Met andere woorden, ik geloof dat de communicatiestrategie die we nu moeten volgen, gewoon inhoudt dat we deze zaak naar de mensen brengen, zoals ik zei, en zodra we weten hoe de mensen reageren, kunnen we onze specifieke doelstellingen vastleggen.</p>
      <p sl="de">De commissaris heeft een paar zeer concrete doelstellingen genoemd. Ik hoop dat hij erin slaagt om ze te realiseren in Nagoya en ik hoop ook dat de Gemeenschap zal spreken met één stem. Dat is altijd de grote uitdaging bij deze internationale conferenties.</p>
      <p sl="de">Ik geloof ook dat geld alleen niet genoeg is. Veel collega's hebben een oproep gedaan voor meer geld. Dat kan een manier zijn, maar het is niet genoeg om succes te verzekeren. Ten tweede moeten we, zoals ik heb gezegd, onze communicatiestrategie veranderen; en ten derde moeten we de kwaliteit van de gegevens die we hebben, verbeteren. Het is duidelijk dat veel gegevens nog ontbreken en ik geloof dat dit een terrein is waarop de Gemeenschap, met zijn onderzoeksprobleem, heel specifiek iets kan doen.</p>
      <p sl="de">Zoals u weet is water mijn lievelingsonderwerp. Als we bijvoorbeeld het nieuwe visserijbeleid van de grond krijgen, zullen we nog veel moeten doen voor de soorten die bescherming nodig hebben. De ministers van Visserij zullen waarschijnlijk weer veel te hoge visquota vaststellen, en biodiversiteit zal wederom een bijzaak zijn. Daarom geloof ik dat dit ons een echte kans geeft om in dit Parlement te laten zien dat wij echt menen wat we zeggen. Laten we afwachten hoe de voorstellen er dan uit komen te zien.</p>
    </intervention>
    <intervention id="3-108" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mevrouw de Voorzitter, mijnheer de commissaris, vertegenwoordigers van de Raad, inderdaad spreken wij in deze zaal geanimeerd over de doelstellingen voor biodiversiteit en over de verwezenlijking van nieuwe doelstellingen. Echter, terwijl wij dit debat aan het voeren, zijn, lopen de onderhandelingen gevaar te mislukken, en dit keer zal het onze schuld zijn, de schuld van de Europese Unie. Daarom wil ik mij richten tot de Raad en hem verzoeken een andere houding aan te nemen.</p>
      <p sl="el">Wij moeten de onderhandelingen over het ABS-protocol inzake toegang tot genetische informatie en de verdeling van de baten weer vlot zien te trekken. Als wij dat niet doen, zullen wij niet alleen een situatie in stand houden die biopiraterij aanmoedigt en een misdaad is tegen de lokale samenlevingen en de genetische hulpbronnen, maar de zoveelste kans voor het milieu missen. Dan zullen de onderhandelingen schipbreuk lijden en zal er een tweede Kopenhagen ontstaan.</p>
      <p sl="el">Daarom vraag ik de Raad dringend om dit vraagstuk grondig te onderzoeken. Als wij geen andere houding aannemen zal het de eerste keer in de geschiedenis worden dat de Europese Unie milieuonderhandelingen in duigen laat vallen.</p>
    </intervention>
    <intervention id="3-109" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">Mevrouw de Voorzitter, het wordt in de loop van dit debat wel duidelijk wat de uitdaging om het verlies van unieke soorten een halt toe te roepen, inhoudt. Het is om ontmoedigd van te raken. Er zal tijdens de conferentie over biodiversiteit heel veel gezegd worden over de noodzaak om de juiste maatregelen in gang te zetten maar als dat alleen maar leidt tot een brave verklaring, schieten we er weinig mee op.</p>
      <p sl="en">Ik hoop dat we niet alleen een reeks doelstellingen zullen vaststellen maar ook de financiële steunmechanismen – ongetwijfeld gekoppeld aan toegang tot biologische hulpbronnen – die nodig zijn om er iets mee te doen. Ik hoop dat we zorgen voor procedures om de naleving te beoordelen en bevestigen en dat we zorgen voor voorzieningen om de doelstellingen regelmatig te kunnen herzien en de procedures in de loop van de tijd te kunnen verbeteren.</p>
      <p sl="en">Het is heel duidelijk dat deze conferentie het verlies aan biodiversiteit geen halt zal kunnen toeroepen; daarvoor ligt het tempo gewoon te hoog. Maar als we in ieder geval kunnen zorgen voor de mechanismen en de structuur die het verlies uiteindelijk kunnen vertragen en misschien ooit tot stilstand brengen, dan kunnen we de conferentie als een succes beschouwen.</p>
    </intervention>
    <intervention id="3-110" speaker_id="96725" name="Bas EICKHOUT" is_mep="True" mode="spoken" nationality="Netherlands" birth_date="08-10-1976" m_state="NL">
      <p sl="nl">Voorzitter, ik wil allereerst commissaris Potočnik hartelijk bedanken voor zijn inzet voor het behoud van biodiversiteit. We weten dat zijn hart op de goede plek zit en dat hij er hard voor vecht. In die zin ziet het er goed uit qua Europese inzet voor Nagoya. We moeten echter nog doelstellingen afspreken, doelstellingen op deelgebieden, zoals visserij, landbouw, bosbouw. Op al die gebieden verwachten we nog ambitieuze doelstellingen, ook van Europa.</p>
      <p sl="nl">Maar wat nog belangrijker is, is dat wij uiteindelijk, als wij terugkomen uit Nagoya, dat moeten vertalen in Europees beleid. Het komende jaar gaan we ons landbouwbeleid herzien. We gaan ons visserijbeleid herzien. Van de commissaris weet ik dat hij zich ook daar inzet om de term biodiversiteit duidelijk terug te zien in dat beleid. Maar de Raad is stil. Daarom de vraag aan de voorzitter, mevrouw Schauvliege, wat gaat de Raad straks doen? We kunnen wel mooie beloftes doen in Nagoya, maar wat gaan we straks doen met ons eigen visserijbeleid en ons eigen landbouwbeleid? Dan pas wordt het echt belangrijk, anders blijven het in Nagoya alleen maar lege woorden.</p>
    </intervention>
    <intervention id="3-111" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">Voorzitter, morgen stemmen wij over de ontwerpresolutie voor de Nagoya-conferentie en ik wil graag met deze interventie aandacht vragen voor amendement 1. Dat amendement is door collega De Lange en mij ingediend namens onze beide fracties. In het amendement bekrachtigen wij het beginsel dat levensvormen en levensprocessen niet octrooieerbaar mogen zijn. Daarom vragen we in het amendement om een kwekersvrijstelling waardoor plantenrassen vrij kunnen worden doorontwikkeld.</p>
      <p sl="nl">Zonder een dergelijke vrijstelling lopen we het risico dat alleen bedrijven met het meeste geld en met de grootste portefeuille aan patenten, overleven. Zij zullen dan bepalen welke soorten op de markt komen en dat komt de biodiversiteit zeker niet ten goede. Dus ik vraag met klem aandacht voor uw steun voor amendement 1 morgen bij de stemming.</p>
    </intervention>
    <intervention id="3-112" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Mevrouw de Voorzitter, van 18 tot 29 oktober zal in Japan de COP 10 over biodiversiteit worden gehouden, en het is van belang dat het Parlement weet welke voorstellen de Raad wil doen om de biodiversiteit te beschermen en te behouden.</p>
      <p sl="it">Onderzoek heeft aangetoond dat van de vierduizend onderzochte plantensoorten niet minder dan 22 procent met uitsterven wordt bedreigd. Dit houdt in dat een op de vijf planten met uitsterven wordt bedreigd en – nog een alarmerend gegeven – dat er veel plantensoorten zullen verdwijnen die nog niet eens zijn ontdekt. Hetzelfde geldt voor veel diersoorten. Als planten uitsterven, dreigen er ook werkzame stoffen te verdwijnen die van wezenlijk belang zijn voor de industrie, die zich bezighoudt met het ontwikkelen van nieuwe geneesmiddelen die zouden kunnen helpen in de strijd tegen ziektes die op dit moment onbehandelbaar zijn. Wat betreft diersoorten gaan er, als zij uitsterven, kwaliteiten verloren die van belang zijn voor onze planeet.</p>
      <p sl="it">Het Europees Parlement heeft in september jongstleden een resolutie over dit onderwerp aangenomen, en gezien de duidelijke uitslag van de stemming kan de Raad niet van deze lijn afwijken. We moeten niet vergeten dat de strijd tegen armoede, en dus ook die tegen honger, mede wordt gevoerd door onze natuurlijke rijkdommen te beschermen, de ongelooflijke rijkdommen van onze flora en fauna, rijkdommen waar wij niet buiten kunnen en die wij met alles wat in ons vermogen ligt moeten behouden.</p>
    </intervention>
    <intervention id="3-113" speaker_id="96819" name="Licia RONZULLI" is_mep="True" mode="spoken" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, in 2002 zijn vertegenwoordigers van regeringen van over de hele wereld de verplichting aangegaan om het biodiversiteitsverlies tegen 2010 aanzienlijk te hebben gereduceerd. Ondanks het feit dat deze doelstelling door verschillende internationale gremia is aangehaald en benadrukt, is deze helaas niet gehaald.</p>
      <p sl="it">Het tempo waarin dit verlies voor de planeet zich voltrekt, is inmiddels gestegen tot minstens honderd keer het natuurlijke tempo. Nog nooit voltrok het verlies zich zo snel als in de afgelopen vijftig jaar. In Europa wordt een op de zes zoogdieren met uitsterven bedreigd, en als een diersoort verdwijnt, kan dat een domino-effect hebben op alle andere diersoorten. In de afgelopen dertig jaar is minstens dertig procent van alle dier- en plantensoorten die op aarde voorkwamen, verloren gegaan.</p>
      <p sl="it">Als we niet onmiddellijk ambitieuze doelstellingen vaststellen, zal het biodiversiteitsverlies – en dit is al meermaals herhaald, onder meer door het WNF – Europa tussen nu en 2050 1 100 miljard euro kosten. Daarom is het behoud van de biodiversiteit, zoals mevrouw Striffler in haar vraag benadrukte, een belangrijk aspect van de millenniumdoelstellingen en de Europa 2020-strategie.</p>
      <p sl="it">Als we de biodiversiteit bevorderen, beschikken we over meer wapens in de strijd tegen extreme armoede en honger. Daarbij moeten we een duurzaam milieubeleid voeren dat onze planeet rijk en vruchtbaar houdt. We hebben een nieuwe strategische visie en nieuwe doelstellingen nodig die rekening houden met het aanhoudende verlies van soorten en die het belang onderkennen dat wij aan dit probleem hechten.</p>
    </intervention>
    <intervention id="3-114" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Het debat over het behoud van biodiversiteit gaat ook over de strijd tegen de klimaatverandering, voedselveiligheid, volksgezondheid, armoedebestrijding, verwezenlijking van de millenniumdoelstellingen, duurzame ontwikkeling van de aarde, kortom, over onze gemeenschappelijke toekomst.</p>
      <p sl="pt">Zoals hier al is gezegd, moet de Europese Unie in Nagoya met één stem spreken en alles in het werk stellen om goede resultaten te behalen. Er is politieke wil nodig om de meest bedreigde dieren- en plantensoorten te redden. Tal van collega’s hebben al onderstreept dat de kosten van biodiversiteitsverlies vijftig miljard euro per jaar bedragen, wat overeenkomt met ongeveer 1 procent van het bruto binnenlands product. Zoals hier ook al is gezegd en bovendien blijkt uit diverse studies, bestaat het risico dat deze kosten in 2050 zullen oplopen tot 7 procent van het bruto binnenlands product, terwijl het rendement van investeringen in biodiversiteitsbehoud honderd maal hoger ligt.</p>
      <p sl="pt">Biodiversiteit is van essentieel belang voor de aanpassing aan en de beperking van de klimaatverandering, onder meer omdat de ecosystemen van land en zee een belangrijke rol spelen als koolstoofputten. Daarom hopen wij dat de conferentie resultaat zal opleveren en op die manier zal voldoen aan de verwachtingen van de burgers en hen bewust zal maken van de uitdagingen die ons allen te wachten staan.</p>
    </intervention>
    <intervention id="3-115" speaker_id="96805" name="Paul NUTTALL" is_mep="True" mode="spoken" nationality="United Kingdom" birth_date="30-11-1976" birth_place="Liverpool" p_group="Europe of Freedom and Direct Democracy Group" m_state="GB">
      <p sl="en">Mevrouw de Voorzitter, “biodiversiteit” is een woord waar Eurocraten, leden van het Europees Parlement en lobbyisten hier in Brussel hun mond vaak vol van hebben. Maar ik vraag me af of iemand hier kan beschrijven wat biodiversiteit eigenlijk betekent. Ik durf te wedden dat niemand van u dat kan.</p>
      <p sl="en">Het gekke is dat ik het wel belangrijk vind dat u weet waarover u het hebt als u wetten voor de hele EU maakt.</p>
      <p sl="en">Maar wat betekent de voor het gemak zo vage en dubbelzinnige term “biodiversiteit” nu eigenlijk? Het is namelijk zo dat er geen correct aantal soorten is, of het nu op een boerderij in Cumbria is of in een buitenwijk van Liverpool of zelfs in een bos in Cheshire, en ik daag de Commissie milieubeheer, volksgezondheid en voedselveiligheid uit om met een fatsoenlijke definitie te komen of dergelijke loze termen anders niet meer te gebruiken.</p>
      <p sl="en">Waar ligt trouwens de grens van het biodiverse gebied, als ik vragen mag? Wordt het wel eens toegepast op het offshore mariene milieu? En zo ja, waarom wilt u dan zo nodig van die monsterlijke windmolenparken bouwen die schadelijk voor de natuur zijn en die het niet eens doen!</p>
      <p sl="en">Laten we eerlijk zijn: u hebt geen idee. Er is geen helder idee, geen samenhangend beleid en wat u voorstelt, ontbeert logica. Als u gaat lopen preken, en dat doet u, moet u eerst in de spiegel kijken en uw eigen zaken op orde krijgen en laten we dan eens beginnen met de ramp die het gemeenschappelijk visserijbeleid is.</p>
      <a text="(Spreker verklaart zich bereid een “blauwe kaart-vraag” krachtens artikel 149, lid 8, van het Reglement te beantwoorden)"/>
    </intervention>
    <intervention id="3-116" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">Mevrouw de Voorzitter, ik vraag me af of de geachte afgevaardigde het met me eens is dat er elke dag unieke levensvormen op deze planeet verdwijnen en dat er internationale actie moet worden genomen om daar iets tegen te doen. Ik kan uit zijn opmerkingen niet opmaken dat hij het daarmee eens is maar ik nodig hem uit om zijn standpunt aan het Parlement toe te lichten.</p>
    </intervention>
    <intervention id="3-117" speaker_id="96805" name="Paul NUTTALL" is_mep="True" mode="spoken" nationality="United Kingdom" birth_date="30-11-1976" birth_place="Liverpool" p_group="Europe of Freedom and Direct Democracy Group" m_state="GB">
      <p sl="en">Mevrouw de Voorzitter, laten we een paar feiten op een rij zetten. Als u voorbeelden wilt van soorten die verdwijnen, moet u maar eens kijken naar al die onbetrouwbare statistieken. Neem bijvoorbeeld de ijsbeer. Mensen beweren voortdurend dat de ijsbeerpopulatie is afgenomen. Maar in werkelijkheid is de ijsbeerpopulatie momenteel groter dan in de jaren veertig van de vorige eeuw.</p>
      <p sl="en">Ik ben het ermee eens dat er soorten verdwijnen, maar ik geloof niet dat de Europese Unie het forum is om besluiten te nemen over deze kwestie. Dat is fundamenteel ondemocratisch: de Britten hebben daar nooit iets over te zeggen gehad. Die besluiten moeten op nationaal niveau worden genomen.</p>
    </intervention>
    <intervention id="3-118" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Commissaris Potočnik, ik wil mijn collega’s ervoor behoeden dat we geloven dat de Europese Unie haar doelstelling heeft bereikt. Het is juist dat wij in Nagoya het voortouw willen nemen bij het behoud van biodiversiteit, maar ook de Europese Unie heeft de afname van biodiversiteit geen halt kunnen toeroepen. Daarom moeten we voorzichtig zijn en bekijken wat onze eigen taken zijn. Commissaris Potočnik, u bent afkomstig uit een Sloveense boerenfamilie – ik kom zelf uit een Hongaarse boerenfamilie – en ik wil u graag attent maken op de grote tegenstrijdigheid tussen biodiversiteit en de landbouwwetgeving. Aan de ene kant steunen we de boeren om kunstmatige nesten neer te zetten voor vogels, aan de andere kant schrijven we bij de subsidies voor grasland voor dat het percentage bomen en struiken slechts een derde mag vormen, en dat boeren alle bomen moeten omhakken die boven de gestelde limiet uitkomen. Daarmee beperken we dus de leefomgeving van vogels en andere dieren. In het toekomstige landbouwbeleid moet biodiversiteit dus in overeenstemming worden gebracht met landbouwsubsidies. Ik ben het volledig eens met het verslag dat we de waarde van milieugoederen moeten bepalen, waaronder de marktwaarde van biodiversiteit, die uiterst moeilijk vast te stellen is. Het is echter essentieel dat we de boeren in de toekomst stimuleren en belonen, aangezien de markt dat niet doet.</p>
    </intervention>
    <intervention id="3-119" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">De zorg voor een duurzaam milieu is een van de millenniumdoelstellingen voor ontwikkeling, met directe en ingrijpende gevolgen voor de mens. Vervuiling en inefficiënt gebruik van landbouwgrond, bossen en waterbronnen leiden tot klimaatveranderingen die de natuurlijke hulpbronnen van onze planeet bedreigen.</p>
      <p sl="ro">Ik wil het graag hebben over een van de meest ernstige bedreigingen, namelijk de steeds moeilijker toegang tot waterbronnen. De mens wordt geconfronteerd met het sombere vooruitzicht dat in 2050 ongeveer 45 procent van de wereldbevolking te kampen zal hebben met waterschaarste.</p>
      <p sl="ro">Helaas heeft pas dit jaar de Algemene Vergadering van de VN het recht op schoon en hoogwaardig drinkwater en op sanitaire voorzieningen als elementaire mensenrechten benoemd, onontbeerlijk voor een volwaardig leven. De context hiervan is echter dat meer dan een kwart van de wereldbevolking geen toegang heeft tot drinkwater of behoorlijke sanitaire voorzieningen. De ziekte- en sterftepercentages door niet voor consumptie geschikt water blijven op deze manier zorgwekkend hoog, met name onder kinderen. Daarom ben ik van mening dat de Europese Unie bij de conferentie in Nagoya een sneller en duidelijker antwoord moet geven op deze problemen van derde wereldlanden, die de armoede en het gebrek aan perspectieven verergeren.</p>
      <p sl="ro">Ik ben van mening dat de historische verantwoordelijkheid van de ontwikkelde landen voor de materiële en ecologische staat van de planeet een extra argument is voor beleid dat een tegenwicht biedt tegen de huidige tendens, waarbij niet-duurzame exploitatie van natuurlijke hulpbronnen wordt aangemoedigd in ontwikkelingslanden, die afhankelijk zijn van de export van grondstoffen.</p>
    </intervention>
    <intervention id="3-120" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mevrouw de Voorzitter, commissaris, op 18 oktober zal in Japan de COP 10 over biodiversiteit van start gaan, waar de Europese Unie aanwezig zal zijn ondanks het feit dat zij de in 2001 vastgestelde doelstelling niet heeft gehaald, oftewel de doelstelling om tegen 2010 het biodiversiteitsverlies tot staan te hebben gebracht.</p>
      <p sl="it">Recente studies tonen aan dat het natuurlijk erfgoed ernstig bedreigd wordt, in het bijzonder de mariene gebieden in de landen rond de Middellandse Zee. De Europese Unie is begonnen met de uitvoering van belangrijke maatregelen ter bestrijding van de klimaatverandering, maar moet zich meer inzetten voor de bescherming van de biodiversiteit: zij moet proberen meer middelen te genereren voor het Natura 2000-programma en de Commissie moet de toezichthoudende bevoegdheden die haar in het Verdrag zijn toebedeeld, daadkrachtiger ten uitvoer leggen.</p>
      <p sl="it">Wat wordt er ondernomen om de vertraging bij de toepassing van de Natura 2000-richtlijnen te beperken?</p>
    </intervention>
    <intervention id="3-121" speaker_id="33989" name="Daciana Octavia SÂRBU" is_mep="True" mode="spoken" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Als we denken aan de milieugevolgen maar ook aan de sociale en financiële gevolgen van biodiversiteitsverlies mogen we het belang van de conferentie in Nagoya niet onderschatten.</p>
      <p sl="ro">De ecologische ramp in Hongarije waarbij vier mensen zijn omgekomen, die zeven dorpen heeft getroffen, de ecosystemen van meerdere rivieren heeft beschadigd en dreigt de Donau en de Donaudelta in Roemenië te treffen, biedt een tragische achtergrond voor de discussie van vandaag, maar ook een ernstige aansporing tot krachtiger acties ter bescherming van het milieu en de biodiversiteit. Nu is het moment om het verbod op gevaarlijke stoffen in de mijnbouw weer in discussie te brengen om een einde te maken aan dergelijke tragedies.</p>
      <p sl="ro">De resolutie van de Commissie milieubeheer over biodiversiteit bevat vele belangrijke elementen, maar ik zou er een aantal in mijn ogen essentiële punten willen uitlichten.</p>
      <p sl="ro">Allereerst moet de belangrijkste doelstelling van de onderhandelingen zijn dat er concrete en ambitieuze doelstellingen worden afgesproken, die voor meerdere economische sectoren relevant zijn: van de bouw en het vervoer tot de bosbouw en de landbouw.</p>
    </intervention>
    <intervention id="3-122" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Als lid van de Commissie milieubeheer ben ik zeer verontrust over de uitkomsten van recente onderzoeken, waaruit alarmerende statistieken naar voren komen met betrekking tot het biodiversiteitsverlies in de Europese Unie.</p>
      <p sl="sk">De ernst van dit probleem vereist intensivering van de inspanningen op het niveau van de Europese Unie en de lidstaten, en daarom acht ik het noodzakelijk dat de Commissie en de lidstaten eendrachtig optreden op de conferentie die eind oktober zal plaatsvinden in de Japanse stad Nagoya, zodat hun aanpak effectiever wordt en er meetbare en realistische doelen kunnen worden bereikt binnen de daarvoor gestelde termijnen. Ik wil ook graag benadrukken dat het nodig is om de privésector bewust te maken van de economische voordelen van de strijd tegen het biodiversiteitsverlies en de rentabiliteit van investeringen ter voorkoming ervan. Biodiversiteitsverlies verlaagt namelijk nu al het welzijnsniveau van de burgers en veroorzaakt schade in de orde van miljarden, die tegen het jaar 2050 naar verwachting zal oplopen tot enkele biljoenen.</p>
    </intervention>
    <intervention id="3-123" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Europa kan worden verdeeld in negen afzonderlijke biogeografische zones op basis van klimatologische, topografische, geologische en plantkundige overeenkomsten.</p>
      <p sl="ro">De Donauregio is een van de twintig ecologisch belangrijkste regio’s in de wereld. De biodiversiteit in deze regio is zeer rijk. Hier leven 2 000 soorten planten en 5 000 soorten dieren. Sinds 1991 maakt de Donaudelta deel uit van het werelderfgoed van de Unesco, en het Donaugebied bevat meerdere speciale beschermings- en conserveringszones in het kader van Natura 2000.</p>
      <p sl="ro">Aangezien de Donau en de Donaudelta een uniek en fragiel ecosysteem vormen, dat plaats biedt aan zeldzame plantensoorten die bedreigd worden door vervuiling, achten wij het belangrijk dat de Europese Commissie hier en daar haar anticipatie- en reactiecapaciteit verbetert in het geval van overstromingen, ernstige droogte en vervuiling door ongelukken.</p>
      <p sl="ro">De Europese Unie heeft meerdere maatregelen aangenomen ter bescherming van de biodiversiteit. De natuur is niet slechts een belangrijk onderdeel van het Europese erfgoed en brengt niet slechts economische voordelen, maar levert daarnaast vele waardevolle diensten zoals waterzuivering, bescherming tegen overstromingen, voorkoming van bodemerosie, bestuiving van gewassen en recreatie.</p>
      <p sl="ro">De exploitatie van grond, het versnelde verstedelijkingsproces en de ontwikkeling van de vervoersinfrastructuur hebben de natuurlijke habitat zwaar getroffen. Grootschalige drainage heeft bijvoorbeeld geleid tot een belangrijke vermindering van natuurlijke overstroomgebieden.</p>
    </intervention>
    <intervention id="3-124" speaker_id="840" name="Charles GOERENS" is_mep="True" mode="spoken" nationality="Luxembourg" birth_date="06-02-1952" birth_place="Ettelbruck" m_state="LU">
      <p sl="fr">Mevrouw de Voorzitter, de opeenvolgende conferenties over het behoud van biodiversiteit hebben niet geleid tot oplossingen. Hooguit waren ze van nut om de laatste treurige balans in deze materie op te maken. Kwestie van geld of van verantwoordelijkheid? Van beide, zou ik zeggen.</p>
      <p sl="fr">Bossen, die het merendeel van de soorten herbergen, worden bedreigd, onder meer door corruptie en onverschilligheid. Met corruptie, waaraan zowel leiders van ontwikkelingslanden als degenen die van wanbestuur profiteren zich bezondigen, is het fiasco op dit terrein slechts ten dele verklaard. Wat de onverschilligheid betreft: laat ons wel beseffen dat wij door onze consumptiepatronen evenmin zijn vrij te pleiten.</p>
      <p sl="fr">Hoe kan er voor grotere verantwoordelijkheid worden gezorgd? Bij gebrek aan tijd geef ik slechts één voorbeeld: certificatie van bossen. Hier zijn modellen van. Kan de Commissie mij zeggen of, vanuit haar standpunt bezien, de invoerbeperkingen alsmede de instelling van twee certificatiesystemen van bossen, bijdragen aan schadebeperking op dit gebied? Is er sprake van evaluatie? Zo ja, kunt u ons dan van de voornaamste conclusies op de hoogte stellen?</p>
    </intervention>
    <intervention id="3-125" speaker_id="96675" name="Isabella LÖVIN" is_mep="True" mode="spoken" nationality="Sweden" birth_date="03-02-1963" birth_place="Helsingborg" p_group="Group of the Greens/European Free Alliance" m_state="SE">
      <p sl="en">Mevrouw de Voorzitter, als de EU in Nagoya ook maar enigszins geloofwaardig wil overkomen, moet ze niet alleen strategische plannen voorstellen maar ook uitvoering geven aan haar huidige beleid in Europa.</p>
      <p sl="en">Het compromisvoorstel dat de Commissie momenteel voorbereidt om continuering van de export van de ernstig bedreigde Europese paling – een soort die is opgenomen in CITES-bijlage II, hoewel de paling duidelijk onder CITES-bijlage I hoort te vallen – mogelijk te maken, is ronduit schandalig. Het Europese palingbestand, één gemeenschappelijk bestand, is sinds 2007 met 40 procent afgenomen.</p>
      <p sl="en">Als de EU in Nagoya of tijdens de volgende CITES-bijeenkomst ook maar enigszins geloofwaardig wil overkomen, dan rest haar geen andere keus dan een totaal verbod op de export en import van paling ten uitvoer te leggen. De EU moet niet luisteren naar een kleine visserijsector die jonge glasaal – bedreigde glasaal – naar Japan wil exporteren voor de huidige prijs van zeshonderd euro per kilo.</p>
    </intervention>
    <intervention id="3-126" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Los van economische overwegingen is het behoud van biodiversiteit een morele verplichting en een noodzakelijke voorwaarde voor het voortbestaan van de menselijke soort.</p>
      <p sl="pt">Met het oog op de conferentie in Nagoya moet de Europese Unie conclusies trekken uit de fouten die zij op dit vlak heeft begaan en haar koers bijstellen. Dat is de enige manier om praktische resultaten te boeken die verder reiken dan keer op keer herhaalde, zinloze intentieverklaringen. Zo is het sectorale beleid van de Unie toe aan een ingrijpende verandering. Wij moeten de tendens tot afname van de diversiteit van de soorten en verbouwde variëteiten en de daarmee gepaard gaande uitholling van de genetische basis van de voeding een halt toeroepen en omkeren, het gebruik van specifieke regionale landbouwvariëteiten bevorderen en maatregelen nemen tegen de homogenisering van de landbouwproductie, de toepassing van intensieve modellen die ziekten verspreiden en het verdwijnen van de kleine en middelgrote productie ten gevolge van het huidige landbouw- en handelsbeleid. Dit zijn slechts enkele voorbeelden. De biodiversiteit vormt, samen met het milieuevenwicht waaraan ze ten grondslag ligt, het erfgoed van onze planeet, een gemeenschappelijk goed dat in geen geval geprivatiseerd mag worden, een gemeenschappelijk goed dat niet te koop is en waarvan het gebruik en genot op rechtvaardige en billijke wijze voor iedereen toegankelijk moet zijn.</p>
    </intervention>
    <intervention id="3-127" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Mevrouw de Voorzitter, 2010 is het internationale Jaar van de Biodiversiteit. Op Europees niveau hebben we al uitstekende instrumenten tot onze beschikking voor het beschermen van de biologische diversiteit. Ik denk aan het netwerk van natuurgebieden, Natura 2000, of de Habitatrichtlijn. Elk idee is echter slechts zo goed als zijn uitvoering, en het spijt me te moeten zeggen dat dit in veel lidstaten te wensen overlaat.</p>
      <p sl="de">Als leden van de commissie verzoekschriften worden wij vaak gewezen op ernstige misstanden in aangewezen Natura 2000-gebieden. De lidstaten en de Commissie moeten samen een leidende rol spelen op de komende conferentie in Japan. Op een dag zal echter niemand ons meer geloven, behalve als onze woorden gevolgd worden door zichtbare daden.</p>
    </intervention>
    <intervention id="3-128" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Biodiversiteit is een lastige en complexe kwestie die uiteraard zowel in de EU als in de wereld als geheel van belang is. Er speelt nog een andere kwestie: hoe vinden we evenwicht tussen milieubescherming en economische groei? Dat is waarschijnlijk de algemene kwestie die ons de meeste hoofdpijn bezorgt.</p>
      <p sl="lt">Het is bekend dat afname van biodiversiteit vooral samenhangt met onverantwoorde menselijke economische activiteit. Altijd kan worden gesteld dat milieubeschermingseisen het concurrentievermogen belemmeren, omdat de normen van de Europese Unie, in tegenstelling tot die van andere landen, hoog zijn, hetgeen leidt tot bepaalde problemen op dit gebied. Uiteraard is het moeilijk een evenwicht te vinden. Toch kunnen er nog steeds bepaalde preventieve instrumenten zijn. Ik spreek over activiteiten in de Europese Unie en het gebruik van analyses om die activiteiten te rechtvaardigen.</p>
      <p sl="lt">Het is van belang dat deze analyses en de milieueffectbeoordeling onafhankelijk en van hoge kwaliteit zijn. Uiteraard is het realistisch gezien moeilijk om in Nagoya tot overeenstemming te komen, maar toch wens ik de EU en het lid van de Commissie veel succes.</p>
    </intervention>
    <intervention id="3-129" speaker_id="96976" name="Luís Paulo ALVES" is_mep="True" mode="spoken" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Het verheugt mij dat wij hier met de Raad en de Commissie aan de vooravond van de conferentie van de partijen bij het Verdrag inzake biodiversiteit een debat voeren waarin wij van gedachten kunnen wisselen over de actieplannen en de voornaamste strategische doelstellingen van de Europese Unie om het biodiversiteitsverlies een halt toe te roepen.</p>
      <p sl="pt">Ik hoop dat de Europese Unie op die conferentie een resoluut en coherent standpunt zal innemen, met een duidelijke kijk op de concrete maatregelen die zullen worden genomen om te waarborgen dat de bescherming van de biodiversiteit bijdraagt tot duurzame ontwikkeling. Ik breng hier in herinnering dat het behoud van biodiversiteit essentieel is voor de kwaliteit van de ecosystemen, rechtstreeks van invloed is op essentiële functies zoals voedselproductie en watervoorziening en aardverschuivingen en overstromingen helpt voorkomen.</p>
      <p sl="pt">Tot slot zou ik willen dat de beleidsmaatregelen die gericht zijn op de integratie van biodiversiteit in economische activiteiten zoals landbouw, bosbouw, visserij en toerisme gedurfd en ambitieus genoeg zijn om dit onschatbare maar buitengewoon kwetsbare erfgoed – zoals in mijn regio, de Azoren – te beschermen tegen de dreiging van kortzichtige externe belangen.</p>
    </intervention>
    <intervention id="3-130" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">Mevrouw de Voorzitter, deze week kregen we het geweldige bericht dat er meer dan twintig duizend nieuwe soorten zijn ontdekt in zee. Dat is waarvoor de Conferentie van Nagoya de verantwoordelijkheid op zich zal nemen, niet alleen dat die nieuwe soorten blijven voortbestaan maar ook dat er nog veel meer soorten kunnen worden ontdekt en dat ze niet verdwijnen voordat we van hun bestaan afweten.</p>
      <p sl="es">De geloofwaardigheid van de Europese Unie – de Commissie, de Raad en de lidstaten – zal echter niet alleen in het geding zijn in Nagoya. Dat zal ook een maand later het geval zijn op de bijeenkomst in Parijs van de Internationale Commissie voor het behoud van de blauwvintonijn, waarop zal worden beslist over de toekomst van de blauwvintonijn, een ernstig bedreigde maritieme soort.</p>
      <p sl="es">Consequent zijn, dat is waarop we naar mijn mening moeten aandringen, want wat de Commissie zegt over het in stand houden van de biodiversiteit is op zich heel goed, maar er moet consequent de hand aan worden gehouden als het wordt toegepast op het sectorale beleid, zoals het visserijbeleid.</p>
      <p sl="es">Het zal belangrijk en essentieel zijn om te zien in hoeverre er in Parijs zal worden vastgehouden aan die consequente opstelling waarvan we getuige zullen zijn en hopen te zijn – omdat we pleiten voor Nagoya,- wanneer we werkelijk inzien dat de bescherming van de blauwvintonijn niet alleen de bescherming van een dier betekent maar ook van een leefwijze, een cultuur, en vooral van een manier om de wereld te beschouwen die verband houdt met onze menselijkheid.</p>
    </intervention>
    <intervention id="3-131" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Mevrouw de Voorzitter, dit is een zeer interessant debat omdat we nu tot de conclusie komen dat het verlies aan biodiversiteit een probleem is voor de ontwikkelde wereld en de ontwikkelingslanden. Gay Mitchell sprak zeer eloquent over de moeilijkheden voor ontwikkelingslanden wanneer er erosie van de biodiversiteit optreedt. Hij sprak ook positief over de verbeteringen die zijn doorgevoerd. Om de voedselzekerheid voor de wereld te kunnen garanderen, is duurzame landbouw in een duurzaam milieu een noodzaak.</p>
      <p sl="en">Ik geloof dat het een andere collega was die zei dat we er misschien niet in zijn geslaagd buiten onze eigen gelederen met de beheerders van boerderijen en ecosystemen te communiceren over het belang van biodiversiteit. We zijn er niet in geslaagd de kosten op te nemen in de prijs die we betalen voor onze goederen. Zoals gezegd, als we het verlies werkelijk tot stilstand willen brengen, moeten we een marktwaarde aan biodiversiteit hangen.</p>
    </intervention>
    <intervention id="3-132" speaker_id="photo_generic" name="Janez Potočnik" is_mep="True" mode="spoken">
      <p sl="en">lid van de Commissie . − Mevrouw de Voorzitter, alles gehoord hebbende dat de geachte leden van het Parlement hebben gezegd, wil ik u op de eerste plaats bedanken, want ik denk dat de boodschappen en het bewustzijn die erin wordt gedeeld, niet alleen met mij, maar naar ik hoop ook met het hele Europese publiek, overduidelijk zijn.</p>
      <p sl="en">Ik moet beginnen met te zeggen dat we niets mogen verbergen. We zijn er niet in geslaagd de doelstellingen inzake de biologische verscheidenheid voor 2010 te verwezenlijken en wij zijn daarvoor verantwoordelijk en we moeten het beter doen.</p>
      <p sl="en">Er zijn eigenlijk twee niveaus waarop we actie moeten en kunnen nemen. Het ene is ons Europese niveau, het andere is het internationale niveau van Nagoya, waarover u meer te zeggen had. Maar binnenkort, na Nagoya, zullen we ook met een voorstel komen voor een strategie van de Europese Unie voor een wijze van aanpak van dit ernstige vraagstuk, en natuurlijk zullen dan veel van de zaken die u vandaag hebt onderstreept, moeten worden behandeld. De strategie zal een basislijn moeten bevatten, die we nu eindelijk hebben. Zij zal meetbare doestellingen moeten bevatten, niet veel, maar wel een paar die zo dicht mogelijk in de buurt komen van hetgeen we zouden willen bereiken: de beste benaderingen voor wat we willen nastreven. Waarom een paar? Omdat dit fundamenteel begrepen moet worden, zodat we ons begrip van biologische verscheidenheid kunnen delen.</p>
      <p sl="en">We hebben tot nu toe heel wat gedaan in Europa. Ik ben heel voorzichtig, wanneer we het hebben over de tenuitvoerlegging van Natura 2000. Ik denk dat Natura 2000 in de toekomst nog steeds enkele baten zal opleveren, maar wanneer we het hebben over onze strategie, denk ik dat we ambitieus moeten zijn, zoals we dat ook zijn wanneer we het hebben over het moment waarop we naar buiten treden, wanneer we het hebben over internationale optredens.</p>
      <p sl="en">Velen van u hebben het gehad over de financiering. Ik onderschat de kwestie van de financiering niet, maar concentreer uw debat niet alleen op de financiering. Het gaat om veel meer dan alleen maar financiering en veel meer dan alleen maar nieuw geld voor biologische verscheidenheid. Het gaat over subsidies die schadelijk zijn voor het milieu. Het gaat over private financiering. Het gaat over veel van de dingen die u in dit Huis hebt goedgekeurd.</p>
      <p sl="en">Illegale houtkap is een typisch voorbeeld van een gebied waarop we de landen die hout exporteren, ook in Europa, echt kunnen helpen en zelfs financieel kunnen steunen. Ik denk dat het uiterst belangrijk is dat we dat begrijpen.</p>
      <p sl="en">Zoals sommigen van u hebben vermeld, is het in wezen eigenlijk een moreel en ethisch vraagstuk, maar voor degenen die dat niet begrijpen, wordt het meer dan duidelijk dat het een kwestie is van onze kwaliteit van leven en een kwestie van ons economisch succes. Het is belangrijk dat ook dit wordt begrepen, want dit was een keerpunt in het debat over klimaatverandering, als u zich dat kunt herinneren.</p>
      <p sl="en">Ik denk dat het ook belangrijk is dat regeringen, niet alleen in Europa, en ook onze partners overal in de wereld heel goed begrijpen hoe belangrijk het is dat ook zij zich inzetten voor hun prioriteiten door te volgen waarover we vandaag in dit Huis debatteren.</p>
      <p sl="en">De volgende kwestie die ik wil noemen, is de toegang en batenverdeling. Nadat ik in New York met vrijwel al onze partners heb gesproken, zal toegang en batenverdeling voor mij in Nagoya een belangrijk onderwerp zijn, zo niet het onderwerp waarop een doorbraak kan worden bereikt. We moeten dus onze uiterste best doen om ervoor te zorgen dat er daar een doorbraak komt. Natuurlijk kunt u verschil uitmaken, maar het gaat niet alleen om u, en na alle gesprekken die we onlangs hebben gehad met de lidstaten, kan ik bevestigen dat er aan de kant van de lidstaten een sterke bereidheid is om op dat punt een doorbraak te bewerkstelligen.</p>
      <p sl="en">De volgende vraag betreft iets dat we in de toekomst ook moeten bespreken, en de manier waarop we daarmee om moeten gaan, hangt ook nauw samen met het antwoord op enkele andere vragen. U weet dat er twee Río-conferenties waren. Een daarvan ging over klimaatverandering, de andere over biologische verscheidenheid, en er was ook nog de aparte kwestie van de ontbossing, een belangrijk onderwerp.</p>
      <p sl="en">Ze raken steeds meer gescheiden en ze ontwikkelen zich parallel aan elkaar; we begrijpen steeds meer dat we moeten beginnen ze met elkaar te verbinden. Veel van de vraagstukken met betrekking tot de mitigatie van en de aanpassing aan klimaatverandering hebben te maken met biologische verscheidenheid. Red Plus is evenzeer voor klimaatverandering als voor het omgaan met biologische verscheidenheid. Dus laten we de vraagstukken van biologische verscheidenheid ook tot prioriteit maken, wanneer we de prioriteiten vaststellen voor de manier waarop we het geld gaan gebruiken dat is toegewezen aan de activiteiten van Red Plus. En het is hetzelfde verhaal, wanneer we het hebben over de millenniumdoelstellingen voor ontwikkeling. Ik heb in New York Helen Clark ontmoet en met haar gesproken over een manier waarop de Commissie in de toekomst beter kan samenwerken met het Ontwikkelingsprogramma van de Verenigde Naties, teneinde te waarborgen dat deze vraagstukken onderling meer worden verbonden.</p>
      <p sl="en">Het volgende punt dat enkelen van u hebben onderstreept, en dat volgens mij de basis is van alle problemen, is de integratie van biologische verscheidenheid, de mainstreaming van biologische verscheidenheid in ander beleid. Ik deel volledig de mening dat we ook met dat aspect rekening moeten houden, wanneer we over het gemeenschappelijk landbouwbeleid, het visserijbeleid, cohesie of ander beleid willen praten. Wanneer we praten over het gemeenschappelijk landbouwbeleid – dat binnenkort op uw agenda zal staan, u zult het binnenkort bespreken – moeten we volgens mij de idee van ‘openbaar goed’ verder ontwikkelen. Ik denk dat boeren een gedeeltelijke vergoeding moeten krijgen voor hetgeen zij voor ons doen: ze leveren voedsel en wij zijn hen daar dankbaar voor, maar we zouden hen ook dankbaar moeten zijn voor het feit dat ze de biologische verscheidenheid in stand houden. Dit is een belangrijk debat dat voor ons ligt.</p>
      <p sl="en">Nagoya en Cancún zijn verhalen die sterk samenhangen. Het gaat niet alleen over biologische verscheidenheid; het gaat niet alleen over klimaatverandering; het gaat ook om het wereldwijde succes van multilateralisme en governance. Het is dus heel belangrijk dat we daar succes boeken. Al uw oproepen aan ons om met één stem te spreken zijn duidelijk gehoord. We doen al het mogelijke om dit in de praktijk waar te maken, en ik wil hier graag het Belgische voorzitterschap bedanken voor zijn zeer constructieve houding hierin.</p>
      <p sl="en">Het volgende dat ik wil noemen, en daarmee ben ik bijna klaar, is een opmerking over euro's en dollars. Ik heb die positief opgevat, maar ik ben een beetje bang dat we, wanneer we het hebben over biologische verscheidenheid en internationale hulp, het meer zullen hebben over euro's dan over dollars.</p>
      <p sl="en">We moeten dus, tot slot, uit Cancún terug zien te komen met iets dat een succes is, dat we als een succes kunnen beschouwen en waaraan oplossingen zullen worden gekoppeld, want er staat eenvoudigweg te veel op het spel. We hebben een verantwoordelijkheid, maar ik denk dat het eerlijk is om te zeggen dat anderen ook verantwoordelijkheid dragen. Maar het helpt zeker dat het Parlement stevig achter ons staat.</p>
    </intervention>
    <intervention id="3-134" speaker_id="photo_generic" name="Joke Schauvliege" is_mep="True" mode="spoken">
      <p sl="nl">fungerend voorzitter van de Raad . − Voorzitter, geachte Parlementsleden, ik wil iedereen bedanken die het woord heeft gevoerd om het belang van biodiversiteit te onderstrepen. Dat is een heel belangrijke boodschap die hier in het debat is meegegeven. Op heel wat aspecten die hier zijn aangestipt ben ik in de inleiding al ingegaan. Op een aantal zaken wil ik nog wat dieper ingaan.</p>
      <p sl="nl">Eerst en vooral ABS. De Raad verbindt zich ertoe – en dat is belangrijk – dit protocol tijdens de COP-10 af te ronden aangezien het een heel belangrijke bijdrage zal leveren tot de verwezenlijking van alle doelstellingen van het biodiversiteitsverdrag. De ontwikkeling en de uitvoering van het ABS-protocol moeten als een integraal onderdeel van het proces rond het biodiversiteitsverdrag worden beschouwd. In de recente besprekingen in Montreal is er reeds vooruitgang geboekt op dit gebied, maar het klopt dat voor de COP-10 nog een aantal vraagstukken moeten worden opgelost. Dit zal van alle onderhandelingspartners, en dus ook intern in de EU, de nodige flexibiliteit vragen.</p>
      <p sl="nl">Ten tweede, wat betreft de ontwerpresolutie van het Europees Parlement. In deze resolutie worden de sleutelelementen van het biodiversiteitsbeleid behandeld: de dringende noodzaak om te handelen, de economische aspecten van ecosystemen en biodiversiteit, de algemene taakstelling, visie, doelen en indicatoren voor het biodiversiteitsverdrag en het strategisch plan ervan, alsook de meer specifieke aspecten zoals ABS, synergieën tussen de drie Rio-verdragen, enzovoort. Deze elementen sporen met de standpunten die zich binnen de Raad aftekenen met het oog op de conferentie van Nagoya. De conclusies hierover zullen normaal gezien op 14 oktober door de Raad Leefmilieu worden aangenomen.</p>
      <p sl="nl">Wat betreft de vraag naar het pakket en de sectorale integratie, onder andere in landbouw en visserij, wil ik u eraan herinneren dat de Raad op 15 maart uitdrukkelijk aan de Commissie gevraagd heeft om een pakket voor te stellen. Ik heb daarnet uit de woorden van de commissaris begrepen dat daar hard aan gewerkt wordt en dat wij dat dus kunnen verwachten.</p>
      <p sl="nl">De Raad zal in de zitting van 14 oktober – volgende week dus – worden verzocht de conclusies over biodiversiteit aan te nemen. Die zullen dan als politieke leidraad dienen voor de onderhandelingen in oktober in Japan. Aan de hand van deze conclusies moeten de belangrijke thema's van de COP-10 worden bepaald, alsook het standpunt van de Raad hierover: het herziene, geactualiseerde strategisch plan van het biodiversiteitsverdrag, de onderhandelingen met het oog op het protocol inzake toegang tot genetische rijkdommen en een eerlijke en billijke verdeling van de baten die voortvloeien uit het gebruik ervan (ABS), de strategie voor het mobiliseren van middelen, met name ook via innoverende financieringsmechanismen, de sectorale integratie en de synergieën tussen de strijd tegen klimaatverandering, woestijnvorming en beleidsmaatregelen ter bevordering van biodiversiteit.</p>
      <p sl="nl">Ik wil iedereen bedanken die het belang hiervan heeft onderstreept. Ik wil ook de commissaris bedanken voor de goede samenwerking tot nu toe en ook voor de aangename samenwerking die wij wellicht nog zullen hebben in de aanloop naar en ter plaatse in Nagoya.</p>
    </intervention>
    <intervention id="3-135" speaker_id="39726" name="László TŐKÉS" is_mep="True" mode="spoken" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="nl">Tot besluit van het debat is er een ontwerpresolutie ingediend, overeenkomstig artikel 115, lid 5, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt donderdag, 7 oktober 2010 plaats.</p>
    </intervention>
    <intervention id="3-992" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Biodiversiteit is en blijft een belangrijk onderwerp voor de Europese Unie, omdat biodiversiteit hand in hand gaat met het veiligstellen van de voedselvoorziening in Europa en dus staat voor een positieve toekomst voor de volgende generaties. De Europese landbouw is zich bewust van zijn belangrijke rol als promotor en behoeder van de biodiversiteit. Door CO2 -opslag in de grond of natuurlijke landbewerking leveren onze Europese boeren een actieve bijdrage aan het behoud van de biodiversiteit. Al deze inspanningen helpen echter niet, als de bevolking er weinig tot geen besef van heeft. We moeten Europese burgers bewust maken van het fundamentele belang van biodiversiteit voor onze natuur, onze economie, onze levens en de toekomst van onze kinderen, en we moeten hen mobiliseren. Ook in de Europese Unie zullen uiteenlopende soorten uitsterven. Nu al wordt een groot aantal soorten serieus bedreigd. Laten we nu in actie komen en een koers uitstippelen voor een soortenrijke toekomst.</p>
    </intervention>
    <intervention id="3-137" speaker_id="39714" name="Rareș-Lucian NICULESCU" is_mep="True" mode="written" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">In de context van dit debat zou ik de belangrijke rol van het TEEB-project willen benadrukken. TEEB wordt gefinancierd door een aantal Europese staten en is een project dat de financiële waarde berekent van de natuur en de kosten van biodiversiteitsverlies. Door TEEB kunnen wij ons een beeld vormen van de omvang van de uitdaging en besluitvorming op dit terrein voorbereiden. Ik wil graag een aantal recent op TEEB gepresenteerde gegevens noemen: De kosten van ontbossing zijn jaarlijks 4,5 triljoen dollar, volgens andere eveneens recente schattingen is tot het jaar 2000 meer dan een kwart van de oorspronkelijke biodiversiteit van de wereld verloren gegaan en tot 2050 wordt een nieuw verlies van meer dan tien procent verwacht. Er zijn meer voorbeelden. Zo beschouwd komt de topontmoeting in Nagoya op een zeer goed moment. Daarnaast ben ik van mening dat dit parlementaire debat zeer nuttig is om op Europees niveau onze standpunten voor de komende topontmoeting te coördineren.</p>
    </intervention>
    <intervention id="3-138" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Dit is een cruciaal jaar voor het versterken van de internationale inspanningen en toezeggingen om een einde te maken aan het biodiversiteitsverlies. We moeten dit moment benutten om een visie vast te stellen en een aantal heldere doelstellingen voor wat betreft biodiversiteit en het duurzame behoud ervan na 2010. Wij moeten een krachtige gezamenlijke positie innemen en als EU een actieve bijdrage leveren aan de komende internationale onderhandelingen. Een mondiale visie voor de lange termijn moet rekening houden met de verbanden tussen biodiversiteit, ecosysteemdiensten, klimaatverandering, woestijnvorming, economische voorspoed, gezondheid en welzijn van de burgers. De verwezenlijking van de doelstellingen op het terrein van biodiversiteit is afhankelijk van de mobilisatie van de nodige middelen voor een adequate uitvoering van conserveringsmaatregelen en duurzame gebruiksmaatregelen voor natuurlijke hulpbronnen. In die zin steunt Roemenië een grotere betrokkenheid van de publieke en private sector bij het vinden van oplossingen en innovatieve mechanismen voor de financiering voor biodiversiteit.</p>
    </intervention>
    <intervention id="3-139" speaker_id="96715" name="Pavel POC" is_mep="True" mode="written" nationality="Czechia" birth_date="26-05-1964" birth_place="Havlíčkův Brod" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Homo sapiens produceert van alle levende soorten het meeste afval. Industriële vervuiling, huishoudelijk afval, CO2 -uitstoot, lawaai, lichtvervuiling, warmtevervuiling en alle andere bekende en minder bekende afvalproducten van onze beschaving laten een enorme ecologische voetafdruk achter. Als gevolg van die voetafdruk van onze soort is er binnen het ecosysteem van onze planeet steeds minder plaats voor andere biologische soorten. Dat is de hoofdreden achter de huidige daling van de biodiversiteit. De biodiversiteit is een noodzakelijke voorwaarde voor het bestaan van ons planetaire ecosysteem in de metastabiele staat die we momenteel kennen en die het bestaan van onze beschaving überhaupt mogelijk maakt. De wederzijdse afhankelijkheid en onderlinge verbondenheid van ons mensen met andere levensvormen op deze planeet wordt ofwel niet onderkend, ofwel onderschat, ofwel gebagatelliseerd. Wanneer de biodiversiteit vermindert, vermindert ook het incasseringsvermogen van het planetaire ecosysteem. Het ecosysteem krijgt te kampen met een verminderde weerstand en een grotere vatbaarheid voor al dan niet plotse veranderingen. En dan, op een gegeven moment, slaat het geheel om in een andere toestand. Het is echter de vraag of onze beschaving nog levensvatbaar zal zijn in deze nieuwe toestand, of de aarde dan nog het huidige aantal monden voeden kan, of die überhaupt nog omstandigheden biedt waaronder onze soort kan voortbestaan.</p>
      <p sl="cs">Het gaat tegenwoordig al lang niet meer om de bescherming van deze of gene dier- of plantensoort en zelfs ook al niet meer om de bescherming van bepaalde ecosystemen. Alles draait nu om het voortbestaan van onze eigen soort, ons eigen ecosysteem. Helaas gedragen we ons nog altijd als een kankerpatiënt. We liegen onszelf maar wat voor en treffen geen enkele maatregel die ons het leven redden kan.</p>
    </intervention>
  </section>
  <section id="creitem13" title="13. Sociale bepalingen van het Verdrag van Lissabon (debat)">
    <intervention id="3-141" speaker_id="39726" name="László TŐKÉS" is_mep="True" mode="spoken" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="nl">Aan de orde zijn de verklaringen van de Raad en de Commissie: Sociale bepalingen van het Verdrag van Lissabon.</p>
    </intervention>
    <intervention id="3-142" speaker_id="photo_generic" name="Philippe Courard" is_mep="True" mode="spoken">
      <p sl="fr">fungerend voorzitter van de Raad . − Mijnheer de Voorzitter, ik dank u dat u me de kans hebt gegeven om namens vicepremier mevrouw Onkelinx het woord te voeren over de diverse nieuwe perspectieven die door het Verdrag van Lissabon op sociaal terrein worden geboden.</p>
      <p sl="fr">Ik meen oprecht dat we moeten kijken naar de sociale vooruitgang in het Gemeenschapsrecht. Zo voorziet artikel 9 VWEU in een sectoroverschrijdende bepaling inzake sociale bescherming die de instellingen ertoe dwingt acht te slaan op de eisen in verband met de bevordering van een hoog niveau van werkgelegenheid, de waarborging van een adequate sociale bescherming, de bestrijding van sociale uitsluiting alsmede een hoog niveau van onderwijs, opleiding en bescherming van de volksgezondheid.</p>
      <p sl="fr">Deze eis volgt nadat in het Verdrag is bepaald, in artikel 3, lid 3, dat de interne markt wordt verwezenlijkt door middel van beleid dat is gebaseerd op een sociale markteconomie met een groot concurrentievermogen die gericht is op volledige werkgelegenheid en sociale vooruitgang.</p>
      <p sl="fr">Artikel 9 spoort er dus toe aan dat in al het Europese beleid voortaan rekening wordt gehouden met het sociale aspect. Het gaat er hier om dat er wordt gezocht naar een rechtvaardig evenwicht dat we in de praktijk gestalte moeten geven. Dit is een sectoroverschrijdende doelstelling van het Belgische voorzitterschap.</p>
      <p sl="fr">In de toekomst moeten wij dus een grotere opmerkzaamheid aan de dag leggen ten aanzien van de sociale gevolgen van beleid dat op EU-niveau wordt ontwikkeld. Weliswaar moet in de Europese Unie worden gestreefd naar zo veel mogelijk economische groei, maar ook een eerlijke verdeling van de vruchten van die groei dient overal te worden bevorderd, waarbij het lot van de meest kwetsbaren speciale aandacht behoort te krijgen.</p>
      <p sl="fr">Met dit sociale aspect moeten we ook rekening houden in de Europa 2020-strategie, die, zoals u weet, door de Europese Unie is vastgesteld tijdens de Europese Raad van afgelopen juni. Deze strategie, die gericht is op werkgelegenheid en groei, integreert de economische, sociale, werkgelegenheids- en milieuaspecten. Zij is gegrond op een beperkt aantal gekwantificeerde doelstellingen en enkele richtsnoeren.</p>
      <p sl="fr">Van de vijf vastgestelde doelstellingen is er één specifiek gewijd aan de strijd tegen armoede en sociale uitsluiting: tegen 2020 zouden er ten minste twintig miljoen minder arme mensen moeten zijn in de Europese Unie. Samen met Richtsnoer 10 wordt de sociale pijler van de strategie gevormd.</p>
      <p sl="fr">De geringe ambitie hiervan kan worden betreurd, maar anderzijds blijkt er een voornemen uit om een concreet en duidelijk vast te stellen doel te bereiken, wat nieuw is op dit vlak, en wordt er een nieuwe dynamiek mee ingevoerd die we moeten zien te benutten. De lidstaten moeten elk jaar in hun NHP – nationaal hervormingsprogramma –, verslag uitbrengen van de voortgang in de uitvoering van deze doelstelling.</p>
      <p sl="fr">Het was altijd al mijn idee om volledig profijt te trekken van dit sociale aspect van de EU-2020. Ik wil van het Belgische voorzitterschap een sociaal voorzitterschap bij uitstek maken. In dat verband heeft de Europa 2020-strategie een kans op zichtbaarheid: een Europees sociaal beleid. Het zal een ware uitdaging zijn, want de lidstaten zijn alle bezig om hun hervormingsplannen vast te stellen, en dus hun beleid om de gekwantificeerde doelstellingen te bereiken. Tegelijkertijd zijn ze bezig hun nationale begrotingen, die hun financiële speelruimte beperken, uit te werken.</p>
      <p sl="fr">Verder ligt de financiële crisis niet ver achter ons en duurt het lang voordat het economisch herstel voelbaar wordt. In dat verband moeten we ons ervan verzekeren dat de belastingconsolidatie geen negatief effect op de werkgelegenheid of het sociale beleid heeft. De groeistrategie van de Europese Unie 2020 moet duurzaam en geïntegreerd zijn. Zij kan niet worden gekenmerkt door groei zonder werk en ze moet de wil tonen om de bestaansonzekerheid te bestrijden. Armoedebestrijding moet dus werkelijk een voorname zorg zijn.</p>
      <p sl="fr">Op het niveau van de Raad werkt het Belgische voorzitterschap er hard aan om deze dynamiek tot stand te brengen, maar het let tevens op de rol die de Commissie in dit kader moet spelen. Wij drukken de Commissie oprecht op het hart om op dit gebied dynamisch te zijn. Ik doel hiermee op de baanbrekende initiatieven die zij moet nemen, in het bijzonder het platform van de strijd tegen armoede en sociale uitsluiting, die de sociale uitdagingen waarvoor Europa zich ziet geplaatst, meer perspectief moet geven.</p>
      <p sl="fr">De Commissie moet ons onder meer langs deze weg voorstellen hoe de nieuwe horizontale sociale clausule specifiek moet worden uitgevoerd, zoals vervat in artikel 9 van het Verdrag van Lissabon.</p>
      <p sl="fr">U ziet, het Belgische voorzitterschap is ambitieus, maar ik geloof oprecht dat het aan de behoeften en wensen van onze medeburgers kan voldoen. Zonder sociaal aspect is het Europese project tot mislukken gedoemd. Ook hierin hebt u een rol te spelen, door het debat over deze strategie voort te zetten, maar ook door het sociale aspect in uw respectieve landen te onderstrepen.</p>
    </intervention>
    <intervention id="3-143" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − Mijnheer de Voorzitter, de horizontale sociale bepaling die is vastgelegd in artikel 9 van het Verdrag betreffende de werking van de Europese Unie stelt: “Bij de bepaling en de uitvoering van haar beleid en optreden houdt de Unie” onder andere “rekening met de eisen in verband met de bevordering van een hoog niveau van werkgelegenheid, de waarborging van een adequate sociale bescherming” en “de bestrijding van sociale uitsluiting”. De Commissie is verplicht om deze bepaling ten uitvoer te leggen, onder meer door versterking van de beoordeling van sociale gevolgen, als onderdeel van haar totale systeem van effectbeoordelingen.</p>
      <p sl="en">Met betrekking tot de specifieke situatie van sociale diensten van algemeen belang is de Commissie van mening dat het belangrijk is om de rechtszekerheid voor de overheidsinstanties in de lidstaten te waarborgen. De Commissie vindt het evenwel niet nodig om in dit stadium een werkgroep bestaande uit diverse belanghebbenden op te zetten om de problemen aan te pakken die sommige aanbieders van sociale diensten van algemeen belang ervaren met de interpretatie van de regels inzake de interne markt.</p>
      <p sl="en">De Commissie is zich ervan bewust dat een aanzienlijk aantal overheidsinstanties en belanghebbenden de Europese regels die gelden voor sociale diensten, zien als een belemmering voor de organisatie en financiering van zulke diensten. Raadplegingen van de overheidsinstanties en belanghebbenden laten echter zien dat de bestaande regels voor een groot deel rekening houden met de specifieke kenmerken van sociale diensten van algemeen belang. De gemelde problemen zijn heel vaak te wijten aan onvoldoende bewustzijn van de regels en een gebrek aan informatie over de regels, of aan twijfels over de manier waarop deze regels ten uitvoer moeten worden gelegd.</p>
      <p sl="en">De Commissie heeft om die reden een strategie opgesteld, die ook de interactieve informatiedienst, de documenten met veelgestelde vragen en het opleidingsinitiatief voor lokale overheidsinstanties betreft. De Commissie is bezig de veelgestelde vragen bij te werken. Wanneer zij daarmee klaar is, zal de Commissie deze documenten binnen het Comité voor sociale bescherming aan de lidstaten en de belanghebbenden voorleggen.</p>
      <p sl="en">Een ander discussieforum met de lidstaten is het Raadgevend Comité inzake openstelling van de markt voor overheidsopdrachten. Een openbare raadpleging over het SGEI-pakket (SGEI: diensten van algemeen economisch belang) die tot doel heeft de toepassing van de regels inzake staatssteun voor deze diensten te verduidelijken en te vereenvoudigen, is zojuist voltooid. De Commissie zal haar beoordeling van de ontvangen bijdragen delen met het Parlement, het Comité van de Regio's, het Europees Economisch en Sociaal Comité en de lidstaten. Zoals de Commissie bij talrijke gelegenheden heeft gesteld, zal bij de herziening van het pakket passend rekening worden gehouden met de specifieke kenmerken van sociale diensten.</p>
      <p sl="en">De Commissie heeft de afgelopen paar jaren voorts een vruchtbare dialoog gevoerd met de belangrijkste belanghebbenden over mogelijke aanpassingen van de bestaande Europese regels – in het bijzonder binnen het Comité voor sociale bescherming en binnen de Interfractiewerkgroep ‘Sociale diensten’ van het Parlement. In juli heeft de Commissie deelgenomen aan een door het Belgische voorzitterschap georganiseerd seminar met de lidstaten en verschillende belanghebbenden. Nogmaals, deze discussies hebben laten zien dat, ook al is er sterke en legitieme belangstelling voor een fijne afstemming, er niet echt behoefte was aan verandering van de basisstructuur van de bestaande Europese regels om ze aan te passen aan het specifieke karakter van sociale diensten van algemeen belang. Gelet op dit alles, is de Commissie zich ervan bewust dat het Belgische voorzitterschap enkele voorstellen heeft gedaan met het oog op de verduidelijking en aanpassing van de bestaande regels. De Commissie overweegt deze voorstellen momenteel zorgvuldig.</p>
      <p sl="en">Ik herinner er ook aan dat het 3e Forum van de Sociale Diensten van Algemeen Belang, dat op 26 en 27 oktober zal worden georganiseerd onder auspiciën van het Belgische voorzitterschap, een gelegenheid biedt om deze voorstellen, en mogelijk ook andere voorstellen, te bespreken.</p>
      <p sl="en">Tot slot werkt de Commissie binnen het Comité voor sociale bescherming aan een vrijwillig kwaliteitskader voor sociale diensten. De Commissie werkt bij het opstellen van dit kader zeer nauw samen met de belangrijkste belanghebbenden, sociale partners, lokale autoriteiten en aanbieders en gebruikers van diensten.</p>
      <p sl="en">Samengevat, zet de Commissie zich in voor de tenuitvoerlegging van de nieuwe horizontale sociale bepaling, ook in verband met sociale diensten van algemeen belang.</p>
      <p sl="en">Zoals ik heb uitgelegd, zijn er talrijke fora voor discussie en dialoog met de belanghebbenden van sociale diensten van algemeen belang. De Commissie ziet daarom geen noodzaak om een extra werkgroep op te richten. De Commissie zet zich echter wel in om de problemen aan te pakken waarmee sommige aanbieders van sociale diensten van algemeen belang worden geconfronteerd bij de uitlegging van de regels inzake de interne markt, met inbegrip van de regels onder de aanstaande Wetgeving Interne Markt, die voor het einde van oktober door de Commissie zal worden vastgesteld.</p>
    </intervention>
    <intervention id="3-144" speaker_id="28223" name="Andreas SCHWAB" is_mep="True" mode="spoken" nationality="Germany" birth_date="09-04-1973" birth_place="Rottweil" m_state="DE">
      <p sl="de">namens de PPE-Fractie . – Mijnheer de Voorzitter, dames en heren, het Verdrag van Lissabon heeft de Europese Unie geen fundamenteel nieuwe bevoegdheden gegeven op het gebied van sociaal beleid. Artikel 9 – de vertegenwoordiger van de Raad heeft hier al op gewezen – vult de bestaande bevoegdheden aan binnen de context van het grondbeginsel van de sociale markteconomie, dat heel belangrijk is voor de Fractie van de Europese Volkspartij (Christendemocraten) en dat we hebben geïntroduceerd in de Europese Conventie die au fond de weg heeft vrijgemaakt voor het Verdrag van Lissabon.</p>
      <p sl="de">Ons tweede punt is dat de Europese Commissie met het verslag van voormalig commissaris Mario Monti, getiteld 'Putting citizens at the heart of the Union', een interessante en waardevolle bijdrage heeft geleverd aan de manier waarop het ons kan lukken om de grote positieve impulsen van de interne markt te combineren met sociale elementen van de gemeenschappelijke consumentenmarkt. Daarom, commissaris Andor, kijken we verwachtingsvol uit naar de zogenaamde Single Market Act waaraan commissaris Barnier momenteel werkt. Wij geloven dat hiermee het pakket Monti-Kroes op een constructieve manier aangepakt kan worden. Wij zijn echter sceptisch over de vraag of het openstellen van de aanbestedingsrichtlijnen en het opstellen van een richtlijn over concessies er uiteindelijk echt toe zal leiden dat wij de Europese interne markt op het juiste spoor zetten, aangezien wij natuurlijk faliekant tegen een inflatie van de publieke sector zijn.</p>
      <p sl="de">De vertegenwoordiger van de Raad heeft hier al naar verwezen, maar het is des te belangrijker, hoe groot en belangrijk de sociale consolidatie ook mag zijn – en ik zeg dit als lid van de jongere generatie in dit Parlement – dat we alle schaduwbegrotingen erbij betrekken – professor Bernd Raffelhüschen uit Freiburg zegt dat we een aantal verborgen begrotingen hebben met betrekking tot pensioenschulden – als we kijken naar de sociale consolidatie, en dat we een beleid voeren dat ook de jongere generatie een eerlijke kans geeft voor het volgende decennium.</p>
      <p sl="de">Ik geloof daarom dat we samen – en de vertegenwoordiger van de Raad heeft hier al op gewezen – voor grote uitdagingen staan; dat het Europees Parlement en de PPE-Fractie gezamenlijk voor deze taak staan en dat we er samen alles aan moeten doen om de inspanningen van de Europese Commissie te steunen, zowel met betrekking tot dit pakket maatregelen voor de interne markt als tot de sociale maatregelen die het puntje op de i vormen van deze interne markt, en dat tegen de achtergrond van de sociale markteconomie. Ik kijk daarom uit naar het verdere debat en dank u voor de aandacht.</p>
    </intervention>
    <intervention id="3-145" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">namens de S&amp;D-Fractie . − Mijnheer de Voorzitter, op de eerste plaats wil ik de Raad en de Commissie bedanken voor hun verklaringen van vandaag, en ik wil ook de ALDE-Fractie, de Verts/ALE-Fractie en de GUE/NGL-Fractie bedanken voor hun steun om dit onderwerp vandaag op de agenda te krijgen.</p>
      <p sl="en">De nieuwe sociale bepalingen hebben niet uitsluitend betrekking op diensten van algemeen belang, zoals gesuggereerd door de interventie van de PPE-Fractie eerder vanmiddag, en voor sociale diensten van algemeen belang moeten we tot een afronding komen met betrekking tot de zaken waarover jarenlang is gedebatteerd, in plaats van oude argumenten te herkauwen.</p>
      <p sl="en">Als rapporteur over de toekomst van sociale diensten van algemeen belang kijk ik ernaar uit met alle fracties samen te werken die de noodzaak van een sterke sociale markteconomie erkennen, en ik hoop met concrete voorstellen te komen om de dilemma's op te lossen waarvoor de aanbieders van sociale diensten van algemeen belang gesteld staan.</p>
      <p sl="en">Zoals u ongetwijfeld weet, hebben de burgers van Europa na de vaststelling van het Verdrag van Lissabon hoge verwachtingen van de ontwikkeling van een meer samenhangende en dynamische sociale dimensie van het Europees beleid en de Europese wetgeving. Een van de belangrijke debatten in Ierland tijdens de referenda over Lissabon betrof zelfs de nieuwe sociale bepalingen, waaronder artikel 3, artikel 9, artikel 14 en het sociale protocol en ook veel andere bepalingen inzake handicaps en gelijkheid.</p>
      <p sl="en">Het is altijd belangrijk dat we de verwachtingen van de burgers waarmaken. Het is dubbel zo belangrijk in deze tijd van economische en sociale crisis voor vele miljoenen van onze burgers die door de crisis en de herstelmaatregelen die worden toegepast, hun baan, hun huis, hun spaargeld, hun pensioen, hun openbare gezondheidszorgdiensten en zelfs de opleidingsmogelijkheden voor hun kinderen al zijn kwijtgeraakt, en voor vele anderen die deze nog zullen verliezen.</p>
      <p sl="en">Het zou de Europese Unie sterk destabiliseren als het college van leden van de Commissie en de Europese Raad zich op het standpunt zouden stellen dat deze artikelen uit het nieuwe Verdrag niets veranderen, en als ze sociale doelstellingen zouden blijven behandelen als ondergeschikt aan de marktdoelstellingen. Als we verzuimen onze verantwoordelijkheden te nemen, wachten ons in de coulissen extreme xenofobe en intolerante politieke partijen die bereid zijn om munt te slaan uit de woede en de ontevredenheid die daarbuiten leeft.</p>
      <p sl="en">Mijn specifieke verzoek vandaag aan de Commissie, en aan de Raad, is te accepteren dat we een dynamisch proces nodig hebben om vooruitgang te boeken op het punt van de diensten van algemeen belang, in het bijzonder de sociale diensten van algemeen belang.</p>
      <p sl="en">Ik betreur de verklaring van de commissaris van vandaag. Ik hoop hem in de komende paar maanden ervan te kunnen overtuigen dat hij het bij het verkeerde einde heeft, dat we wel een dynamisch proces nodig hebben, dat we een werkgroep op hoog niveau nodig hebben waarin niet alleen hijzelf en andere DG's zitting hebben, maar ook leden van het maatschappelijk middenveld, de vakbonden, de Raad en het Comité van de Regio's.</p>
      <p sl="en">We hebben een mechanisme nodig dat de verandering zal aandrijven die iedereen herkent. Commissaris, ik heb u horen zeggen, en ik heb de heer Barroso horen zeggen, dat de belanghebbenden u kennelijk vertellen dat er niet echt een probleem is. De belanghebbenden vertellen mij dat niet. Ik heb het afgelopen half jaar tientallen van hen ontmoet. Ze vertellen me dat er administratieve problemen zijn en dat er juridische problemen zijn en dat deze dringend moeten worden aangepakt. Afgaande op hetgeen u en de Raad hier vandaag hebben gezegd, vrees ik dat ze niet spoedig zullen worden aangepakt. Ik hoop, zoals ik al zei, dat ik u de komende paar maanden op andere gedachten kan brengen. Er is echter dringend behoefte aan een mechanisme, een mechanisme op hoog niveau dat de belanghebbenden omvat en waarborgt dat de besluiten die moeten worden genomen, ook echt worden genomen en nauwkeurig worden uitgevoerd.</p>
      <p sl="en">Ik denk dat het heel belangrijk is dat het Parlement bij dat proces wordt betrokken. We moeten in gedachten houden dat we de punten van zorg moeten aanpakken, en we moeten laten zien dat het Europa ernst is met het scheppen van een sociale markteconomie, in plaats van alleen maar een interne markt.</p>
    </intervention>
    <intervention id="3-146" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">namens de ALDE-Fractie . − Mijnheer de Voorzitter, ik heb hier een versleten exemplaar van het Verdrag van Lissabon, met daarin opmerkingen, onderstrepingen, ezelsoren en theevlekken. Twaalf maanden lang was dit mijn vaste reisgezel, toen ik de Ierse burgers probeerde over te halen om ‘ja’ te zeggen. Toen de Ierse burgers mij vroegen waarom ze vóór moesten stemmen, was een van de vijf antwoorden die ik hun het vaakst heb gegeven, dat dit Verdrag een socialer Europa tot stand zal brengen.</p>
      <p sl="en">We hebben dit Verdrag net twaalf maanden geleden geratificeerd en nu moeten wij, als politici, onze beloften waarmaken. We hebben het gehad over de nieuwe horizontale sociale bepaling – artikel 9 – die de Unie verplicht om bij het opstellen van haar beleid rekening te houden met de sociale gevolgen van besluiten. Dit is een doelstelling die beleidsterreinen overstijgt en zij geeft ons meer ruimte om ambitieuzer te zijn bij het opstellen, wijzigen of ten uitvoer leggen van Europese wetgeving, maar artikel 9 garandeert geen gewenste beleidsuitkomsten. We hebben er een krachtig instrument mee in handen, maar we moeten ons wel afvragen of we het ook echt gebruiken of dat het slechts windowdressing is.</p>
      <p sl="en">In de oorspronkelijke Verdragen was sociaal beleid slecht opgenomen, maar ik denk dat het veel sterker is geïntegreerd in het Verdrag van Lissabon. Behalve het Protocol met betrekking tot diensten van algemeen belang, is artikel 14 van het Verdrag betreffende de werking van de Europese Unie genoemd. Dit verdrag noemt duidelijk de gedeelde verantwoordelijkheid van de lidstaten en de EU voor wat betreft diensten van algemeen belang. Tot nu toe heeft de EU de regels inzake de interne markt toegepast, maar artikel 14 stelt: binnen het toepassingsgebied van de Verdragen “dragen de Unie en de lidstaten er (…) zorg voor dat deze diensten functioneren op basis van beginselen en, met name economische en financiële, voorwaarden, die hen in staat stellen hun taken te vervullen.” Dat is een verschuiving in het Europees beleid en deze moet worden weerspiegeld in de mededelingen en de voorstellen van de Commissie.</p>
      <p sl="en">Ook wordt de antidiscriminatierichtlijn nog steeds geblokkeerd in de Raad. Dat is een belangrijk stuk wetgeving. We moeten erop toezien dat dit ten uitvoer wordt gelegd. Dus terwijl in het Verdrag van Lissabon de grondbeginselen zijn vastgesteld en wetgeving inzake het sociaal beleid wordt beschermd, is de toekomstige richting van het sociaal beleid nog niet definitief vastgesteld. Wij – de Commissie, de Raad en het Parlement – kunnen en moeten de instrumenten gebruiken die Lissabon ons heeft gegeven.</p>
    </intervention>
    <intervention id="3-147" speaker_id="96868" name="Karima DELLI" is_mep="True" mode="spoken" nationality="France" birth_date="04-03-1979" birth_place="Roubaix" m_state="FR">
      <p sl="fr">Mijnheer de Voorzitter, mijnheer Courard, commissaris, de voornaamste doelstelling van de Europese Unie, een doelstelling die in het Verdrag van Lissabon wordt vermeld, is de ontwikkeling van een sociale markteconomie, gericht op volledige werkgelegenheid en sociale vooruitgang. Zij bevat dus een sectoroverschrijdende sociale clausule volgens welke de stimulering van een hoog niveau van werkgelegenheid, goede sociale zekerheid en de strijd tegen uitsluiting als richtsnoer moeten dienen om al het communautaire beleid te formuleren en uit te voeren.</p>
      <p sl="fr">De erkenning van sociale rechten, en met name van het recht op toegang tot diensten van algemeen belang, zijn bindend vastgelegd in het handvest van de grondrechten. Dat handvest bevat rechten en beginselen, zoals het recht op toegang tot sociale uitkeringen, hulp voor het vinden van huisvesting en maatschappelijke diensten.</p>
      <p sl="fr">Hoe kunt u, aan de vooravond van het door het Parlement geïnitieerde derde forum over de sociale diensten van algemeen belang, doen alsof de bepalingen van het Verdrag van Lissabon inhouden dat alleen de regels van mededinging en van de interne markt hoeven te worden toegepast op deze maatschappelijke diensten van algemeen belang, zonder enige aanpassing aan hun specifieke vormen van organisatie en financiering?</p>
      <p sl="fr">Neem de dienstenrichtlijn: ondergraaft die niet de missie van maatschappelijke diensten met een sterk lokaal karakter, steunend op organisaties zonder winstoogmerk? Wanneer houdt u op deze struisvogelpolitiek te bedrijven en neemt u uw verantwoordelijkheid als medewetgever, overeenkomstig de bepalingen in het nieuwe artikel 14 van het Verdrag van Lissabon over de werking van de Europese Unie?</p>
    </intervention>
    <intervention id="3-148" speaker_id="96650" name="Lothar BISKY" is_mep="True" mode="spoken" nationality="Germany" birth_date="17-08-1941" birth_place="Zollbrück" p_group="Confederal Group of the European United Left - Nordic Green Left" m_state="DE">
      <p sl="de">namens de GUE/NGL-Fractie . – Mijnheer de Voorzitter, ik moet toegeven dat het Verdrag van Lissabon en zijn sociale bepalingen goed te lezen zijn. We kunnen echter niet het feit negeren dat honderdduizenden mensen de straat op zijn gegaan in Brussel en andere Europese hoofdsteden. Ze hebben geprotesteerd tegen een verkeerd en asociaal crisisbeleid.</p>
      <p sl="de">We zijn nauwelijks over de ergste crisis heen, of we horen van veel regeringen al dat de staatsschuld moet worden teruggedrongen. De noodparachutes moeten weer worden opgevouwen, zeggen ze, en investeringsprogramma's afgeschaft. De Commissie wil dat het stabiliteits- en groeipact wordt aangescherpt. Landen met redelijke lonen en salarissen, waar de arbeidsmarkt de regels nog volgt, of waar sociale systemen te 'sociaal' – oftewel te duur – zijn, moeten bestraft worden. De banken gaan door alsof er niets is gebeurd. Pensioenen en lonen moeten gekort worden, consumptiebelastingen eventueel verhoogd. De premies voor sociale ziektekostenverzekeringen stijgen terwijl de diensten afnemen.</p>
      <p sl="de">Sinds de oordelen van het Europees Hof van Justitie in de zaken Viking, Laval en Rueffert vrezen niet alleen de vakbonden dat het sociale evenwicht van de Europese Unie in een precaire positie is gekomen. De eis van de vakbonden voor een sociale vrijwaringsclausule verdient onze volledige steun. Werknemersrechten, vakbondsrechten en sociale bescherming moeten minstens dezelfde waarde hebben als – en eigenlijk voorrang boven – de interne markt en de vrijheid van dienstverlening. Dit moet duidelijk worden vastgelegd in primaire wetgeving. Ik noem deze feiten omdat de betreffende paragrafen er goed uitzien, maar in werkelijkheid niets veranderen.</p>
      <p sl="de">Menselijke waardigheid kan niet gegarandeerd kon worden zonder sociale minimumnormen. Een sociale clausule zou de sterk beschadigde reputatie van de Europese Unie bij de bevolking verbeteren en helpen om sociale angsten in te dammen.</p>
    </intervention>
    <intervention id="3-149" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mijnheer de Voorzitter, wij beleven binnen de Europese Unie een mijns inziens zorgwekkende ontwikkeling waarin alsmaar meer mensen worden gedwongen tot uitzendarbeid, schijnzelfstandigheid en McJobs en waarin de sociale rechten van de werknemers naar de achtergrond worden verdrongen. Het Europees Hof voor de rechten van de mens lijkt in zijn uitspraken niet alleen te snoeien in de normen ten aanzien van de bescherming van werknemers, het sluit tevens de mogelijkheid uit om sociaal geëngageerde ondernemers voorrang te geven bij aanbestedingsprocedures.</p>
      <p sl="de">Met het Verdrag van Lissabon zou alles beter worden, werd ons verteld, maar persoonlijk heb ik nog nauwelijks iets van een sociale ommekeer gemerkt. Er worden bijvoorbeeld pogingen gedaan om economische en sociale verschillen door middel van het Europees Sociaal Fonds tussen de lidstaten te verkleinen. Als de afrekening en uitvoering van projecten in vele regio's echter problemen veroorzaakt, schiet dit fonds zijn doel voorbij. De vrijheden van de interne markt komen toch al maar al te vaak enkel overeen met de vrijheden van de multinationals, die de plaatselijke werkgevers, de kleine en middelgrote bedrijven dus, in de verdrukking brengen. Daar moet mijns inziens zo spoedig mogelijk verandering in komen.</p>
    </intervention>
    <intervention id="3-150" speaker_id="28193" name="Jean-Paul GAUZÈS" is_mep="True" mode="spoken" nationality="France" birth_date="01-10-1947" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, commissaris, met het Verdrag van Lissabon is Europa ongetwijfeld nieuwe sociale doelstellingen rijker. Duurzame ontwikkeling in Europa is gestoeld op een hoog concurrentievermogen van de sociale markteconomie, wat inhoudt: volledige werkgelegenheid en maatschappelijke vooruitgang, bestrijding van maatschappelijke uitsluiting en discriminatie, bevordering van rechtvaardigheid en uitroeiing van armoede. Het Verdrag van Lissabon bevestigt de rol van de sociale partners en stimuleert de sociale dialoog tussen de vakbonden en de vertegenwoordigers van werkgeversorganisaties op Europees niveau.</p>
      <p sl="fr">De werkelijke situatie is, met betrekking tot deze punten, beslist niet zoals die door sommige sprekers hier is beschreven. We kunnen op dit moment de situatie dramatiseren; het is waar dat sommige situaties zorgwekkend zijn, dat de crisis nog niet is afgelopen, dat de crisis gevolgen heeft. Maar Europa neemt op dit gebied maatregelen – die wij aan onze burgers moeten uitleggen – om met name de financiën op orde te brengen, en wat dat betreft loopt zij voorop in het organiseren van deze sector, op basis van ons werk.</p>
      <p sl="fr">Enkele korte opmerkingen: wat, in het bijzonder, de diensten van algemeen belang betreft, zeg ik duidelijk dat we rekening moeten houden met specifieke nationale omstandigheden, want het is waar dat sommige medeburgers een beetje bang zijn – ik denk bijvoorbeeld aan de Fransen. Zij hebben – ten onrechte – het gevoel dat Europa de openbare diensten die tot de Franse traditie behoren, in gevaar brengt. Evenzo behoort bij openbare aanbestedingen rekening te worden gehouden met bijzondere situaties, met name die waarin sprake is van samenwerking tussen diverse overheidsorganen.</p>
      <p sl="fr">Blijft over dat sociaal beleid afhankelijk is van de gezondheid van de economie en van economische groei. Dat is de eerste doelstelling van een sociale markteconomie.</p>
    </intervention>
    <intervention id="3-151" speaker_id="4541" name="Elizabeth LYNNE" is_mep="True" mode="spoken" nationality="United Kingdom" birth_date="22-01-1948" birth_place="Woking" p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, anders dan enkele andere sprekers denk ik niet dat het Verdrag van Lissabon op het gebied van het sociaal beleid evenveel verandert als op sommige andere gebieden.</p>
      <p sl="en">We hebben al vele jaren medebeslissing op het gebied van de werkgelegenheid, maar onder de bepalingen van Titel II die algemeen van toepassing zijn, wordt in artikel 9 verwezen naar onder andere bescherming van de volksgezondheid. Eén richtlijn die hierop van invloed is, is de richtlijn betreffende elektromagnetische velden, en ik weet dat de Commissie hiernaar heeft gekeken. Wanneer we met de Commissie werkgelegenheid en sociale zaken de richtlijn betreffende elektromagnetische velden door de hele procedure halen, moeten we ervoor zorgen, en ik hoop dat de lidstaten het hiermee eens zijn, dat de allernieuwste MRI-scanners kunnen worden gebruikt.</p>
      <p sl="en">Artikel 10 van Titel II bestrijkt antidiscriminatie. Zoals diverse andere sprekers hebben gezegd, is het heel belangrijk dat we ervoor zorgen dat de horizontale richtlijn betreffende de toegang tot goederen en diensten vanuit de Raad wordt gedeblokkeerd, en dat we ervoor zorgen dat de lidstaten die deze richtlijn blokkeren, hun bezwaren intrekken, zodat we een echte antidiscriminatierichtlijn betreffende de toegang tot goederen en diensten krijgen.</p>
    </intervention>
    <intervention id="3-152" speaker_id="96735" name="Patrick LE HYARIC" is_mep="True" mode="spoken" nationality="France" birth_date="04-02-1957" birth_place="Orléans" p_group="Confederal Group of the European United Left - Nordic Green Left - Vice" m_state="FR">
      <p sl="fr">Mijnheer de Voorzitter, commissaris, ik moet vaststellen dat wat de boventoon voert in de uitvoering van het Verdrag van Maastricht, niet helemaal is wat u beweert: het is noch artikel 9, noch artikel 14 ter bescherming van de openbare diensten. Wat overheerst zijn de beginselen van mededinging, van onbeperkte vrijhandel, van verlaging van het niveau van sociale zekerheid, pensioengeld, salarissen, en de weigering te komen tot een rechtvaardige belastingharmonisatie.</p>
      <p sl="fr">Dit jaar, bijvoorbeeld, is uitgeroepen tot Europees jaar van de bestrijding van armoede en sociale uitsluiting. Zeg ons eens precies wat u daartegen hebt gedaan, leden van de Commissie en van de Raad. De besluiten die de afgelopen dagen zijn genomen en tot extreme zuinigheid nopen, en de Commissie die zich als waar tribunaal opwerpt om over hun toepassing te waken, werken ieder sociaal project tegen. In plaats van te denken dat zuinigheid en sociale achteruitgang de Europese Unie uit de crisis zullen halen, meen ik dat er geheel anders moet worden geredeneerd; dat we zelfs precies omgekeerd moeten redeneren. Sociale vooruitgang zal de hefboom zijn om uit de crisis te komen.</p>
      <p sl="fr">Ik neem dus de vrijheid u een voorstel te doen, dat ik voor dit debat ter overweging meegeef: het gaat om het scheppen van een nieuw stelsel, dat de Europese Centrale Bank de mogelijkheid biedt om, ook door geldschepping – wat tegenwoordig alle banken in de wereld doen –, de schuld van staten geheel of gedeeltelijk te kopen, indien nodig, en tegelijkertijd een Europees fonds voor menselijke, sociale en ecologische ontwikkeling in het leven te roepen.</p>
      <p sl="fr">Gewaarborgd door de Europese Centrale Bank en de Europese Investeringsbank, moet dit fonds een uitbreiding mogelijk maken van publieke diensten – of, zo u wilt, van communautaire diensten van algemeen belang – en van steun aan industrie, onderzoek en opleidingen.</p>
    </intervention>
    <intervention id="3-153" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">De druk die de Commissie en de Europese mogendheden uitoefenen op landen met een zwakkere economie en een hoger armoedeniveau is in strijd met alle beginselen van economische en sociale samenhang waaraan het Belgische voorzitterschap hier heeft gerefereerd in naam van de zogenaamde ‘sociale clausule’ uit artikel 9 van het Verdrag van Lissabon.</p>
      <p sl="pt">Feit is dat de irrationele criteria van het stabiliteits- en groeipact slechts overboord zijn gezet wanneer de lidstaten zich genoodzaakt zagen de banken te steunen bij het aanpakken van de problemen met het giftige afval dat ze zelf hadden gegenereerd. Nu de banken vele miljarden euro aan overheidssteun hebben opgeslokt en de overheidsschuld van de landen met de grootste moeilijkheden de pan uit is gerezen, wordt opnieuw druk uitgeoefend om de overheidsschulden en overheidstekorten terug te dringen, zonder dat rekening wordt gehouden met de werkgelegenheid, de sociale inclusie en de universele rechten op onderwijs en openbare gezondheidszorg, huisvesting en waardige lonen en pensioenen. Ter wille van de houdbaarheid van de overheidsfinanciën krijgen landen zoals Griekenland en Portugal steeds meer bezuinigingsmaatregelen opgelegd, nemen de sociale ongelijkheden en de werkloosheid toe en dreigen 120 miljoen mensen in de Europese Unie het slachtoffer te worden van armoede en sociale uitsluiting.</p>
      <p sl="pt">Portugal zal opnieuw een diepe crisis doormaken als het nieuwe bezuinigingsprogramma dat de Portugese regering onlangs heeft aangekondigd daadwerkelijk ten uitvoer zal worden gelegd. Gelet op deze situatie dringen zich de volgende vragen op. In wat voor sociaal Europa leven wij? Wat is er in het Europees Jaar van de bestrijding van armoede en sociale uitsluiting terechtgekomen van het gewaarborgde minimuminkomen om armoede te bestrijden? Wat is er gebeurd met de integratie van de sociale doelstellingen en de sociale duurzaamheid in het macro-economische beleid? Wat is er geworden van de bescherming en de bevordering van de overheidsdiensten? Wanneer zal werk worden gemaakt van convergerende sociale richtsnoeren en een effectieve beoordeling van de sociale impact, het beleid in het kader van het stabiliteits- en groeipact, het concurrentiebeleid, de interne markt, het begrotings- en belastingbeleid en het monetair beleid? Dat is waar steeds meer werknemers overal in Europa voor ten strijde trekken.</p>
    </intervention>
    <intervention id="3-154" speaker_id="4246" name="Othmar KARAS" is_mep="True" mode="spoken" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">Mijnheer de Voorzitter, de politieke doelstellingen zijn duidelijk. Wij streven naar een Europa met een duurzame sociale markteconomie, grondrechten, zonder discriminatie, volledige werkgelegenheid, een geïntegreerde sociale clausule, sociale samenhang en diensten van algemeen belang die op basis van subsidiariteit moeten worden gedefinieerd. Dat is ons doel. We hebben echter te weinig instrumenten op Europees niveau om dit doel te bereiken. De meeste instrumenten zijn er op het niveau van de lidstaten. Er moet een balans worden gevonden tussen de economische instrumenten, de instrumenten van het mededingingsbeleid en de sociale instrumenten om dit te kunnen realiseren. We moeten de monetaire unie daarom uitbreiden tot een economische en sociale unie. We moeten verder duidelijk zijn en aangeven dat we meer tekenen van solidariteit nodig hebben en dat scholing, mensen kwalificeren, groei en werkgelegenheid niet tegen de sociale kant van Europa moeten worden uitgespeeld; dit zijn daarentegen voorwaarden als we de armoede en uitsluiting willen bestrijden en een einde willen maken aan het fenomeen van de werkende armen.</p>
    </intervention>
    <intervention id="3-155" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Mijnheer de Voorzitter, ik kom net uit een vergadering van de intergroep van de openbare diensten. En daar vraag ik me soms af of we met dezelfde mensen spreken. Wat u betreft gaat alles goed. De meeste belanghebbenden begrijpen op zijn best niets van de Europese regelgeving, of ze begrijpen haar maar al te goed.</p>
      <p sl="fr">U hebt het over het meten van de sociale effecten van het beleid van de Europese Unie. Dan zeg ik u: ziehier een mooi dossier om het te doen – vooruit, durf het eens te doen! Wanneer, zoals u beweert, er geen enkel probleem is met de openbare diensten, en met name niet met de plaatselijke openbare diensten, zet u zich dan in om een deugdelijke, uitputtende balans op te maken van de liberalisering van diensten in de Europese Unie.</p>
      <p sl="fr">Vrije en eerlijke mededinging zou tot prijsdalingen moeten leiden. Ik ben een Française. Ik zal u gewoon een paar voorbeelden geven die duidelijk maken waarom de Fransen Europa op dit terrein een beetje wantrouwen: de prijs van postdiensten, van spoorweg- en luchtvervoer en vervoer over water, die aan private ondernemingen zijn vrijgegeven, is exponentieel toegenomen.</p>
      <p sl="fr">De notie van algemene diensten zou de waarborg moeten inhouden dat iedereen toegang heeft tot de meest basale diensten. In werkelijkheid zijn ze voor de armsten nauwelijks toereikend en nemen de gevallen van discriminatie toe. Waar is uw mooie verdeling van rijkdommen? We weten toch dat overal in Europa, de verschillen tussen arm en rijk alleen maar toenemen?</p>
      <p sl="fr">Dus ja, commissaris, zoals veel afgevaardigden u reeds hebben gevraagd, wanneer zal de Commissie besluiten om zich rekenschap te geven van de gevolgen van de artikelen 9 en 14 van de Verdragen, net als het protocol over de diensten van algemeen belang, anders gezegd: wanneer zal zij de rechten van het Parlement eerbiedigen? Mag ik misschien vragen waarvoor u bang bent?</p>
    </intervention>
    <intervention id="3-156" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − Mijnheer de Voorzitter, de Commissie als geheel is, net als ik, van mening dat het onze doelstelling is om een sociale markteconomie te ontwikkelen. Ik kan voor mijzelf en mijn portefeuille zeggen dat het woordje ‘sociale’ in deze uitdrukking belangrijker is dan het woordje ‘markt’. Natuurlijk moet de Commissie uiteindelijk een heel evenwichtige aanpak presenteren, uitleggen en ten uitvoer leggen. Ik heb echter altijd gestaan voor de sociale doelstellingen, en we nemen die heel serieus.</p>
      <p sl="en">Ik heb in de discussie ook gemerkt dat de aanstaande Wetgeving Interne markt door het Parlement met teleurstelling zal worden ontvangen, als deze niet een heel sterke sociale dimensie bevat. Dat is waaraan we hebben gewerkt: aan het waarborgen dat dit uiterst belangrijke document sterk zal zijn op sociale vraagstukken. Ik heb deelgenomen in de relevante groep van commissarissen en heb gezorgd voor de opneming van punten die betrekking hebben op pensioenen en andere zaken die heel belangrijk zijn voor de versterking van de sociale dimensie van de Europese economie.</p>
      <p sl="en">Er zijn echter nog veel andere punten. Ik heb beslist bezwaar tegen een aanpak waarbij we maar één bepaald type oplossing hebben, dat wil zeggen, de totstandbrenging van nog een orgaan op hoog niveau om te waarborgen dat we resultaten leveren op het gebied van de sociale vraagstukken.</p>
      <p sl="en">Niets in mijn antwoord suggereerde dat ik bezwaar heb tegen een dynamisch proces voor sociale diensten van algemeen belang. In de aanloop naar de conferentie van oktober van het Belgische voorzitterschap bevinden we ons zelfs in een dynamisch proces voor sociale diensten van algemeen belang. Ik zal zowel de opening als de afsluiting van die conferentie bijwonen, en ik ben heel hoopvol gestemd dat deze een aantal kwesties die verband houden met sociale diensten van algemeen belang, naar voren zal brengen om ons voorwaarts te leiden.</p>
      <p sl="en">Sociale diensten van algemeen belang worden heel serieus genomen in het aanstaande Europees Platform tegen Armoede, dat aan het einde van het jaar bekend zal worden gemaakt. De heer Courard, de staatssecretaris voor Maatschappelijke Integratie en Armoedebestrijding, heeft hier in zijn inleiding ook naar verwezen.</p>
      <p sl="en">Ik sta ervoor open om verdere stappen te nemen. Ik zou echter eerst willen zien wat deze evenementen en documenten opleveren van de kant van de grotere groep van Europese belanghebbenden. Ik wil benadrukken dat we, ook al is er officieel sprake van enig herstel, nog steeds in een uiterst moeilijke fase van de economische crisis zitten en dat er nog steeds veel leed wordt veroorzaakt, niet alleen door de crisis zelf, maar ook door de maatregelen om uit de crisis te komen.</p>
      <p sl="en">De Commissie heeft voortdurend opgeroepen om rekening te houden met de belangen van sociale diensten en kwetsbare groepen. In de afgelopen weken heb ik veel toespraken gehouden en heb ik opgeroepen tot voorzichtigheid op het punt van het macro-economisch beleid van de lidstaten.</p>
      <p sl="en">Begrotingsconsolidatie is onvermijdelijk, omdat landen hoge schulden hebben opgebouwd. Versobering – vooral ondoordachte versobering – en vastberaden bezuinigingen zijn echter niet onvermijdelijk. Alle lidstaten, ook de lidstaten die onder druk staan van de markten, hebben ruimte om na te denken hoe ze tot een weloverwogen begrotingsconsolidatie kunnen komen. Iedereen heeft de mogelijkheid om een evenwicht te vinden tussen de verschillende opties, bezuinigingen op de uitgaven of verhoging van de inkomsten; en ze kunnen eerlijke maatregelen nemen, ze kunnen rekening houden met de belangen van kwetsbare groepen. De Commissie heeft opgeroepen dat te doen.</p>
      <p sl="en">Zelfs in deze moeilijke tijden roepen wij op tot sociaal bewustzijn. Het Europees Jaar heeft ons daarbij veel geholpen. Dit is een bewustmakingscampagne geweest, en in zoverre is het een succes, want het heeft geholpen om de twee zeer belangrijke doelen van Europa 2020 te verwezenlijken. Zonder deze campagne zouden we er niet in zijn geslaagd om de zeer ambitieuze doelen inzake de verhoging van de werkgelegenheid en de vermindering van de armoede in Europa te verwezenlijken.</p>
      <p sl="en">Natuurlijk gelooft niemand dat dit van de ene op de andere dag kan worden gerealiseerd. We moeten onze instrumenten verbeteren. Ik accepteer wat de geachte afgevaardigde heeft gezegd over het Europees Sociaal Fonds (ESF). Het functioneert niet perfect; maar we zijn bezig te verkennen waar het ESF zou moeten worden verbeterd op het punt innovatie, waar het ESF zich mee bezig zou moeten houden, en hoe het moet worden gebruikt. Dit maakt allemaal deel uit van een proces. Er zijn reeksen conferenties om dat te bespreken, vooral in het kader van de manier waarop, onder andere, moet worden omgegaan met de situatie van de Roma. Het Belgische voorzitterschap houdt een conferentie speciaal over de manier waarop het ESF van meer nut zou kunnen zijn voor de armoedebestrijding.</p>
      <p sl="en">Ik heb mijn twijfels over de oprichting van een nieuw fonds. Ik denk dat we eerst moeten verkennen hoe het Sociaal Fonds met de beschikbare instrumenten kan worden gebruikt om de sociale omstandigheden te verbeteren. Ik wil hier de rol onderstrepen die de Europese Investeringsbank speelt op het punt van de ontwikkeling van de infrastructuur en diensten in Europa.</p>
      <p sl="en">Niemand vraagt om de privatisering van sociale diensten. Dit zijn hoofdzakelijk de bevoegdheden van de lidstaten. Als de Europese regels inzake, bijvoorbeeld, openbare aanbestedingen of staatssteun juist worden toegepast, rekening houdend met alle belangrijke parameters, zullen deze regels echter kwaliteit, kosteneffectiviteit en transparantie garanderen. Dit zijn heel belangrijke doelstellingen en we mogen deze belangrijke doelstellingen, in het bijzonder transparantie, niet onderschatten, wanneer we proberen andere doelstellingen te verwezenlijken, hoe belangrijk of relevant die ook mogen zijn.</p>
      <p sl="en">Ik hoop dat deze punten overtuigend zijn en dat de aanstaande evenementen, vooral de volgende conferentie over sociale diensten van algemeen belang en armoede, volop mogelijkheden zullen bieden om te praten over hoe we verder moeten gaan. Ik kan u verzekeren dat de terugdringing van armoede en de verbetering van de sociale normen in Europa heel erg in het aandachtsveld van het werk van de Commissie en heel erg in het aandachtsveld van mijn persoonlijke agenda staan.</p>
    </intervention>
    <intervention id="3-157" speaker_id="photo_generic" name="Philippe Courard" is_mep="True" mode="spoken">
      <p sl="fr">fungerend voorzitter van de Raad. – Mijnheer de Voorzitter, ik zou alle afgevaardigden graag willen bedanken voor de kwaliteit van hun interventies.</p>
      <p sl="fr">De Raad heeft de Commissie gevraagd een platform te ontwikkelen dat zich niet alleen tot armoede beperkt, maar dat daadwerkelijk een bredere beweging in gang zet om de strijd tegen uitsluiting en de rol van de sociale bescherming op de agenda te zetten.</p>
      <p sl="fr">Wat betreft de bezuinigingsmaatregelen waar de commissaris zojuist over heeft gesproken, zou ik willen zeggen dat het uiteraard belangrijk is dat er ook gekeken wordt naar maatregelen om te voorkomen dat de bezuinigingen ertoe leiden dat de armen nog armer worden. De strijd tegen de armoede mag in de huidige situatie absoluut niet worden vergeten.</p>
      <p sl="fr">Ik wil de Commissie ook bedanken voor haar betrokkenheid bij de zoektocht naar meer juridische zekerheid voor de sociale diensten van algemeen belang, en met name de specifieke plaats die zij innemen.</p>
      <p sl="fr">Het is echt onze wens om de debatten voort te zetten, met name binnen het Comité voor sociale bescherming, en om de dialoog met de verschillende stakeholders, zowel de instellingen, als de andere belanghebbenden, te verbeteren. Het is duidelijk dat in het debat over de sociale diensten van algemeen belang, zoals mijnheer De Rossa heeft benadrukt, de betrokkenheid van het Europees Parlement veelomvattend is en moet blijven. Artikel 14 is ook een belangrijk element dat in de discussies over de sociale diensten van algemeen belang gebruikt moet worden. Dat zal overigens een van de belangrijke onderwerpen zijn die tijdens het derde forum op 26 en 27 oktober aanstaande aan de orde zal komen.</p>
      <p sl="fr">Kortom, de gesprekken binnen de Raad over het sociaal beleid verlopen moeizaam en hangen, zoals u weet, samen met budgettaire beperkingen. We weten echter allemaal dat de sociale diensten noodzakelijke, onmisbare taken vervullen die derhalve speciale aandacht behoeven. Als de specifieke plaats die zij innemen, wordt erkend, betekent dat dat zij een specifieke behandeling moeten krijgen.</p>
      <p sl="fr">Ik wil tot slot commissaris Andor bedanken voor zijn daadkracht en zijn wil om op alle sociale gebieden vooruitgang te boeken.</p>
    </intervention>
    <intervention id="3-159" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-991" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">De financiële crisis heeft geleid tot een verslechtering van de sociale situatie van de Europese burgers. De eerste tekenen van herstel hebben lang op zich laten wachten. Er is nog steeds sprake van hoge werkloosheidscijfers en een zwakke economische groei. De Europa 2020-strategie heeft ten doel een plan te ontwikkelen waarmee een economische groei wordt gewaarborgd die garanties biedt voor een toename van de werkgelegenheid en het concurrentievermogen in de Unie. De kerninitiatieven van deze strategie stippelen de route uit die wij moeten volgen om een voor de burgers inclusiever Europa tot stand te brengen. Met het Verdrag van Lissabon wordt de dimensie van het Europees sociaal beleid versterkt. Europa is het Europa van de burgers en het heeft tot taak bij te dragen aan de bevordering van de werkgelegenheid en de verbetering van de levens- en arbeidsvoorwaarden. Ik onderstreep hier het essentiële belang van de dialoog tussen de sociale partners en de rol van kleine en middelgrote ondernemingen als motor van de economie. Wij moeten de sociale doelstellingen van het Verdrag ten uitvoer leggen aan de hand van de concrete voorstellen die in de Europa 2020-strategie worden geformuleerd. Ik denk bijvoorbeeld aan de kerninitiatieven ‘Industriebeleid in een tijd van mondialisering’ en ‘Een agenda voor nieuwe vaardigheden en banen’. Europa moet zijn concurrentievermogen aanscherpen en ervoor zorgen dat het in staat is het hoofd te bieden aan de uitdagingen van de mondialisering, zonder evenwel de doelstellingen van inclusie en duurzame ontwikkeling als waarborg voor sociale integratie in gevaar te brengen.</p>
    </intervention>
    <intervention id="3-990" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Het Verdrag van Lissabon herbevestigt de toezeggingen van de lidstaten met betrekking tot de sociale grondrechten die zijn gedefinieerd in het Europees sociaal handvest (van 1961) en het Gemeenschapshandvest van de sociale grondrechten van de werkenden (1989). Het Verdrag van Lissabon bevestigt opnieuw dat de Unie zich inspant voor een duurzame ontwikkeling van Europa. De economie van de EU is een sociale markteconomie met een hoog concurrentieniveau, met als doelstellingen volledige werkgelegenheid, sociale vooruitgang en een hoog niveau van bescherming en verbetering van de kwaliteit van het milieu. De Unie strijdt tegen sociale uitsluiting en discriminatie, en bevordert justitie en sociale bescherming, gelijkheid tussen vrouwen en mannen, solidariteit tussen de generaties en bescherming van de rechten van het kind.</p>
      <p sl="ro">In de maand augustus was de werkloosheid in de EU-27 9,6 procent, onder jongeren 20 procent. De economische en financiële crisis heeft het sociale klimaat dramatisch beïnvloed; vandaag de dag is de belangrijkste zorg van de Europese burgers het behoud van hun werkplek en de kwaliteit van leven. De EU staat in de eerste plaats voor de 500 miljoen Europese burgers en daarom moet Europa sociaal zijn. Het sociale Europa moet de Europese burgers een werkplek bieden en een fatsoenlijk bestaan, educatie en arbeidsmarktperspectieven voor de jeugd, en voor gepensioneerden een fatsoenlijk bestaan en medische voorzieningen van hoge kwaliteit.</p>
    </intervention>
  </section>
  <section id="creitem14" title="14. Derde landen waarvan de onderdanen bij overschrijding van de buitengrenzen in het bezit moeten zijn van een visum (debat)">
    <intervention id="3-161" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Aan de orde is het verslag over het voorstel voor een verordening van het Europees Parlement en de Raad van de Europese Unie tot wijziging van Verordening (EG) nr. 539/2001 tot vaststelling van de lijst van derde landen waarvan de onderdanen bij overschrijding van de buitengrenzen in het bezit moeten zijn van een visum en de lijst van derde landen waarvan de onderdanen van deze plicht zijn vrijgesteld [COM(2010)0256 – C7-0134/2010 - 2010/0137(COD) ] – Commissie burgerlijke vrijheden, justitie en binnenlandse zaken. Rapporteur: Tanja Fajon (A7-0256/2010).</p>
    </intervention>
    <intervention id="3-162" speaker_id="96911" name="Tanja FAJON" is_mep="True" mode="spoken" role="rapporteur" nationality="Slovenia" birth_date="09-05-1971" birth_place="Ljubljana" m_state="SI">
      <p sl="sl">Mijnheer de Voorzitter, vertegenwoordigers van de Europese Commissie, Commissaris Malmström, vertegenwoordigers van de Raad, dames en heren, ik zal proberen om nu vier minuten te gebruiken en indien nodig nog twee op het einde.</p>
      <p sl="sl">Albanië en Bosnië en Herzegovina hebben aan alle voorwaarden voldaan en zijn klaar voor de visumliberalisering. Dat heeft de Europese Commissie bevestigd, dat hebben we namelijk vorige week in de Commissie burgerlijke vrijheden, justitie en binnenlandse zaken zonder tegenstem goedgekeurd. De verwachtingen van de bevolking in Albanië en in Bosnië en Herzegovina dat wij daarover morgen in het Parlement het licht op groen zullen zetten, zijn terecht, en deze mensen verdienen dat.</p>
      <p sl="sl">Ik verwelkom de minister van Buitenlandse Zaken van Bosnië en Herzegovina, Sven Alkalaj, en de voorzitster van het Albanese parlement, Jozefina Topalli, die dit debat vanuit de publieke tribune aandachtig volgen. Het is tijd om deze landen de boodschap te geven: wij zijn klaar voor jullie, jullie hebben de voorwaarden vervuld. We zullen de visummuren neerhalen, die te lang de landen van de Westelijke Balkan hebben verdeeld.</p>
      <p sl="sl">We hebben ons lang ingespannen om dit gemeenschappelijke doel te bereiken en ik bedank alle collega's, vooral de Europese Commissie en de Raad, voor hun samenwerking. Ik ben blij dat mijn eigen land, Slovenië, hierin een heel belangrijke rol heeft gespeeld.</p>
      <p sl="sl">Voor de mensen in Bosnië en Herzegovina en in Albanië lijkt de Europese Unie soms veel verder dan die in werkelijkheid is. Dankzij de visumliberalisering zetten we een heel belangrijke stap voor meer vertrouwen tussen de mensen en voor de voortzetting van de dringende hervormingen op weg naar volwaardig lidmaatschap.</p>
      <p sl="sl">Albanië en Bosnië en Herzegovina hebben gezorgd voor veilige grenzen, ze garanderen de veiligheid van biometrische paspoorten en hebben belangrijke stappen gezet in de strijd tegen corruptie en georganiseerde misdaad.</p>
      <p sl="sl">Vorig jaar heeft de Europese Unie de visumliberalisering voor de voormalige Joegoslavische republiek Macedonië, voor Servië en Montenegro doorgevoerd en de vreugde was onbeschrijfelijk. Dat is logisch, want ongeveer twintig jaar eerder reisden de burgers van de Westelijke Balkan zonder visa naar het westen. Volgens mij gaat het hier niet om een diplomatiek geschenk. Het is nu onze taak, de taak van de Europese Unie, om onze belofte te vervullen. Onze geloofwaardigheid en de geloofwaardigheid van de Europese Unie staan op het spel.</p>
      <p sl="sl">Ik wil u eraan herinneren dat net dit Parlement, samen met de Europese Raad, zich in november vorig jaar heeft verbonden tot de visumliberalisering voor Albanië en Bosnië en Herzegovina volgens de versnelde procedure, van zodra deze landen aan de voorwaarden zouden voldoen.</p>
      <p sl="sl">Daarom roep ik u op om morgen mijn verslag te steunen zodat we beide landen werkelijk een positieve boodschap kunnen zenden. Hun bevolking verdient dat meer dan ooit. Wij hebben geen enkele reden om daar anders over te denken. Ik ben ervan overtuigd dat ook onze Europese regeringen ons hierin snel zullen volgen.</p>
      <p sl="sl">Beste collega's, vertegenwoordigers van de Commissie en de Raad, laten we een inspanning doen en misschien nog een stap verder zetten zodat de burgers van Albanië en van Bosnië en Herzegovina nog voor het katholieke kerstfeest, dus nog voor het einde van het jaar, vrij kunnen reizen en tijdens de feestdagen hun familie en vrienden kunnen bezoeken. Dat hebben we vorig jaar gedaan voor FYROM, Servië en Montenegro. Ik geloof dat wij, vol goede wil, ook dit jaar hetzelfde kunnen doen.</p>
      <p sl="sl">Ik wil enkel nog toevoegen dat ons 'ja', morgen in het Europees Parlement, een erkenning zal zijn voor het harde werk van beide landen, Bosnië en Herzegovina en Albanië. Ze hebben alle voorwaarden vervuld, dat is voor ons een doorslaggevend criterium. Ik denk dat deze erkenning een heel goede stimulans is voor alle landen van de Westelijke Balkan omdat dit aantoont dat hard werk de moeite loont.</p>
    </intervention>
    <intervention id="3-163" speaker_id="photo_generic" name="Cecilia Malmström" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik wil graag beginnen met de rapporteur, mevrouw Fajon, te bedanken voor haar zeer gedreven, enthousiaste en harde werk aan dit dossier. Het is een groot genoegen geweest om met u te werken – en ook met de schaduwrapporteurs – in onze gezamenlijke inspanningen om een visumvrije regeling in te voeren voor de burgers van Albanië en Bosnië en Herzegovina.</p>
      <p sl="en">Het voorstel dat we vandaag hebben besproken, bevestigt de politieke wil van de Europese Unie en onze inzet voor de liberalisering van de eisen voor visa voor kort verblijf voor de burgers van alle landen op de Westelijke Balkan. Dit maakt deel uit van de Agenda van Thessaloniki en is een hoeksteen van ons integratiebeleid voor de Westelijke Balkan.</p>
      <p sl="en">Door de visumvrije regeling te steunen, zenden we niet alleen een politieke boodschap. Die boodschap is belangrijk, maar we vergemakkelijken ook concreet het contact tussen mensen, verbeteren de commerciële kansen en culturele uitwisselingen en geven mensen de kans om elkaar te leren kennen – we geven de mensen van Bosnië en Albanië de kans om de Europese Unie te leren kennen en omgekeerd.</p>
      <p sl="en">We staan hier vandaag dankzij het harde werk van de autoriteiten en de mensen uit deze twee landen, en ik wil mijn lof uitspreken voor dat werk. Ik feliciteer hen met de inspanningen die zijn geleverd en met de belangrijke resultaten die zijn bereikt. De resultaatgerichte dialogen over visumliberalisering tussen de twee landen en de Europese Commissie zijn een heel sterk initiatief en een heel sterke stimulans geweest en hebben zo de hervormingen om te voldoen aan de Europese normen op de kerngebieden van recht, vrijheid en veiligheid versneld.</p>
      <p sl="en">De twee landen hebben belangrijke vooruitgang geboekt met de verbetering van de paspoortbeveiliging, de versterking van de grenscontrole, de versterking van het institutionele kader om de georganiseerde misdaad en corruptie te bestrijden, alsook met de externe betrekkingen en grondrechten. De Commissie heeft nauwlettend toegezien op de genomen stappen.</p>
      <p sl="en">In ons voorstel van mei van dit jaar heeft de Commissie voor zowel Albanië als Bosnië en Herzegovina een beperkt aantal benchmarks geïdentificeerd die nog openstaan, waarvoor nog verder toezicht nodig was. Dit was precies dezelfde aanpak als in 2009 is gevolgd voor Montenegro en Servië.</p>
      <p sl="en">In geval van Albanië had de openstaande benchmark betrekking op de ontwikkeling van een beleid om de re-integratie van terugkerende Albanezen te ondersteunen, de vergroting van de capaciteiten in de strijd tegen de georganiseerde misdaad en corruptie, en tot slot de effectieve tenuitvoerlegging van de inbeslagname van activa van georganiseerde misdaad.</p>
      <p sl="en">Voor Bosnië en Herzegovina waren de openstaande eisen de vergroting van de capaciteiten in de strijd tegen de georganiseerde misdaad en corruptie, stappen in de richting van een verbeterde elektronische uitwisseling van politiegegevens, en harmonisering van het wetboek van strafrecht tussen het niveau van de staat en dat van de entiteiten.</p>
      <p sl="en">Op basis van gedetailleerde gegevens die werden verstrekt door de twee landen, deskundigenteams met waardevolle deelname van deskundigen van de lidstaten in de afgelopen zomer en, later, andere beschikbare gegevens, heeft de Commissie op 14 september haar beoordeling kunnen presenteren van de mate waarin werd voldaan aan de resterende openstaande benchmarks. Daaruit is gebleken dat beide landen alle noodzakelijke maatregelen hadden genomen om aan alle openstaande benchmarks te voldoen die werden genoemd in het voorstel van mei van dit jaar.</p>
      <p sl="en">De Commissie is derhalve van mening dat is voldaan aan alle in de routekaart genoemde voorwaarden, en wij stellen op grond hiervan voor om de visumvrije regeling te verlenen. Laat ik onderstrepen dat de visumvrije regeling voor de twee landen ook verantwoordelijkheden met zich meebrengt. Om misbruik te voorkomen, is het essentieel dat Albanië en Bosnië en Herzegovina alle noodzakelijke maatregelen nemen om de instroom te beperken van personen die ongegronde asielaanvragen indienen. Dit aspect is heel sterk naar voren gehaald in de contacten tussen de Commissie en de twee landen, en ik weet dat de twee landen op dit punt al inspanningen hebben geleverd.</p>
      <p sl="en">Het is belangrijk dat u de informatiecampagnes voortzet, teneinde uw burgers goed te informeren over en uitleg te geven over de betekenis van het reizen met een visum voor kort verblijf en wat het inhoudt, en daarbij in het bijzonder te waarschuwen tegen misbruik voor doeleinden die onverenigbaar zijn met het reizen met een visum.</p>
      <p sl="en">Nu we hier zijn – en dit is een heel belangrijke stap – hoop ik dat de Raad zijn bestudering van dit voorstel in de komende weken zal kunnen afronden en dat we een formele vaststelling zien die vóór november zal worden bevestigd.</p>
    </intervention>
    <intervention id="3-164" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">rapporteur voor advies van de Commissie buitenlandse zaken . − Mijnheer de Voorzitter, ik wil me aansluiten bij commissaris Malmström en Tanja Fajon oprecht bedanken voor haar gedreven en geduldige harde werk. Ik ben een bescheiden lid van haar team geweest en heb de afgelopen achttien maanden onder haar leiding gewerkt aan wat, zoals ik weet, zij en ik hebben beschouwd als een uiterst belangrijke oefening.</p>
      <p sl="en">Er wordt gemeld – en ik citeer uit een Engelse vertaling van het verslag – dat de Franse minister voor Europese zaken, Pierre Lellouche, visumbeleid een veiligheidskwestie heeft genoemd. Hij schijnt een paar dagen geleden in de Nationale Assemblee gezegd te hebben dat “mijn standpunt en dat van de regering is dat de visumkwestie een veiligheidskwestie is. Het is niet slechts een diplomatiek cadeautje dat we onderweg aanbieden.” Zoals ik heb gezegd, ik citeer hier uit een Engelse vertaling.</p>
      <p sl="en">Ja, we zijn het hiermee eens, maar ik zal zo meteen nog terugkomen op de kwestie van de veiligheid. Natuurlijk is het geen diplomatiek cadeautje – en Tanja Fajon heeft dit besproken. Maar kennelijk vervolgde hij met te zeggen dat Frankrijk de twee landen om veiligheidsgaranties zou vragen. Maar dat is nu precies wat de Commissie heeft gedaan, via de gebruikelijke, zorgvuldig geformuleerde routekaart die de volledige steun heeft van de Raad van de Europese Unie, alsook van het Parlement.</p>
      <p sl="en">Alle punten die commissaris Malmström heeft gemaakt, waren dus ter zake, en zij heeft hier ook terecht aan toegevoegd dat de nationale autoriteiten van deze twee landen hun burgers duidelijk moeten maken, en duidelijk zullen maken, daar ben ik zeker van, dat het een recht is dat niet mag worden misbruikt, dat het een recht is voor reizen voor kort verblijf, voor toerisme, voor uitwisselingen, voor zaken enzovoort, en dat het niet bedoeld is voor andere doeleinden, met inbegrip van werk.</p>
      <p sl="en">Maar om terug te komen op het punt van de veiligheid in de breedste zin van het woord. De Europese Unie draait om veiligheid in de breedste zin van het woord, en dit maakt deel uit van de hele oefening van het openstellen van de geesten, van het bestrijden van nationalisme, van het bestrijden van etnische conflicten, van het bouwen van een continent op basis van vrede en welvaart, en dat is waarvoor we de ogen van de burgers van deze landen willen openen.</p>
      <p sl="en">We zitten allemaal samen in dit schuitje en we hopen hen voor te bereiden op het lidmaatschap van de Europese Unie, want de Europese Unie is een veiligheidsproject. We hebben deze afspraak gemaakt. We hebben gezegd dat ze visumvrij mogen reizen, als ze door deze hoepels springen. Als Frankrijk of een andere lidstaat twijfels heeft over deze reis, hadden ze nooit hun steun mogen geven aan de routekaart voor de visumliberalisering. Ze mogen nu niet verzuimen deze belofte na te komen.</p>
    </intervention>
    <intervention id="3-165" speaker_id="96674" name="Anna Maria CORAZZA BILDT" is_mep="True" mode="spoken" nationality="Sweden" birth_date="10-03-1963" birth_place="Rom" p_group="Group of the European People's Party (Christian Democrats)" m_state="SE">
      <p sl="en">namens de PPE-Fractie . − Mijnheer de Voorzitter, ik ben blij dat we vanavond eindelijk tegen de inwoners van Albanië en Bosnië kunnen zeggen: “U bent niet vergeten.”</p>
      <p sl="en">Ik hoop dat de stemming morgen in de plenaire vergadering een sterk engagement van dit Parlement voor visumliberalisering voor Albanië en Bosnië zal laten zien. De PPE-Fractie verzoekt de Raad om zijn belofte in de door het Zweedse voorzitterschap afgegeven gezamenlijke verklaring na te komen om zo snel mogelijk een visumvrije regeling toe te staan.</p>
      <p sl="en">Nu er volgens de Europese Commissie is voldaan aan de benchmarks, moeten de inwoners van Albanië en Bosnië licht aan het einde van de tunnel zien en voor de kerst toestemming krijgen om visumvrij naar EU-Schengen te reizen.</p>
      <p sl="en">De PPE-Fractie heeft zich volledig ingezet voor het versnellen van het visumliberaliseringsproces, waarbij het alle landen op de Westelijke Balkan gelijk heeft behandeld. We hebben aldoor gestreefd naar een consistente, realistische en geloofwaardige lijn, waarbij we de autoriteiten hebben gesteund, de verantwoordelijkheid hebben genomen voor het hervormingsproces en tegelijkertijd de gerechtvaardigde zorgen over de veiligheid van Europese burgers serieus hebben genomen.</p>
      <p sl="en">Ik betreur oprecht dat er valse verwachtingen zijn gewekt met onrealistische tijdschema's, en het doet mij genoegen dat het andere deel van dit Huis zich eindelijk heeft aangesloten bij ons realistische pad, waarbij het accepteert dat er helaas geen kortere wegen waren. We waren klaar toen zij klaar waren. Nu zijn ze klaar en feliciteren wij de autoriteiten van Bosnië en Albanië met hun prestaties in het nastreven van de hervormingen.</p>
      <p sl="en">De versterking van de rechtsstaat en de bestrijding van misdaad en corruptie zijn belangrijk voor de mensen van de regio en helpen de kloof met de Europese Unie te overbruggen. Het contact tussen mensen, zoals commissaris Malmström heeft gezegd, en het doorbreken van het gevoel van isolement zijn belangrijk om de stabiliteit in de regio in een Europees perspectief te bevorderen.</p>
      <p sl="en">Ik heb het beleg van Sarajevo meegemaakt en zat jarenlang in de oorlog in Bosnië. De smeekbede van de mensen die zich opgesloten en in de steek gelaten voelden, ligt mij na aan het hart en ligt aan de basis van mijn engagement sinds de dag dat ik in de zomer van 2009 in dit Parlement kwam.</p>
    </intervention>
    <intervention id="3-166" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">namens de S&amp;D-Fractie . – Allereerst wil ik Tanja Fajon bedanken voor dit verslag.</p>
      <p sl="sk">Het kan niet worden ontkend, dat er tussen de Europese Unie en enkele landen op de Westelijke Balkan gedurende de afgelopen twee decennia een zogenaamde visummuur is opgetrokken. Gelukkig zijn we erin geslaagd afgelopen jaar een deel van die muur af te breken, door de visumplicht voor onderdanen van Macedonië, Montenegro en Servië af te schaffen. We moeten daar echter mee doorgaan en de voordelen van een visumvrij verkeer binnen de Europese Unie toekennen aan de burgers van Bosnië en Herzegovina, Albanië en in de toekomst wellicht ook Kosovo.</p>
      <p sl="sk">Ten eerste dient te worden opgemerkt, dat de regeringen van deze landen het afgelopen jaar enorme vooruitgang hebben geboekt en vrijwel aan alle eisen van de Commissie hebben voldaan. Ten tweede, dames en heren, moeten we niet zo naïef zijn te denken dat het huidige visumregime misdadigers ervan weerhoudt grenzen over te steken. Die vinden altijd wel een weg. We hebben het vandaag niet over criminelen, en zelfs niet over politici, zakenmensen of ondernemers. We hebben het over de gewone bevolking van de Balkan. We hebben het niet over de veiligstelling van arbeidsplaatsen of de toekenning van verblijfsvergunningen. Vandaag spreken we over het fundamentele recht van toekomstige burgers van de Europese Unie om vrij te reizen binnen de Europese Unie en sociale en professionele contacten aan te gaan met hun partners in andere lidstaten van de Europese Unie. Ten derde, liberalisatie van het visumregime zal bijdragen tot de stabilisatie van de Westelijke Balkan, het zal de politieke en economische samenwerking versterken, het maatschappelijk draagvlak voor de Europese Unie verstevigen en de vooruitzichten op Europese integratie verbeteren, de horizon van de mensen verbreden en anti-Europese extremistische krachten een halt toeroepen.</p>
      <p sl="sk">De enige aanmerking die ik op het verslag heb, betreft Kosovo. Ik ben het eens met mevrouw Fajon, dat de gewone burger in de gebieden niet het slachtoffer moet worden van de huidige politieke situatie, maar tegelijkertijd is het noodzakelijk om het besluit tot de liberalisatie van het verkeer van de Kosovaren duidelijk te formuleren, zodat hun leiders die beslissing niet ten onrechte gaan interpreteren als een feitelijke erkenning van hun onafhankelijkheidsverklaring. We moeten nu ons uiterste best doen om zo snel mogelijk een visumvrij regime in te stellen voor de burgers van Bosnië en Herzegovina en Albanië. Bosnië en Herzegovina heeft de afgelopen maanden enorme vooruitgang geboekt, sinds de Europese Unie in juli van het afgelopen jaar heeft besloten dat deze landen niet voldeden aan de voorwaarden voor liberalisatie van het visumregime. Zolang deze voorwaarden slechts aan bepaalde landen worden toegekend, zal dat altijd het risico met zich meebrengen van destabilisatie van de regio, en het gevaar dat de politieke en etnische mozaïek zal verbrokkelen in nog kleinere stukken. De regeringen van deze landen hebben de afgelopen maanden hard gewerkt om hun tekortkomingen weg te werken, hun achterstand in te halen en hetzelfde kwaliteitsniveau te bereiken als hun buurlanden.</p>
      <p sl="sk">De wetenschap dat de Europese Unie binnenkort voor de inwoners van beide landen, vooral Bosnië en Herzegovina, visumvrij reizen mogelijk maakt, verlaagt het risico van nog grotere etnische en politieke instabiliteit, zal de politieke en economische samenwerking versterken, het maatschappelijk draagvlak voor de Europese Unie verstevigen en de vooruitzichten op Europese integratie verbeteren, de horizon van de mensen verbreden en anti-Europese extremistische krachten een halt toeroepen.</p>
    </intervention>
    <intervention id="3-167" speaker_id="28208" name="Nathalie GRIESBECK" is_mep="True" mode="spoken" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">namens de ALDE-Fractie. – Mijnheer de Voorzitter, commissaris, ik wil op mijn beurt onze collega, mevrouw Fajon, complimenteren met haar voortreffelijke verslag en tevens opmerken dat, hoewel het hier om een uiterst belangrijke eerste stap of fase gaat, de voorgestelde visumvrijstelling in deze tekst niettemin de hoeksteen is van vooruitgang op de weg naar integratie.</p>
      <p sl="fr">Het gaat hier inderdaad, zoals u al opmerkte, mevrouw Fajon, om een belangrijk moment voor al die burgers die dit aangaat, en vooral jongeren, voor wie bewegingsvrijheid een zeer belangrijke voorwaarde is om burgers te kunnen worden met een open blik naar de rest van de wereld. Ik sluit me volledig aan bij uw wens dat dit verslag zo snel mogelijk moet worden aangenomen, zodat we tegen Kerstmis verder kunnen.</p>
      <p sl="fr">Maar ik hoop ook dat het daar niet bij blijft en dat het proces ons de gelegenheid zal bieden nog een stap verder te gaan. Want we kunnen de burgers van Kosovo niet als enige burgers van de Balkan de mogelijkheid om vrij te kunnen reizen, ontzeggen en ik hoop dat de Commissie zich snel over deze kwestie zal buigen.</p>
      <p sl="fr">En hoewel ik volledig vasthoud aan onze Europese eisen, en als Française sluit ik mij volledig aan bij Sarah Ludford als zij zegt dat de uitlatingen van de regering niet de enige geluiden in Frankrijk zijn, stel ik voor dat we niet bang zijn en onze weg naar liberalisering vervolgen.</p>
    </intervention>
    <intervention id="3-168" speaker_id="96726" name="Marije CORNELISSEN" is_mep="True" mode="spoken" nationality="Netherlands" birth_date="09-03-1974" birth_place="Leeuwarderadeel" p_group="Group of the Greens/European Free Alliance - Vice" m_state="NL">
      <p sl="nl">namens de Verts/ALE-Fractie . – Voorzitter, ik heb er alle vertrouwen in dat morgen een grote meerderheid van dit Parlement voor visavrij reizen voor Bosnië-Herzegovina en Albanië zal stemmen. Terecht. Zij hebben ondanks allerlei politieke strubbelingen heel hard gewerkt om aan deze criteria te voldoen. Ze zijn daarin verder gekomen dan Servië en Macedonië waren toen zij visavrijstelling kregen. Over ons Parlement maak ik me dus geen zorgen. Wij hebben gezegd dat criteria criteria zijn en zo gauw een land voldoet, krijgt het visavrij reizen van ons. Dat is belangrijk voor jonge mensen, voor zakenmensen, voor alle mensen.</p>
      <p sl="nl">Ik maak me wel zorgen over de Raad van Ministers. Er gaan geruchten dat er landen zijn die twijfelen. Ik hoop dat deze geruchten ongegrond zijn. Als de Raad niet snel besluit voor visavrij reizen, zou dat een verkeerde boodschap afgeven. Wij meten met twee maten. Criteria tellen eigenlijk niet, want alles is afhankelijk van politieke spelletjes. En de Raad vertrouwt het oordeel van de Commissie niet. Waar brengt ons dat dan?</p>
      <p sl="nl">Het is eigenlijk heel simpel. De Commissie heeft aangegeven dat Bosnië en Herzegovina en Albanië voldoen aan de criteria. En dus moeten het Europees Parlement en de Raad van Ministers dat zo snel mogelijk toekennen. Zij mogen hun eigen mening hebben over de Commissie en over de politici in deze landen, maar dit gaat over de mensen die daar wonen.</p>
    </intervention>
    <intervention id="3-169" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">namens de ECR-Fractie . − Mijnheer de Voorzitter, visumliberalisering is een belangrijke stap voor elk land dat streeft naar een nauwere band met de Europese Unie. Het voor bonafide burgers van derde landen gemakkelijker maken om de EU te bezoeken, voor zaken of voor toerisme, is een belangrijk onderdeel van de integratie van deze landen met onze eigen Unie.</p>
      <p sl="en">De positieve ervaring met de uitbreiding van de visumliberalisering naar Montenegro – waarvoor ik het voorrecht had de rapporteur van dit Parlement te zijn – naar Servië en naar Macedonië heeft een extra impuls gegeven aan de ambities van deze landen om lid te worden van de EU. We moeten uiteindelijk echter alle landen op de Westelijke Balkan een gelijke kans geven om deze status te bereiken, als ze aan de daarvoor gestelde eisen voldoen. Dit is tenslotte niets meer dan wat ze gewend waren in de dagen van het voormalige Joegoslavië.</p>
      <p sl="en">De huidige uitbreiding van de visumliberalisering naar Albanië en Bosnië en Herzegovina is daarom een natuurlijke ontwikkeling van een reeds lang bestaand strategisch beleid, die ik namens mijn fractie verwelkom. We moeten er bij al deze landen echter wel op staan dat zij voldoen aan hoge normen voor de biometrische paspoortbeveiliging en dat zij dat ook blijven doen. Visumliberalisering is een privilege en geen automatisch recht dat voor vanzelfsprekend kan worden gehouden.</p>
      <p sl="en">Wat betreft Kosovo blijven er nog zorgen over de kwaliteit van de paspoortbeveiliging en georganiseerde misdaad. Totdat deze vragen volledig zijn beantwoord, moet Kosovo noodgedwongen buiten het toepassingsgebied van ons beleid worden gehouden. Maar persoonlijk ben ik er in principe niet op tegen dat ook Kosovo uiteindelijk visumliberalisering krijgt. Vijf EU-landen erkennen het land weliswaar niet, maar dit mag op zich geen reden zijn om Kosovo als grondgebied niet het recht op vrij verkeer naar de Europese Unie te verlenen. Geen enkele EU-lidstaat erkent Taiwan, een grondgebied waarvoor ik toevallig voorzitter van de vriendengroep van dit Parlement ben, maar desondanks wordt – terecht – verwacht dat onze Unie Taiwanese onderdanen binnenkort visumvrije privileges zal verlenen. Kosovo, dat enigszins vergelijkbaar is met Taiwan, moet uiteindelijk dus dezelfde privileges genieten, wanneer de tijd daar is.</p>
    </intervention>
    <intervention id="3-170" speaker_id="96852" name="Cornelia ERNST" is_mep="True" mode="spoken" nationality="Germany" m_state="DE">
      <p sl="de">namens de GUE/NGL-Fractie . – Mijnheer de Voorzitter, dames en heren, ik wil mevrouw Fajon hartelijk danken voor haar uitstekende verslag, dat ons daadwerkelijk verder heeft gebracht in deze aangelegenheid. De Confederale Fractie Europees Unitair Links/Noords Groen Links is heel duidelijk voor een visumliberalisering voor alle landen op de Westelijke Balkan, en in dit geval zijn wij uiteraard ook voorstanders van afschaffing van de visumregeling voor Bosnië en Herzegovina en Albanië, met name omdat de openstelling van deze landen dan daadwerkelijk in gang kan worden gezet en omdat hierdoor betere kansen voor hun algehele ontwikkeling ontstaan. Wij hopen dat deze kansen dan ook daadwerkelijk zullen worden benut.</p>
      <p sl="de">Persoonlijk zou ik graag willen zien dat dergelijke regelingen ook zeer spoedig met Kosovo kunnen worden getroffen – of dat er in ieder geval eerste gesprekken gaan plaatsvinden. Dat is dringend noodzakelijk, omdat Kosovo anders een klein eiland op de Westelijke Balkan blijft dat in feite wordt afgesneden. Wat mij echter zorgen baart – dat wil ik eveneens opmerken – is het feit dat wij tegelijkertijd dwingen tot de invoering van biometrische gegevens. Ik wil hier geen misverstanden over laten bestaan: biometrische gegevens zijn vooralsnog omstreden en het gebruik ervan is bovendien niet veilig. Enkele dagen geleden werd in Duitsland immers nog bericht dat de pincodes kunnen worden gekraakt en dat dit ook is gebeurd. We moeten erkennen dat dit soort dingen kunnen gebeuren.</p>
      <p sl="de">Laten we er alles aan doen om er niet alleen voor te zorgen dat visumvrij reizen voor deze landen mogelijk wordt, maar ook dat daar een sociale en economische ontwikkeling op gang wordt gebracht. Dat is in beide landen dringend noodzakelijk en de burgers hebben het verdiend. Ook wij in de EU moeten ernaar streven dit doel te verwezenlijken.</p>
    </intervention>
    <intervention id="3-171" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">namens de EFD-Fractie . – Mijnheer de Voorzitter, wij zullen tegen dit verslag stemmen, niet in de laatste plaats omdat de rapporteur voorstelt druk uit te oefenen op de Commissie en de Raad om het proces van visumliberalisering voor Kosovo te bespoedigen. Weten wij wel waarover wij praten? Weten wij wel dat Kosovo moeilijkheden ondervindt bij de terugkeer van de duizenden Roma die in Duitsland asiel hadden aangevraagd? Het gaat hier om een zeer gevoelige situatie voor de gehele Europese Unie.</p>
      <p sl="it">Realiseren wij ons wel dat visumliberalisering – waarover ik heb gehoord dat alleen studenten en respectabele personen er gebruik van zullen maken, hoewel ik het persoonlijk absoluut niet met die optimistische visie eens ben – er simpelweg op neer zal komen dat Europa een broeinest van Roma wordt? Daar zitten wij echt niet op te wachten, gezien de grote integratieproblemen waar wij mee kampen en gezien de oplossing die wij moeten vinden voor het zeer ernstige probleem van de Roma.</p>
      <p sl="it">Wat Albanië betreft wil ik u erop wijzen dat de Commissie in mei nog heeft voorgesteld dat Albanië en Bosnië en Herzegovina hun burgers moeten kunnen toestaan om met een elektronisch paspoort door het Schengengebied te reizen. Dit voorstel heeft echter geen vervolg gekregen, omdat Albanië tekortschoot bij de herintegratie van gerepatrieerde Albanezen.</p>
      <p sl="it">Ik ben van mening dat er op het vlak van veiligheid en controle problemen zijn die zwaar drukken op de visumliberalisering. We moeten er goed over nadenken: visa zijn nodig, en hoe!</p>
    </intervention>
    <intervention id="3-172" speaker_id="96946" name="Daniël van der STOEP" is_mep="True" mode="spoken" nationality="Netherlands" birth_date="12-09-1980" birth_place="Delft" p_group="Non" m_state="NL">
      <p sl="nl">Voorzitter, de Partij voor de vrijheid is tegen visumvrijstelling voor Bosnië-Herzegovina en Albanië, twee landen die als lid en respectievelijk waarnemer zijn aangesloten bij de Organisatie van de Islamitische Conferentie. Dit is een organisatie die de sharia als basis van de mensenrechten ziet en die de Verenigde Naties gijzelt met onverholen antisemitisme. Hoe kunnen in hemelsnaam symbolische kadootjes worden uitgedeeld aan landen die stellen dat de sharia de basis is van de mensenrechten? De shariawet is een wet die elk detail van het leven in een islamitische samenleving controleert, van civiel en familierecht tot en met het strafrecht. Ze bepaalt hoe men moet eten, hoe men zich moet kleden, en zelfs hoe men gebruik dient te maken van het toilet. Onderdrukking van vrouwen is goed, het drinken van alcohol is slecht. Ik kan er niet bij.</p>
      <p sl="nl">Kan iemand mij uitleggen hoe deze wet kan bestaan naast de door deze Europese Unie zo gekoesterde grond- en mensenrechten? Deze twee landen kunnen zowat als meest corrupte landen van Europa worden aangemerkt, maar toch vindt het Parlement het nodig om ze voor het minder corrupt zijn dan Zimbabwe, als beloning visumvrijstelling te verlenen. Er wordt geschermd met uitspraken als "ja, dan kunnen ze familie bezoeken of onderwijs in het buitenland volgen". Dat is natuurlijk grote onzin, want dat kan al. Alleen moeten ze wel even een papiertje halen om dat te regelen. Het is volstrekte lariekoek om visumvrijstelling te verlenen omdat ze anders in hun zielige landjes opgesloten zitten, volstrekte onzin! De Nederlandse steden worden nu al bevolkt door hordes Polen, Roemenen en Bulgaren, om knettergek van te worden. Deze visumvrijstelling gaat dat alleen maar erger maken. In- en intriest.</p>
      <a text="(Spreker verklaart zich bereid een “blauwe kaart”-vraag krachtens artikel 149, lid 8, van het Reglement te beantwoorden)"/>
    </intervention>
    <intervention id="3-173" speaker_id="28171" name="Emine BOZKURT" is_mep="True" mode="spoken" nationality="Netherlands" birth_date="09-08-1967" birth_place="Zaandam" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Voorzitter, ik wil een vraag stellen aan de heer Van der Stoep. U had het erover dat dit landen zijn die de sharia als basis voor de mensenrechten hebben. Kunt u aangeven op welke momenten er voorstellen zijn geweest in de parlementen van Bosnië of van Albanië om de sharia in te voeren, en op welke data dat is gebeurd? U gaat immers uit van een veronderstelling die niet gestaafd kan worden. Ik hoop dat u dat kunt doen, maar laat dat weten.</p>
    </intervention>
    <intervention id="3-174" speaker_id="96946" name="Daniël van der STOEP" is_mep="True" mode="spoken" nationality="Netherlands" birth_date="12-09-1980" birth_place="Delft" p_group="Non" m_state="NL">
      <p sl="nl">Voorzitter, mevrouw Bozkurt weet natuurlijk dat ik niet op de hoogte ben wat er allemaal precies in Bosnië en Albanië gebeurt, en dat interesseert me werkelijk ook niet. Kan ik haar herinneren aan het feit dat de Verklaring van Cairo letterlijk zegt dat de sharia de basis is van de mensenrechten en dat én Bosnië én Albanië daar onderdeel van zijn. En kunt u mij dan uitleggen wat daar geen probleem is? De sharia als basis voor de mensenrechten, dan ben je toch niet goed bij je hoofd? Meer kan ik er niet van maken, hoor.</p>
    </intervention>
    <intervention id="3-175" speaker_id="28397" name="Agustín DÍAZ DE MERA GARCÍA CONSUEGRA" is_mep="True" mode="spoken" nationality="Spain" birth_date="27-09-1947" birth_place="Daimiel " p_group="Group of the European People's Party (Christian Democrats)" m_state="ES">
      <p sl="es">Mijnheer de Voorzitter, in de eerste plaats wens ik Tanja Fajon van harte geluk met dit verslag dat met zoveel betrokkenheid op zo vastberaden wijze is opgesteld.</p>
      <p sl="es">Verder zou ik ook mijn collega en vriendin mevrouw Corazza Bildt geluk willen wensen met de vastbesloten en gedreven manier waarop ze invulling heeft gegeven aan de toezegging tot vrijstelling van visumplicht aan Bosnië en Herzegovina en Albanië, twee landen die dat heel erg nodig hebben.</p>
      <p sl="es">Net als jij was ook ik in Sarajevo en in Mostar tijdens de oorlog, en ook ik was getuige van de massale verplaatsingen van burgers door Milosevic, en van de solidariteit van de Albanezen. Daarom geef ik hier vandaag uiting aan mijn blijdschap, mijnheer de Voorzitter, omdat er gelukkig recht wordt gedaan. Sinds de Top van Thessaloniki in juni 2003, toen de Europese Unie eindelijk de welkome stap zette te beloven dat de landen van de Westelijke Balkan van visumplicht zouden worden vrijgesteld, en na de eerste fase waarin deze twee landen niet aan de vereisten voldeden, kunnen we de toezegging nu gelukkig herhalen en toejuichen dat zowel Albanezen als Bosniërs in staat zullen zijn om naar het grondgebied van de Europese Unie te reizen.</p>
      <p sl="es">Mijnheer de Voorzitter, commissaris, de noodzaak om stabiliteit te brengen in de Balkan, vooral in de landen die in de toekomst ongetwijfeld zullen toetreden tot de Unie, en de noodzaak om de mobiliteit te bevorderen van een bevolking die zich thans in een isolement bevindt, moet naar mijn opvatting een van de politieke verplichtingen zijn van dit Parlement.</p>
    </intervention>
    <intervention id="3-176" speaker_id="28171" name="Emine BOZKURT" is_mep="True" mode="spoken" nationality="Netherlands" birth_date="09-08-1967" birth_place="Zaandam" p_group="Group of the Progressive Alliance of Socialists and Democrats in the European Parliament" m_state="NL">
      <p sl="en">Mijnheer de Voorzitter, ik wil de rapporteur, Tanja Fajon, bedanken. In Bosnië en Herzegovina hebben mensen het gevoel dat ze na de oorlog in de jaren negentig van de vorige eeuw gevangenzitten in een kooi. Nu zal eindelijk de deur voor hen opengaan, zodat ze eruit kunnen.</p>
      <p sl="en">Morgen is de dag waarop het Europees Parlement een duidelijk signaal kan afgeven dat de inwoners van Bosnië en Herzegovina en Albanië in Europa welkome bezoekers zullen zijn. De Europese Commissie is tot de conclusie gekomen dat beide landen hebben voldaan aan de benchmarks voor visumliberalisering. De hervormingen zijn van belang voor deze landen, maar ook voor de EU. Er is aanzienlijke vooruitgang geboekt met de beveiliging van de grenzen en de verbetering van de samenwerking in de strijd tegen grensoverschrijdende misdaad – zoals mensenhandel en drugssmokkel – en het zal mogelijk zijn om personen die illegaal op Europese bodem verblijven, terug te sturen.</p>
      <p sl="en">De ervaring met de visumliberalisering heeft laten zien dat de leiders in Bosnië en Herzegovina bereid en in staat waren om ermee in te stemmen de vereiste hervormingen snel door te voeren. De samenwerking en de effectiviteit van deze hervormingen zullen hopelijk een voorbeeld zijn voor de verdere hervormingen die nodig zijn voor Europese integratie, maar het is ook van immens belang voor mensen die eindelijk hun familie zullen kunnen bezoeken, vooral in verband met de grote diaspora die Bosnië en Herzegovina heeft in Europa. Het is ook van essentieel belang voor jongeren en studenten om hun toekomst in Europa te zien. Zij zullen de kans krijgen om over de muren van hun eigen land te kijken. Hopelijk zullen zij hun nieuwe leiders vertellen dat Europese integratie hoog op de agenda moet staan.</p>
      <p sl="en">Het laatste dat we willen, is een zwart gat in Europa. De Europese Commissie – en wij in het Parlement – willen dit isolement opheffen. We hebben de landen visumliberalisering beloofd, wanneer zij voldeden aan de criteria. Met de instemming van de Commissie en het Europees Parlement, zal tweederde van de Europese instellingen hun inspanningen en vooruitgang erkennen. Ik zie graag dat de Raad zijn belofte ook nakomt, zodat Bosniërs en Albanezen eindelijk zullen zien dat er licht is aan het einde van de lange tunnel.</p>
    </intervention>
    <intervention id="3-177" speaker_id="23691" name="Jelko KACIN" is_mep="True" mode="spoken" nationality="Slovenia" birth_date="26-11-1955" birth_place="Celje" p_group="Group of the Alliance of Liberals and Democrats for Europe" m_state="SI">
      <p sl="sl">Gefeliciteerd, Tanja. Mevrouw de commissaris, dames en heren, laten we duidelijk stellen waarom Albanië en Bosnië en Herzegovina vorig jaar niet slaagden in de visumliberalisering voor hun burgers. Ze hadden hun politieke huiswerk niet gemaakt dat hun verantwoordelijkheid ten opzichte van de burgers zou aantonen. Dit jaar zijn de parlementen en regeringen van beide landen echter geslaagd in hun herexamen. Dat gebeurde pas op het laatste moment, wat bij sommigen nog altijd twijfels oproept.</p>
      <p sl="sl">De Fractie Alliantie van Liberalen en Democraten voor Europa is blij met de visumliberalisering en we willen graag meegeven dat de burgers van Albanië en van Bosnië en Herzegovina onze vrienden, onze partners en onze goede buren zijn. Ze zijn welkom wanneer ze op bezoek komen bij ons en hun familieleden, die met hun harde werk samen met ons bouwen aan een gemeenschappelijke, betere, rijkere en ruimere Europese Unie.</p>
      <p sl="sl">De beslissing over de visumliberalisering in het Europees Parlement is ons gemeenschappelijk succes, een belangrijke politieke en oprecht menselijke boodschap. De visumliberalisering is bedoeld voor de bevolking en is geen prijs voor de politici. De regeringen van beide landen moeten echter de ministers van Binnenlandse zaken van de Europese lidstaten blijven overtuigen dat ze de genomen regels en verplichtingen toegedaan zullen uitvoeren en consequent zullen naleven.</p>
    </intervention>
    <intervention id="3-178" speaker_id="97017" name="Ulrike LUNACEK" is_mep="True" mode="spoken" nationality="Austria" birth_date="26-05-1957" birth_place="Krems a.d. Donau" p_group="Group of the Greens/European Free Alliance" m_state="AT">
      <p sl="de">Mijnheer de Voorzitter, ik wil mevrouw Fajon namens mijn fractie eveneens danken voor haar uitstekende werk en mijn dank gaat tevens uit naar commissaris Malmström, want beiden hebben mijns inziens een waardevolle bijdrage geleverd en de juiste stappen gezet. De stemming in het Parlement morgen zal de belofte van een Europese toekomst tastbaarder maken voor de burgers in Albanië en Bosnië en Herzegovina. Eindelijk zal hen kunnen worden gegarandeerd wat de burgers van Servië, Montenegro en Macedonië al sinds vorig jaar hebben. Deze brede consensus in het Europees Parlement morgen zal echter tevens een duidelijk verzoek aan de Raad zijn om tijdens de volgende bijeenkomst van de Raad in november duidelijk te maken dat de Raad hier eveneens groen licht voor zal geven, net zoals de Commissie dat heeft gedaan en het Europees Parlement morgen zal doen.</p>
      <p sl="de">Zoals reeds is opmerkt, mogen wij niet toestaan dat enkele lidstaten nu gaan twijfelen en nieuwe argumenten naar voren brengen, zoals de noodzaak van nieuwe veiligheidsgaranties, terwijl wij heel goed weten dat dit slechts gebaseerd is op interne politieke discussies – er is geen basis voor, want de realiteit is dat Bosnië en Herzegovina en Albanië aan de criteria hebben voldaan. Dat betekent dat wij er morgen bij de Raad op aandringen om groen licht te geven, net zoals de Commissie en het Parlement dan reeds gedaan hebben.</p>
      <p sl="de">Als rapporteur voor Kosovo moet ik echter eveneens opmerken – en hierbij richt ik me met name tot mevrouw Flašíková Beňová, die volgens mij helaas niet meer hier aanwezig is – dat Kosovo een onafhankelijke staat is. Dat is waar, ook al willen de vijf lidstaten dit niet erkennen en niet zien. Het is een feit; het is de realiteit. Als rapporteur voor Kosovo dring ik er eveneens bij de Commissie op aan om de regering van Kosovo eindelijk een roadmap te geven, zodat er met het werk kan worden begonnen en zodat afschaffing van de visumregeling, vrij reizen ook voor de burgers van Kosovo eindelijk in zicht komt.</p>
    </intervention>
    <intervention id="3-179" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Het voorliggende voorstel voor een verordening van het Europees Parlement en de Raad zal de burgers van Albanië en Bosnië en Herzegovina in staat stellen zonder visum naar alle landen van de Europese Unie te reizen.</p>
      <p sl="sk">Op het moment dat meerdere islamitische organisaties Europa bedreigen met terroristische aanslagen, is het naar mijn mening een opmerkelijk en positief gebaar, dat misschien gericht is aan de hele islamitische wereld. De opmerking over Kosovo in de memorie van toelichting valt echter buiten het kader van deze verordening. Kosovo maakt volgens bijna tweederde van de lidstaten van de Verenigde Naties, op grond van resolutie 1244 van de Veiligheidsraad en hoofdstuk 1, artikel 2.7 van het Handvest van de Verenigde Naties, formeel gezien legitiem deel uit van de Republiek Servië, zij het momenteel onder een soort van protectoraat. Daarom ben ik van mening, commissaris, dat we wat betreft Kosovo moeten volstaan met het nauwlettend respecteren van het internationaal recht en de inwoners van Servië niet moeten verdelen op grond van hun woonplaats of etnische criteria, en de burgers van de Servische provincie Kosovo moeten toestaan met hun Servische paspoort door alle landen van de Europese Unie te reizen, net als de andere burgers van Servië.</p>
    </intervention>
    <intervention id="3-180" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Voorzitter, het is een bijzonder onverstandig idee om de visumregeling af te schaffen voor landen als Bosnië-Herzegovina en Albanië. In de toelichting van mevrouw Fajon wordt letterlijk gezegd dat het vooral gaat om studenten en jonge mensen die hun vrienden en familie komen bezoeken. Is dit nu echte of gespeelde naïviteit en een soort actieve ontkenning van de werkelijkheid? Er wordt in het verslag bijvoorbeeld ook beweerd dat het wegvallen van de visumverplichting ertoe zal bijdragen de etnische en politieke instabiliteit weg te nemen. Nu, het enige resultaat zal zijn dat we een groot deel van die instabiliteit gewoon importeren naar de Europese Unie.</p>
      <p sl="nl">Sta mij toe om even te citeren uit het rapport van Europol, Eurojust en Frontex over de interne veiligheid in de EU. Het is een document dat dateert van 7 mei 2010. "Albanië, Kosovo, Servië, Montenegro en FYROM zijn transitlanden naar de EU voor illegale immigratie en slachtoffers van mensenhandel voor seksuele uitbuiting, cannabisproducten, heroïne, cocaïne, synthetische drugs, valse euro's en vuurwapens. Albaneestalige georganiseerde misdaadgroepen zijn prominent aanwezig, voornamelijk in de heroïnehandel en vrouwenhandel". Einde citaat. In plaats van de controles dus te verstrengen, gaan we nu die visa gewoon afschaffen, gaan we deuren wagenwijd openzetten en het probleem van de geïmporteerde criminaliteit nog erger maken.</p>
    </intervention>
    <intervention id="3-181" speaker_id="97968" name="Andrey KOVATCHEV" is_mep="True" mode="spoken" nationality="Bulgaria" birth_date="13-12-1967" birth_place="Sofia" m_state="BG">
      <p sl="bg">Ik ben ingenomen met het verslag van mevrouw Fajon en het voorstel van de Commissie om de visumregeling voor Albanië en Bosnië en Herzegovina af te schaffen. De praktijk heeft uitgewezen dat visa helaas niet altijd de meest effectieve methode zijn om illegale immigratie en georganiseerde criminaliteit een halt toe te roepen. Degenen die het meest te lijden hebben van reisbeperkingen zijn gewone mensen, en met name jongeren. De toekomstige burgers van de Europese Unie worden op die manier verhinderd alles wat wij in Europa samen hebben bereikt, te zien en te ervaren, en kennis te maken en vrienden te worden met andere Europeanen van hun leeftijd. Ik wijs degenen die zojuist kritische geluiden lieten horen erop dat de visumvrije regeling die voor Macedonië, Montenegro en Servië geldt geen negatieve gevolgen heeft gehad. De Europese Unie heeft het op zich genomen de Westelijke Balkan een duidelijk Europees perspectief te bieden; laten wij dus ons steentje bijdragen en deze landen een visumvrije regeling aanbieden.</p>
      <p sl="bg">Het spreekt voor zich dat er niet valt te marchanderen over maatregelen ter bestrijding van georganiseerde criminaliteit, witwassen, mensenhandel en drugshandel. Intensivering van de juridische en bestuurlijke hervormingen en versterking van de rechtsstaat in deze landen is eveneens belangrijk. Niemand in Europa mag zich geïsoleerd en buitengesloten voelen, zonder mogelijkheid tot reizen. De Europese Unie is gebaseerd op waarden die wij delen met onze buurlanden en met de landen die zich op de weg naar Europese integratie hebben begeven. Ik ben blij dat wij de deuren openzetten naar de Albaniërs en de Bosniërs, omdat we verwachten dat ook zij op een dag burgers van de Europese Unie zullen zijn. Het afschaffen van de visumregeling in de Westelijke Balkan zal de veiligheid, de vrijheid van de burgers van die landen en de gehele Europese Unie ten goede komen. Ook Kosovo moet worden meegenomen in het visumliberaliseringsproces. Als de beperkingen voor Albanië en Bosnië en Herzegovina zijn opgeheven, zullen de burgers van Kosovo de enigen in de Balkan zijn die een visum nodig hebben om naar Europa te kunnen reizen. Hoe verschillend we ook over Kosovo mogen denken, het moet van Europese leiders een routekaart naar een visumvrije regeling krijgen. Ik ben van mening dat dit een gelegenheid zal bieden om etnische spanningen in de Balkan te verminderen en dat de Balkanlanden niet langer het historische kruitvat van Europa zullen zijn, maar zullen uitgroeien tot een model van rechtsstatelijkheid, burgerlijke vrijheden en voorspoed.</p>
    </intervention>
    <intervention id="3-182" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Om te beginnen wil ik Tanja Fajon feliciteren met haar verslag.</p>
      <p sl="ro">Als onderdeel van de Thessaloniki-agenda houdt de visumvrijstelling voor Albanië en Bosnië en Herzegovina rekening met de geboekte vooruitgang in het kader van de dialogen van de afgelopen zeven maanden. De evaluatie is met aandacht, van geval tot geval, uitgevoerd, op basis van een aantal criteria met betrekking tot illegale emigratie, openbare orde en veiligheid en de externe betrekkingen van de Europese Unie met derde landen.</p>
      <p sl="ro">Uiteraard moet in dit verband speciale aandacht worden besteed aan de veiligheid van de in de betrokken derde landen uitgegeven reisdocumenten. Het afschaffen van de visumplicht is gebaseerd op een voor ieder land aangepaste routekaart. Ik wil hier herinneren aan de Europese roeping van beide landen en aan het feit dat zij reeds alle EU-burgers hebben vrijgesteld van visumverplichtingen.</p>
      <p sl="ro">Tot slot wil ik erop wijzen dat deze opheffing van de visumplicht uitsluitend van toepassing zou moeten zijn op houders van biometrische paspoorten, uitgegeven door een van de beide betrokken landen.</p>
    </intervention>
    <intervention id="3-183" speaker_id="28150" name="Kinga GÁL" is_mep="True" mode="spoken" nationality="Hungary" m_state="HU">
      <p sl="hu">Mijnheer de Voorzitter, commissaris, dames en heren, we verwelkomen het feit dat we bijna een jaar na onze resolutie over Servië, Montenegro en Macedonië nu ook eindelijk een resolutie kunnen aannemen over visumvrijstelling voor Albanië en Bosnië en Herzegovina. De rapporteur, Tanja Fajon, en mevrouw Anna Maria Corazza Bildt, verdienen speciale erkenning voor hun volhardende werk.</p>
      <p sl="hu">De kwestie van visumvrijstelling in Europa kan noch worden beschouwd als een voorrecht, noch als een diplomatiek gebaar. Dit is gebaseerd op wederzijdse toezeggingen op grond waarvan veiligheidsfactoren onze politieke doelen niet in gevaar mogen brengen. Ik wil daarom de Commissie nadrukkelijk en mevrouw Malmström persoonlijk bedanken voor het werk dat zij hebben verzet voor een duurzaam visumvrijstellingsprogramma voor de landen op de Westelijke Balkan waarmee een begin is gemaakt.</p>
      <p sl="hu">De kwestie krijgt bijzondere actualiteit aangezien er enkele dagen geleden verkiezingen zijn gehouden in Bosnië. De verkiezingsresultaten laten ook zien dat de diepe etnische verdeeldheid niet in één klap kan worden opgeheven. Voor de volgende generaties, de jongeren, biedt visumvrijstelling toegang tot een Europees perspectief dat kan bijdragen aan verzoening. Ook daarom is visumvrijstelling nodig in deze regio. De weg naar het scheppen van de voorwaarden die nodig zijn om naast elkaar te kunnen leven, loopt via de Europese Unie, en met de steun aan visumvrijstelling dragen ook wij daar ons steentje aan bij. Daarom mogen we ook Kosovo niet vergeten, en moeten we ook voor dat gebied zo snel mogelijk een routekaart opstellen.</p>
    </intervention>
    <intervention id="3-184" speaker_id="39711" name="Victor BOŞTINARU" is_mep="True" mode="spoken" nationality="Romania" birth_date="17-05-1952" birth_place="Valea Mare" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="en">Mijnheer de Voorzitter, ik vind dat we de visumvrije regeling voor Albanië en Bosnië en Herzegovina moeten steunen en ik verwelkom het verslag Fajon heel erg, maar wat betreft Albanië, moeten we ervoor zorgen dat we de boodschap uitzenden dat een positieve uitslag van de stemming in het Europees Parlement op geen enkele wijze een beloning voor de Albanese regering inhoudt. Het is daarentegen slechts een verlichting voor de burgers van Albanië, die al meer dan een jaar de gevolgen ondervinden van een politieke crisis zonder einde. Het is hoe dan ook duidelijk dat Albanië met de positieve uitslag van de stemming in het Parlement pas halverwege is, want sommige leden van de Raad zullen bedenkingen hebben, tenzij Albanië concrete vooruitgang boekt.</p>
      <p sl="en">Tot nu toe lijkt de Albanese regering geen enkele vooruitgang te hebben geboekt of enige inspanning te hebben geleverd om de politieke crisis op te lossen, ondanks de resolutie die in juni door het Europees Parlement is aangenomen. Het enige gebied waarop zichtbare vooruitgang is geboekt, was corruptie, maar helaas in de andere richting dan we hadden verwacht, met gevallen van hooggeplaatste leden van de Albanese regering die dagelijks in de publiciteit kwamen, althans in de afgelopen maanden.</p>
      <p sl="en">Dit is niet de juiste handelwijze tegenover de EU, en Albanië moet luisteren naar de waarschuwing, voordat het te laat is.</p>
    </intervention>
    <intervention id="3-185" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Mijnheer de Voorzitter, de afschaffing van de visumplicht voor alle burgers van de landen van de Westelijke Balkan is een tastbaar bewijs van het Europees perspectief van de volkeren in deze landen. Het is zeer belangrijk dat Albanië en Bosnië en Herzegovina nu voldoen aan de voorwaarden en aan de indicatoren die zijn vastgesteld om vrijstelling van visumplicht te verkrijgen.</p>
      <p sl="el">Ik wilde echter iets toevoegen aan hetgeen reeds werd gezegd en de aandacht vestigen op de volgende drie opmerkingen. Ten eerste zullen wij voortaan heel voorzichtig en streng moeten zijn bij de nakoming van de verplichtingen inzake illegale immigratie. Ik herinner er met name aan dat in 2009 aan de landsgrenzen van Griekenland met Albanië en de Voormalige Joegoslavische Republiek Macedonië het hoogste percentage illegale immigranten is onderschept, namelijk 34 procent van het totaal van de Europese Unie.</p>
      <p sl="el">Ten tweede mogen wij de zorgen over een eventuele toename van het aantal economische migranten uit deze landen naar de lidstaten van de Europese Unie niet negeren, en daar is een extra reden voor: de ervaringen die hier in Brussel ongeveer een jaar geleden werden opgedaan met de toename van het aantal asielaanvragen van burgers uit de Voormalige Joegoslavische Republiek Macedonië, Servië en Montenegro. Zoals u zich zult herinneren, moest de Belgische regering toen onmiddellijk na de opheffing van de visumplicht speciale maatregelen treffen.</p>
      <p sl="el">Tot slot moet een antwoord worden gegeven op de vragen die ook hier worden gesteld door bepaalde lidstaten. Het voorzitterschap moet zijn belofte gestand doen en een ontmoeting beleggen van deskundigen, opdat deze zich kunnen buigen over de vraagstukken die volgens een aantal lidstaten nog open zijn. Deze vraagstukken moeten worden opgelost om het hele proces zonder strubbelingen te doen verlopen.</p>
    </intervention>
    <intervention id="3-186" speaker_id="1892" name="Carlos COELHO" is_mep="True" mode="spoken" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Om te beginnen feliciteer ik mevrouw Fajon met dit uitstekende verslag. Mijn felicitaties ook aan mevrouw Bildt met het werk dat zij in dit verband als schaduwrapporteur voor de Fractie van de Europese Volkspartij (Christendemocraten) heeft verricht. Zoals hier al is gezegd, hebben wij in november 2009 besloten tot de afschaffing van visa voor burgers van Montenegro, Servië en de voormalige Joegoslavische Republiek Macedonië. De burgers van Albanië en Bosnië zijn toen van deze regeling uitgesloten omdat geen van de twee landen aan de toepasselijke criteria voldeed. Immers, de opheffing van de visumplicht voor toetreding tot de Schengenruimte is onderworpen aan een strenge beoordeling, waarbij geval per geval wordt nagegaan of is voldaan aan de criteria inzake de versterking van de rechtsstaat, de openbare orde en de veiligheid, met name op het gebied van de bestrijding van georganiseerde misdaad, corruptie en illegale immigratie, en inzake de externe betrekkingen van de Europese Unie met derde landen. Tegelijkertijd wordt ook rekening gehouden met de beginselen van regionale samenhang en wederkerigheid.</p>
      <p sl="pt">Uit het Commissievoorstel, dat is gebaseerd op de evaluatieverslagen, blijkt dat beide landen thans voldoen aan het merendeel van de criteria die vervuld moeten zijn om te kunnen worden overgebracht van bijlage I (de zogenaamde ‘negatieve lijst’) naar bijlage II (de zogenaamde ‘positieve lijst’). Een zeer beperkt aantal criteria is nog niet helemaal vervuld. De tenuitvoerlegging ervan wordt van dichtbij gevolgd door de Commissie en kan naar verwachting ieder moment worden afgerond.</p>
      <p sl="pt">Het Europees Parlement en de Commissie hebben zich ertoe verplicht zo spoedig mogelijk een beslissing te nemen, zodra vaststaat dat aan alle criteria is voldaan. Wij komen die verplichting hier vandaag na en wij hopen dat de Raad hetzelfde zal doen. Zoals mevrouw Corazza Bildt ook al zei, is het tijd om een signaal af te geven en het isolement te doorbreken. Wij hopen dat deze twee landen al tijdens de aanstaande kerstperiode van de vrijstelling van visumplicht zullen kunnen genieten. Dat zou de politieke en economische samenwerking met deze regio ten goede komen en paal en perk stellen aan het gevoel van isolement van beide volkeren.</p>
    </intervention>
    <intervention id="3-188" speaker_id="96785" name="Lena KOLARSKA-BOBIŃSKA" is_mep="True" mode="spoken" nationality="Poland" birth_date="03-12-1947" birth_place="Praga" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, het wegnemen van de belemmeringen en het neerhalen van de muren die de visumbeperkingen opwierpen, zullen voor veel blijdschap zorgen, niet alleen bij onderdanen van Albanië en Bosnië en Herzegovina, maar ook bij onderdanen van de Europese Unie. Het zal namelijk bevestigen dat wij tegenover onze buren trouw zijn aan onze waarden van openheid. Dit garandeert ons een veiliger nabuurschap.</p>
      <p sl="pl">Hoewel ik toejuich dat er zo veel moeite is gedaan om een visumvrije regeling in te stellen en de visummuren af te breken voor delen van de Westelijke Balkan, moet er een zeer dringende vraag aan de Europese Commissie en de commissaris worden gesteld, evenals aan onze collega-afgevaardigden: laten wij niet de landen van het oostelijk partnerschap vergeten. Laten wij in deze tijd geen landen vergeten als Oekraïne, Moldavië en Georgië. Er staan ons nieuwe uitdagingen te wachten. Laten wij ons terstond buigen over de volgende fase, nu wij de eerste fase hebben voltooid. Deze landen – Oekraïne, Moldavië en Georgië – hebben nog niet eens officieel een stappenplan ontvangen, iets waar wij al in de huidige ambtstermijn van het Europees Parlement om hebben gevraagd.</p>
      <p sl="pl">De Europese Unie voelde een verplichting tegenover de landen van de Westelijke Balkan en die zou zij ook moeten voelen ten opzichte van haar – en onze – oosterburen. De situatie is in beide gevallen hetzelfde – we praten over buren die nog niet zo lang geleden in sommige landen van de Europese Unie vrij konden reizen. Zij zijn nu helaas het slachtoffer van de beperkingen. Het gaat voor het merendeel om jongeren en studenten, want de elite redt zich wel en gaat hoe dan ook op reis. Wij hebben het echter over de toekomst van Europa, over studenten en jonge, werkende mensen. Niet alleen de levens van deze mensen kunnen door de visumliberalisering worden beïnvloed, maar ook de kwaliteit van de democratie in de betrokken landen. Dit kan onze directe buren sterker maken en daarmee ook de Europese Unie. Daarom herhaal ik het verzoek aan de Europese Commissie en de commissaris om deze nieuwe uitdagingen aan te gaan en de landen van het oostelijk partnerschap een stappenplan aan te bieden.</p>
    </intervention>
    <intervention id="3-189" speaker_id="96651" name="Eduard KUKAN" is_mep="True" mode="spoken" nationality="Slovakia" birth_date="26-12-1939" birth_place="Trnovec nad Váhom" p_group="Group of the European People's Party (Christian Democrats)" m_state="SK">
      <p sl="en">Mevrouw de Voorzitter, ik wil Bosnië en Herzegovina en Albanië feliciteren met het feit dat ze voldoen aan alle benchmarks voor een visumvrije regeling. Ik wil ook mijn geachte collega Tanja Fajon feliciteren met haar voortreffelijke, toegewijde en enthousiaste werk.</p>
      <p sl="en">De vrijheid van verkeer is een van de belangrijkste vrijheden waarop de Europese Unie is gebaseerd. Ik ben blij dat we het toepassingsgebied van dit principe uitbreiden met de buurlanden in Zuidoost-Europa. Dit is een belangrijke stap en een positieve ontwikkeling op hun weg naar Europese integratie.</p>
      <p sl="en">Ik heb persoonlijk het positieve effect gezien dat visumvrij verkeer sinds vorig jaar heeft op de burgers van Servië, Montenegro en Macedonië. De mogelijkheid hebben om vrij naar de EU te reizen is niet alleen een praktisch voordeel, maar het heeft in veel gevallen ook psychologische drempels weggenomen en mensen opnieuw met elkaar in contact gebracht. Dit bewijst ook dat het voorwaardelijkheidsbeginsel dat de Europese Unie toepast voor visumliberalisering, goed heeft gewerkt en positieve resultaten heeft opgeleverd.</p>
      <p sl="en">Toch moet de EU ook haar geloofwaardigheid hooghouden en haar belofte nakomen. Het is belangrijk te waarborgen dat de tenuitvoerlegging van de visumliberaliseringsregeling voor Albanië en Bosnië en Herzegovina niet langer wordt uitgesteld. Niet alleen zal dit de mensen van deze landen goede dingen brengen, maar het zal ook de geloofwaardigheid van de Europese Unie vergroten.</p>
      <p sl="en">Tot slot mag het beleid van het openstellen van de EU voor de Westelijke Balkan hier niet ophouden, als we de regio meer stabiliteit willen geven. Ik zou daarom graag in de naaste toekomst een strategie en een oplossing voor een visumvrije regeling zien die aan Kosovo kan worden voorgesteld.</p>
    </intervention>
    <intervention id="3-190" speaker_id="photo_generic" name="Cecilia Malmström" is_mep="True" mode="spoken">
      <p sl="en">lid van de Commissie . − Mevrouw de Voorzitter, dank u wel voor dit debat. Ik bespeur zeer sterke steun voor het voorstel van de Commissie om een visumvrije regeling te geven aan de burgers van Bosnië en Albanië, en ik denk dat dit heel goed is. Hopelijk is er morgen in de plenaire vergadering een grote meerderheid, en dat zal de inwoners van deze twee landen het signaal zenden dat de gekozen leden van het Europees Parlement hun wens om vrijer in de Europese Unie te kunnen reizen krachtig steunen.</p>
      <p sl="en">Ik kan u nogmaals geruststellen dat er is voldaan aan de benchmarks. We hebben heel nauwlettend toezicht gehouden. We zullen natuurlijk contact houden en hierop toezicht blijven houden, maar er is aan de benchmarks voldaan. Alle landen moeten gelijk worden behandeld. De benchmarks zijn duidelijk en heel transparant. Het proces is zo transparant mogelijk geweest.</p>
      <p sl="en">Een paar woorden over Kosovo, voordat ik afsluit. Kosovo wordt niet vergeten. Kosovo is natuurlijk ook een heel belangrijke partner hierin. Kosovo heeft veel vooruitgang geboekt, maar de Commissie moet, om geloofwaardig te zijn, toch alle benchmarks en alle voorwaarden bewaken, als we willen dat dit proces geloofwaardig en legitiem is. Kosovo is nog niet klaar. We werken daar met hen aan. Ik weet dat ze van de kant van de regering grote inspanningen leveren op het gebied van de terugname en de re-integratie van mensen die gedwongen terugkeren. Ze moeten meer doen. Zodra aan deze voorwaarden is voldaan, zijn wij natuurlijk bereid om een formelere visumdialoog met hen aan te gaan. In de tussentijd kunnen we lidstaten slechts aanmoedigen om alle voorzieningen te gebruiken die de herziene communautaire visumcode biedt, wanneer zij visumaanvragen van Kosovaarse onderdanen behandelen.</p>
      <p sl="en">Dus dank u wel, rapporteur, voor dit zeer vruchtbare en zeer bemoedigende debat, en ik kijk uit naar een zeer krachtige stemming morgen in de plenaire vergadering.</p>
    </intervention>
    <intervention id="3-191" speaker_id="96911" name="Tanja FAJON" is_mep="True" mode="spoken" role="rapporteur" nationality="Slovenia" birth_date="09-05-1971" birth_place="Ljubljana" m_state="SI">
      <p sl="sl">Erg tevreden stel ik vast dat de overgrote meerderheid in dit Parlement – op enkele uitzonderingen na, die zelfs toegeven dat ze de situatie in de landen niet kennen – ook vindt dat het nu tijd is om het slopen van de visummuren in de Westelijke Balkan te ondersteunen.</p>
      <p sl="sl">Het werd verschillende keren gezegd en het klopt: misdadigers, zij die geld hebben, hebben al manieren gevonden om te reizen. Morgen beslissen we echter in het Europees Parlement over het lot van gewone mensen en hun mobiliteit, vooral dan van jongeren en studenten.</p>
      <p sl="sl">Een hele generatie is opgegroeid achter de visummuren en, zoals we al zeiden, Kosovo zal een ernstig probleem blijven. We moeten zo snel mogelijk een oplossing voor deze mensen vinden, want hun isolatie en frustratie zullen vanzelfsprekend nog toenemen. Commissaris, we hebben duidelijke richtlijnen nodig om de autoriteiten in Kosovo aan het werk te zetten.</p>
      <p sl="sl">Bovendien weten de burgers in Albanië en in Bosnië en Herzegovina vandaag veel meer dan vroeger dankzij uitgebreide informatiecampagnes. Zij weten wat visumliberalisering betekent, zij weten dat dit niet inhoudt dat wij arbeidsplaatsen, het recht op asiel, nationaliteit en dergelijke weggeven. Wij bieden hun echter het fundamentele recht van elke Europese burger: het recht op vrij reizen. Voor de burgers van Bosnië en Herzegovina en van Albanië, en voor de burgers van de Westelijke Balkan in het algemeen, is dat een grote en belangrijke stap op weg naar de Europese Unie.</p>
      <p sl="sl">Tot slot zou ik nog graag zeggen dat wat we morgen zullen doen en wat we in november van vorig jaar deden, belangrijk is voor ons allemaal, voor een sterkere economische en politieke samenwerking, niet enkel in de regio, maar ook in de Europese Unie. Het is vooral belangrijk voor de verhouding tussen de mensen die – bij wijze van spreken – op een steenworp van ons wonen. Wij geven de boodschap dat we het echt menen en dat zij werkelijk een Europees perspectief hebben. De bevolking in Albanië en in Bosnië en Herzegovina verwacht dat van ons. Ik denk dat zij morgen op die boodschap wachten.</p>
    </intervention>
    <intervention id="3-192" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="nl">Het debat is gesloten.</p>
      <p sl="nl">De stemming vindt morgen op het geplande tijdstip plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-989" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Ik steun het initiatief tot afschaffing van de visumregeling voor Bosnië en Herzegovina en Albanië. Ik wil graag van deze gelegenheid profiteren om het onderwerp aan te snijden van opheffing van de visumplicht voor de Republiek Moldavië, een land dat belangrijke vooruitgang heeft laten zien in het kader van het Oostelijk Partnerschap. Net als in het geval van Albanië en Bosnië en Herzegovina heeft de Republiek Moldavië het laatste jaar veel inspanningen geleverd om afschaffing van de visumregeling te bewerkstelligen. De regering heeft al een begin gemaakt met de uitvoering van de maatregelen die de EU eist van de landen op de Westelijke Balkan in het kader van de routekaart, en voert een beleid van ‘anticiperende uitvoering’. De eerste maatregelen in deze zin hebben bestaan uit het aannemen van de vreemdelingenwet en het begin van het uitwerken van het concept van integraal grensbeheer.</p>
      <p sl="ro">Daarnaast is besloten om uitsluitend biometrische paspoorten af te geven en heeft men het Statuut van Rome inzake het Internationaal Strafhof geratificeerd. De ‘visummuur’ ondermijnt op substantiële wijze het beeld van de EU in de Republiek Moldavië. De eerste stap die de Unie in dit opzicht zou moeten zetten is het in zo kort mogelijke tijd uitwerken van een routekaart voor afschaffing van de visumregeling. In de context van de naderende verkiezingen zou dit een krachtig signaal zijn ter ondersteuning van de pro-Europese krachten in dit land.</p>
    </intervention>
    <intervention id="3-193" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ik steun het standpunt van de rapporteur in de zin dat hereniging van het Europese continent slechts kan worden afgerond als alle Europeanen vrij naar de Unie kunnen reizen. Het onderwerp van de Westelijke Balkan is voor mij wat gevoeliger, met name zaken met betrekking tot Albanië en de voortgang van dat land waardoor Albanezen die naar de EU reizen geen visum meer nodig hebben. Een deel van mijn familie heeft zijn wortels in Albanië. Een jaar geleden heb ik dezelfde maatregel verwelkomd met betrekking tot Macedonië, Montenegro en Servië, en ik zal met alle overtuiging stemmen voor het reële recht op vrij verkeer voor de Europese burgers van Albanië en Bosnië en Herzegovina. We weten allemaal hoe hard de oorlogen waren die geleid hebben tot de desintegratie van Joegoslavië en die deze regio hebben verdeeld. Wij weten ook dat de jongeren uit dit gebied het meest lijden onder het afgesloten zijn van een welvarende Unie. Het is onze taak om hen aan te moedigen. Het recht op vrij verkeer zonder visa draagt daaraan bij.</p>
    </intervention>
    <intervention id="3-194" speaker_id="96832" name="Kinga GÖNCZ" is_mep="True" mode="written" nationality="Hungary" birth_date="08-11-1947" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="nl">Het Europees Parlement kan opnieuw blijk geven van zijn steun aan de inhaalslag en de toetreding tot de Europese Unie van de landen op de Westelijke Balkan. Ik acht het van groot belang dat met het verlenen van visumvrijstelling aan de inwoners van Albanië en Bosnië en Herzegovina spoedig bijna alle bewoners van voormalig Joegoslavië kunnen profiteren van de mogelijkheid van visumvrij reizen. Noch aan het verlenen van visumvrijstelling, noch aan het EU-lidmaatschap kan er een andere voorwaarde worden gesteld dan naleving van de criteria. Beide landen hebben voldaan aan de strikte vereisten die werden gesteld aan hun instanties voor binnenlandse zaken en justitie, en ze hebben bewezen dat ze bereid en in staat zijn de diverse verwachtingen in te lossen. Bij controles ter plaatse hebben EU-experts zich er ook van kunnen vergewissen dat veiligheidsrisico’s kunnen worden uitgebannen. Het is onaanvaardbaar als in plaats van een onbevooroordeelde beoordeling van de naleving van de criteria overwegingen op het gebied van binnenlandse politiek de handelingen van regeringen beïnvloeden. Het verlenen van visumvrijstelling geeft tegelijkertijd ook het signaal af aan de betreffende landen dat ze hindernissen met succes kunnen nemen als hun voorbereidingen gepaard gaan met politieke consensus. Ik heb met vreugde kennis genomen van het feit dat de politieke krachten in Albanië en Bosnië en Herzegovina zich verenigd hebben om dit doel te bereiken. Ik hoop van harte dat de mogelijkheid van het EU-lidmaatschap, die zich openbaart in de vorm van concrete resultaten zoals van vandaag, het proces van hun inhaalslag zal versnellen en zal helpen de nationalistische ambities te overwinnen die leiden tot verdeeldheid en hun toetreding belemmeren.</p>
    </intervention>
    <intervention id="3-195" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Bij de visumliberalisering vorig jaar hebben we gezien dat voor velen op de Balkan visumvrij reizen hetzelfde betekent als het krijgen van carte blanche . Tallozen hebben van de versoepelde visumvoorwaarden gebruikgemaakt om de Europese Unie binnen te komen. Hoe velen van hen na afloop van hun visum daadwerkelijk terug naar hun land van herkomst zijn gegaan, weet niemand. Voor ons is het duidelijk dat visumliberalisering niets te maken heeft met arbeidsplaatsen en verblijfsrecht, maar dat lijkt niet duidelijk te zijn voor degenen waar het hier om gaan. Met name Kosovo stelt ons in dit verband voor een groot probleem. De EU heeft nog nooit kunnen beslissen wat voor haar belangrijker is of wat volgens haar correct en gepast is – territoriale integriteit of het zelfbeschikkingsrecht van volkeren – en omdat we de problematiek ten aanzien van multi-etnische landen te lang hebben genegeerd, hebben we nu te maken met een verdeelde Balkanstaat.</p>
      <p sl="de">De berekenende aanpak om door middel van overnameovereenkomsten de illegale binnenkomst in de EU te beperken kan niet gehanteerd blijven zolang visumliberalisering wordt misbruikt. Hieraan moet een einde komen. Hoe belangrijk visumregels zijn, blijkt wel uit het feit dat Ankara bereid lijkt om eindelijk de overnameovereenkomst te tekenen in ruil voor een visumliberalisering voor Turkse zakenmensen. Dergelijke overeenkomsten zijn verplicht voor kandidaat-lidstaten van de EU. Dit in combinatie met het feit dat er nog niet aan de Douaneovereenkomst is voldaan, laat zien dat Turkije nog niet klaar is voor toetreding en is een nieuwe klap in het gezicht van de EU. De onderhandelingen moeten eindelijk worden stopgezet. In plaats daarvan moet er worden gestreefd naar een bevoorrecht partnerschap.</p>
    </intervention>
    <intervention id="3-196" speaker_id="26829" name="Siiri OVIIR" is_mep="True" mode="written" nationality="Estonia" birth_date="03-11-1947" birth_place="Tallinn" p_group="Group of the Alliance of Liberals and Democrats for Europe" m_state="EE">
      <p sl="et">Vrijstelling van de visumplicht is heel belangrijk in het dagelijkse leven van mensen, want zij versterkt de contacten tussen mensen en helpt het vrij verkeer van personen te realiseren, dat een van de grondrechten in Europa is. Al in het kader van de agenda van Thessaloniki heeft de Europese Unie de politieke wens geuit om de visumplicht voor kort verblijf af te schaffen voor de burgers van alle Westelijke Balkanlanden. De zekerheid dat de Europese Unie in de nabije toekomst behalve de burgers van de Voormalige Joegoslavische Republiek Macedonië, Montenegro en Servië ook de burgers van Bosnië en Herzegovina en Albanië de mogelijkheid biedt om zonder visum te reizen, vermindert het risico van toenemende etnische en politieke instabiliteit, bevordert de politieke en economische samenwerking in de regio, vergroot de steun onder de bevolking voor de Europese Unie en verbetert de vooruitzichten op Europese integratie. Tegelijkertijd verbreedt het de horizon van de mensen en remt het anti-Europese en extremistische krachten af. Eén feit vind ik echter jammer, namelijk dat Kosovo het enige land is dat de lidstaten, door onderlinge onenigheid, hebben buitengesloten van de afschaffing van de visumplicht voor burgers van de Westelijke Balkan. Wij willen de burgers van Kosovo niet straffen voor de onenigheid tussen de lidstaten, en de Europese Commissie en de Raad moeten snel stappen ondernemen om Kosovo te betrekken bij het proces om de visumplicht af te schaffen, wat de staats- en overheidsorganen en de politici van Kosovo zal stimuleren om de noodzakelijke structurele hervormingen door te voeren en de politieke en economische samenwerking met de Europese Unie zal versterken.</p>
    </intervention>
  </section>
  <section id="creitem15" title="15. Bazel II en herziening van de Richtlijn Kapitaalvereisten (RKV 4) (debat)">
    <intervention id="3-198" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="nl">Aan de orde is het verslag over Bazel II en de herziening van de Richtlijn kapitaalvereisten (RKV 4) [2010/2074(INI) ] – Commissie economische en monetaire zaken. Rapporteur: Othmar Karas (A7-0251/2010).</p>
    </intervention>
    <intervention id="3-199" speaker_id="4246" name="Othmar KARAS" is_mep="True" mode="spoken" role="rapporteur" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">Mevrouw de Voorzitter, commissaris, dames en heren, met dit verslag over Bazel III neemt het Europees Parlement een duidelijk standpunt in over de beraadslagingen van het Comité van Bazel. Wij willen de aandacht vestigen op de onopgeloste vragen en problemen die Europa het hoofd moet bieden en wij presenteren de Commissie een eisenpakket voor de opstelling van de ontwerprichtlijn. Hoewel dit verslag in de commissie met 38 stemmen tegen 0 is aangenomen – en hiervoor wil ik alle schaduwrapporteurs danken – voel ik als rapporteur toch de noodzaak om zes aanvullende amendementen in te dienen. Drie daarvan hebben te maken met ontwikkelingen tijdens de bijeenkomsten van het Comité van Bazel, teneinde het verslag te actualiseren, en de andere drie hebben betrekking op de leverage ratio en de liquiditeitsnormen.</p>
      <p sl="de">Het is volgens ons niet gunstig om de leverage ratio automatisch vanaf 2018 in Pijler 1 op te nemen, er zou daarentegen van tevoren een evaluatieproces moeten plaatsvinden. Ten tweede zijn er ten aanzien van de liquiditeitsnormen enkele onopgeloste kwesties in Bazel die behandeld moeten worden om ons up-to-date te houden.</p>
      <p sl="de">Ik ben enigszins verbaasd over de negen nieuwe EU-lidstaten in het Comité van Bazel, omdat zij hebben toegelaten dat het proces als afgerond beschouwd is, hoewel er volgens ons geen level playing field is tussen de economische structuur van de VS en de Europese economische en bankstructuur, en tussen de traditionele retail en beleggingsbanken. Bovendien hebben we nog geen definitie voor liquiditeit.</p>
      <p sl="de">Uiteraard is uit de crisis gebleken dat wij een herziening van het kader nodig hebben. Het is derhalve goed dat we deze kwestie aanpakken en voorstellen presenteren. De crisis heeft echter eveneens duidelijk aangetoond dat wij primair te maken hadden met een liquiditeitscrisis en niet primair met een kapitaalcrisis, hoewel ons eigen vermogen moet worden verhoogd – denk hierbij alleen al aan Lehman Brothers, waar het eigen vermogen slechts 11 procent bedroeg.</p>
      <p sl="de">Er zijn volgens ons nog vijf openstaande punten. Ten eerste is er geen onderzoek verricht naar de gevolgen van de cijfers die nu zijn overeengekomen voor groei en werkgelegenheid in de Europese Unie. Ik dring er bij de Commissie op aan om zo spoedig mogelijk een dergelijke onderzoek uit te voeren en te presenteren. Ten tweede hebben we de cumulatieve gevolgen van alle regelingen die wij op dit moment overwegen niet tot in detail onderzocht. Steekwoorden hierbij zijn onder andere Bazel III, depositogaranties, bankenheffing en transactiebelasting. Ten derde is er geen level playing field tussen de EU en de VS ten aanzien van bijvoorbeeld boekhoudkundige voorschriften, en er is vooralsnog geen overeenstemming met betrekking tot de termijn voor implementatie. Ten vierde is er geen level playing field tussen retailbanken en beleggingsbanken ten aanzien van de definitie van kapitaal. Ten vijfde zijn er nog onopgeloste kwesties zoals die van de leverage ratio , de definitie van liquiditeit of de rol van ratingbureaus met het oog op de besluiten die de Verenigde Staten hebben genomen.</p>
      <p sl="de">Deze kwesties moeten worden opgelost alvorens de Commissie een ontwerprichtlijn op tafel legt, en deze moeten niet door de G20 worden afgerond, maar worden opgehelderd voordat het Comité van Bazel ze afrondt. Wij blijven de vinger aan de pols houden.</p>
    </intervention>
    <intervention id="3-200" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie. – Mevrouw de Voorzitter, mijnheer Karas, dames en heren, slechts enkele dagen nadat er in het Comité van Bazel overeenkomst is bereikt, denk ik dat het zeer belangrijk is dat het Parlement betrokkenheid toont bij de bancaire hervorming en duidelijk laat zien dat Europa handelt en moet handelen in overeenstemming met haar positie in de wereld. Ik wil Othmar Karas en de leden van de commissie ECON bedanken voor hun inzet en dit voortreffelijke verslag.</p>
      <p sl="fr">U stelt een aantal kritieke punten aan de orde, mijnheer Karas, die uiterst zorgvuldig bestudeerd zullen worden, voordat ons voorstel tot herziening van de kapitaalvereistenrichtlijn komend voorjaar zal worden aangenomen.</p>
      <p sl="fr">Ten eerste deel ik, mijnheer Karas, uw vaststelling over het belang van problemen die kenmerkend voor Europa zijn (onze Europese banksector lijkt in geen enkel opzicht op die van andere regio’s in de wereld), de noodzaak, mijnheer Karas, van een gedegen beoordeling van de gevolgen voor de economie en de noodzaak om op internationaal niveau gelijke randvoorwaarden te creëren.</p>
      <p sl="fr">Er dient uiteraard benadrukt te worden dat een betere solvabiliteit van de banken een noodzakelijke voorwaarde is om de financiële sector stabieler en sterker te maken, maar het is niet genoeg. Zoals u weet, dames en heren, aangezien u zich hiermee bezighoudt, is er nog veel meer nodig: strengere supervisie, beter ondernemingsbestuur, toezicht op speculatieve financiële activiteiten en een kader voor crisisbeheersing en crisisafwikkeling in de bankwereld. Dat is onze routekaart. Er is op dat gebied, vooral dankzij u, al veel vooruitgang geboekt. Ik denk dan aan het akkoord over financieel toezicht en het Groenboek Corporate governance in financiële instellingen.</p>
      <p sl="fr">De Commissie doet op haar beurt ook haar werk en wij zullen alle teksten die van ons worden verwacht om de aanbevelingen van de G20 ten uitvoer te leggen dan ook voor het einde van komend voorjaar bij u en de Raad hebben ingediend. Tegen deze achtergrond heb ik enkele dagen geleden de voorstellen voor verordeningen betreffende derivaten en baissetransacties (short selling) ingediend. En binnen enkele dagen zullen we een nieuwe mededeling presenteren over instrumenten voor crisisafwikkeling in de banksector en crisisbeheersing.</p>
      <p sl="fr">Maar laat ik terugkeren naar het debat van vandaag. Ik zou hier graag drie zaken willen bespreken, waarover ik de zorgen van mijnheer Karas deel. Het eerste betreft de erkenning van kapitaalinstrumenten die door coöperaties en spaarbanken worden uitgegeven onder de definitie “tier one capital”. Het akkoord dat in Bazel is bereikt biedt ons de gelegenheid rekening te houden met de specifieke kenmerken van die niet-beursgenoteerde banken die een essentiële rol spelen bij de financiering van het Europese bedrijfsleven. Mijn diensten werken nu samen met deskundigen uit de lidstaten om de technische modaliteiten te definiëren voor een goede implementatie van deze nieuwe principes in de Europese wetgeving.</p>
      <p sl="fr">Ten tweede is de Commissie zich, wat betreft de liquiditeitsnormen en de definitie van de “liquiditeitsbuffer”, volledig bewust van het probleem dat is ontstaan, met name voor Denemarken en Oostenrijk. De zeer ernstige zorgen die de Commissie op dit gebied heeft geuit zijn er in feite de oorzaak van dat er nog geen overeenkomst over deze kwestie is bereikt. Wij hadden onze bedenkingen en mijn diensten blijven samen met onze partners in Bazel zoeken naar een oplossing, met name wat betreft de erkenning van gedekte obligaties of covered bonds.</p>
      <p sl="fr">Het derde punt betreft de leverage ratio. We kunnen niet terugkomen op onze beloften die we in de G20 op dat punt hebben gedaan. We zijn echter tevreden met de overeenkomst die in Bazel is bereikt, waarin staat dat de leverage ratio wordt ondergebracht in Pijler II en, zoals zojuist door mijnheer Karas is uitgelegd, een periode nauwlettend gevolgd zal worden met het oog op een overstap naar Pijler I. Deze overstap zal niet automatisch plaatsvinden en we zullen op dit gebied een herzieningsclausule opnemen in ons conceptvoorstel voor CRD 4.</p>
      <p sl="fr">Ik wil nu nog een paar woorden wijden aan de tenuitvoerlegging van de Bazel-overeenkomst in de Europese Unie. De huidige financiële crisis heeft de wereld door elkaar geschud. Wij moeten hier een aantal lessen uit trekken. De mondiale prudentiële regels waren niet aangepast aan de dagelijkse realiteit. De overeenkomst die zojuist door de presidenten van de nationale centrale banken en de verantwoordelijken van het banktoezicht in Bazel is gesloten, komt bovenop de hervormingen die reeds ten uitvoer zijn gelegd om de bestaande regelgeving te versterken.</p>
      <p sl="fr">Deze overeenkomst is, mijns inziens, goed nieuws. Het is een belangrijke stap om de regels en wereldwijde financiële stabiliteit te verstevigen en deze nieuwe Bazel-overeenkomst zal op internationaal niveau bijdragen aan de formulering van gemeenschappelijke regels voor de hele banksector, iets wat van zeer groot belang is. Deze overeenkomst brengt ons ook weer een stapje dichterbij een evenwichtige oplossing: bedrijven krijgen voldoende tijd om zich aan deze nieuwe eisen aan te passen, waardoor de gezondheid van het bankstelsel langzaam verbeterd kan worden, zonder dat, naar wij denken, de economische groei wordt belemmerd.</p>
      <p sl="fr">Dames en heren, mijn diensten en mijn medewerkers, die ik bij deze wil bedanken, hebben hard aan Bazel gewerkt om met onze niet-Europese partners tot overeenstemming te komen. Ik hoop dat de staatshoofden en regeringsleiders van de G20 tijdens de eerstvolgende top in Seoul in november, hun goedkeuring aan deze nieuwe Bazel-overeenkomst zullen geven. Maar voor ons is het verhaal daarmee nog niet ten einde.</p>
      <p sl="fr">De volgende stap zal bestaan uit het hervormen van de fundamenten van het bankstelsel op Europees niveau. Wij houden bij de tenuitvoerlegging van internationale regelgeving altijd rekening met de specifieke omstandigheden van onze Unie en, dames en heren, richtlijn CRD4 zal daar geen uitzondering op vormen; ook hier zullen we de specifieke situatie van de Europese Unie niet uit het oog verliezen. Voorts zullen we in dat kader de macro-economische en micro-economische analyse van deze Bazel-overeenkomst uitvoeren, waarover u, evenals uw collega’s, uiteraard geïnformeerd zal worden, mijnheer Karas.</p>
      <p sl="fr">Ons doel is om het voorstel voor een richtlijn in de loop van het eerste kwartaal van 2011 aan te nemen. Dat betekent dat de lidstaten de richtlijn voor 1 januari 2013 in nationale regelgeving moeten omzetten. Op die manier zullen zij voldoende tijd hebben om zich aan deze nieuwe bepalingen aan te passen.</p>
      <p sl="fr">We moeten echter wel realistisch blijven. Deze overeenkomst die in Bazel tot stand is gekomen, is een veelbetekenende vooruitgang, maar ik herhaal dat er nog veel moet gebeuren. Wij zullen ons samen met u en met de lidstaten de komende maanden inzetten om één van de meest essentiële hervormingen van na de crisis door te voeren. Ik wil op dat punt ook heel duidelijk zijn: we zullen er zeer oplettend en alert op zijn dat onze belangrijkste internationale partners, allereerst de Amerikanen, maar niet alleen zij, deze essentiële hervorming op een goede manier en binnen de gestelde tijd, zullen doorvoeren. Dit zal dan ook één van de vragen zijn die ik bij mijn eerstvolgende bezoek aan de Verenigde Staten, eind deze maand, zal stellen.</p>
      <p sl="fr">Tot slot ben ik het met u eens, mijnheer Karas, dat het Europees Parlement nog meer bij dit proces moet worden betrokken. Dat is ook de reden, tot slot, waarom ik er alles aan zal doen om u, zowel uw commissie als de plenaire vergadering, regelmatig op de hoogte te stellen van alle toekomstige ontwikkelingen binnen het Comité van Bazel.</p>
    </intervention>
    <intervention id="3-201" speaker_id="28193" name="Jean-Paul GAUZÈS" is_mep="True" mode="spoken" nationality="France" birth_date="01-10-1947" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">namens de PPE-Fractie. – Mevrouw de Voorzitter, mijnheer Barnier, ik wil collega Karas allereerst heel kort een compliment maken voor het geweldige werk dat hij heeft geleverd. Ik was een van de mensen die wilden dat er een initiatiefverslag kwam voordat de Commissie de nodige voorstellen zou doen om de overeenkomst van Bazel om te zetten en ik ben dan ook zeer verheugd dat in het verslag dat mijnheer Karas in samenwerking met de verschillende schaduwrapporteurs heeft opgesteld, de belangrijkste aandachtspunten nu op een rijtje zijn gezet.</p>
      <p sl="fr">Ik zal ze hier niet herhalen, commissaris, maar ik wil wel zeggen dat ik het uiteraard eens ben met de punten die u hebt genoemd en ik stel het op prijs dat u vastbesloten bent om ervoor te zorgen dat deze regelgeving doeltreffend en werkbaar wordt en vooral dat onze concurrentiepositie op internationaal niveau hierdoor niet benadeeld mag worden.</p>
      <p sl="fr">Laat ik het over een ander onderwerp hebben. Ik constateer dat er vaak een groot verschil bestaat tussen de woorden die officieel worden gebezigd en de verplichtingen die daadwerkelijk worden aangegaan. Ik constateer ook dat landen buiten de Europese Unie, en dan denk ik aan de Verenigde Staten, de vervelende neiging hebben waardeoordelen uit te willen spreken over de manier waarop wij werken, terwijl zij de regelgeving zelf niet ten uitvoer leggen, zoals zij zouden moeten doen.</p>
      <p sl="fr">Wat Bazel betreft is het van essentieel belang dat Europese bedrijven een gelijke behandeling krijgen en dat ze niet strenger worden gestraft dan Amerikaanse bedrijven. Sowieso zijn er in de Verenigde Staten maar weinig banken die zich iets van deze richtlijnen of van het Comité van Bazel aantrekken en de realiteit is dat er tot op de dag van vandaag nog geen enkele richtlijn is ingevoerd. Ik zou niet willen dat de maatregelen die afgelopen juni zijn goedgekeurd om de Amerikaanse financiële markt te reguleren – en de werkelijke impact daarvan is veel kleiner dan wordt gezegd – als juridische basis zouden worden gebruikt om maatregelen die door entiteiten buiten de Verenigde Staten zouden kunnen worden genomen, niet toe te passen.</p>
      <p sl="fr">Mijnheer Barnier, ik reken op uw waakzaamheid en vastberadenheid, en ik weet dat het u daar niet aan ontbreekt, om ervoor te zorgen dat er geen sprake zal zijn van concurrentienadelen voor de Franse banken, voor de Europese banken en, in meer algemene zin, voor hen die de economie financieren. Het is normaal dat we de banken weer terugbrengen naar waar ze oorspronkelijk voor bedoeld waren, namelijk het financieren van de economische ontwikkeling, maar laten we ervoor zorgen dat de banken niet bovenmatig worden gestraft.</p>
    </intervention>
    <intervention id="3-202" speaker_id="4267" name="Udo BULLMANN" is_mep="True" mode="spoken" nationality="Germany" birth_date="08-06-1956" birth_place="Gießen" m_state="DE">
      <p sl="de">namens de S&amp;D-Fractie . – Mevrouw de Voorzitter, dames en heren, alvorens ik begin, wil ik graag één ding duidelijk stellen. Het Comité van Bazel is een groep van min of meer intelligente centrale bankiers en toezichthouders, maar het is beslist geen onfeilbare raad van wijzen en het is al helemaal niet de wet. Dit Huis is het wetgevend orgaan – commissaris, u weet dat en wij weten dat u dat weet – en dit wetgevend orgaan zal nauwlettend in de gaten houden wat er op tafel wordt gelegd en of hetgeen op tafel wordt gelegd zinvol is.</p>
      <p sl="de">Natuurlijk willen wij dat de liquiditeitsvoorschriften worden aangescherpt. Hoe kan het ook anders na de economische crisis waarin wij ons nog steeds bevinden? 20 tot 30 procent van het bruto nationaal product van onze nationale economieën is in onderpand gegeven als reddingspakket voor de banken. Natuurlijk verwachten de mensen van ons dat wij fatsoenlijke bankregels opstellen zodat wij niet opnieuw in een dergelijke crisis terechtkomen. Natuurlijk willen wij dat deze waarborging van banken anticyclische elementen bevat, zoals deze bijvoorbeeld in Spanje al jarenlang hun waarde hebben bewezen. Hoewel er aanvankelijk grote weerstand bestond tegen de invoering ervan, leveren ze nu voordeel op omdat ze tijdig zijn ingevoerd en het banksysteem niet slechter hebben gemaakt; dat is er juist sterker door geworden.</p>
      <p sl="de">Er zijn echter sleutelkwesties en ik ben de rapporteur, de heer Karas, bijzonder dankbaar dat hij deze sleutelkwesties centraal heeft gesteld in zijn initiatiefverslag, waar wij ons volledig in kunnen vinden en dat wij zonder meer steunen. Ten eerste hebben wij inderdaad een effectbeoordeling nodig, en wel een uitgebreide effectbeoordeling die onder andere duidelijk maakt wat de gevolgen zijn voor de financiële sector in al haar aspecten, maar uiteraard in het bijzonder wat de gevolgen zijn voor de reële economie. Wat is het gevolg voor het vraagstuk hoe het verder gaat met de voorwaarden inzake bankfinanciering voor kleine en middelgrote ondernemingen?</p>
      <p sl="de">Ten tweede hebben wij de zekerheid nodig dat de overeenkomsten dit keer, in tegenstelling tot in het verleden, ook op andere grondgebieden worden geïmplementeerd. Dat moeten we weten voordat we de wetgeving invoeren, omdat er anders een nieuwe asymmetrie ontstaat die we niet kunnen verantwoorden.</p>
      <p sl="de">Ten derde mag er geen discriminatie ten aanzien van rechtsvormen bestaan. De rechtsvormen binnen de veelzijdigheid van het Europese banksysteem die tijdens de financiële crisis in het bijzonder hun deugdelijkheid bewezen hebben – en dat zijn de banken die rekening hebben gehouden met de kleine en middelgrote ondernemingen en die oog hebben gehouden voor hun particuliere klanten en dus geen grensoverschrijdende risico's zijn aangegaan – mogen niet gestraft worden voor de solidariteit van hun instelling. Dat is onvoldoende gewaarborgd in het gepresenteerde voorstel. Wij zijn derhalve van mening dat de voorstellen verbeterd moeten worden en dat wij erover moeten nadenken hoe wij dit praktisch kunnen aanpakken. Public banking als zodanig is van grote waarde, op voorwaarde dat dit op verstandige wijze wordt gedaan. In dit verband moeten wij eveneens navragen – en daarbij denk ik aan belangen van derden – hoe dit in de toekomst ten uitvoer gelegd zal worden, als wij de voorschriften accepteren zoals deze in Bazel zijn voorzien. Dit kan onmogelijk het laatste woord zijn en dat is ook niet de definitieve versie die wij zullen accepteren.</p>
      <p sl="de">De kapitaalinstrumenten moeten worden gemeten teneinde vast te kunnen stellen in hoeverre ze consistente kwaliteit veiligstellen zonder verkeerde restricties, verliezen kunnen absorberen, duurzaam en flexibel zijn wat betreft betaling, waar de rapporteur in zijn verslag eveneens voor pleit. Dat is een verstandige uitgangspositie om van uit te gaan. Wij willen dat hefboomeffecten worden beperkt en dat er op adequate wijze rekening wordt gehouden met de verschillende risicoprofielen. Wij zullen uw voorstel, commissaris, derhalve beoordelen en wij hopen op een uitstekende samenwerking met het Parlement.</p>
    </intervention>
    <intervention id="3-203" speaker_id="33570" name="Sharon BOWLES" is_mep="True" mode="spoken" nationality="United Kingdom" birth_date="12-06-1953" birth_place="Oxford" p_group="Group of the Alliance of Liberals and Democrats for Europe" m_state="GB">
      <p sl="en">namens de ALDE-Fractie . − Mevrouw de Voorzitter, ik wil graag tegen de commissaris zeggen dat ik, toen we hebben gestemd over toezicht, heb gezegd dat onze wetgeving was als Zwitserse kaas, vol gaten, vol plekken waar het gemeenschappelijk wetboek niet zou komen.</p>
      <p sl="en">Vervolgens zijn vorige week bankiers uit de hele EU bijeengekomen voor Eurofi, waar Bazel III werd besproken. Het woord dat op ieders lippen lag, was ‘nationaal’: nationale flexibiliteit, nationale regels, nationale regels, nationale vrijstellingen; het beest van de perverse prikkels ging tekeer. Zodra er overeenstemming is over een kader voor harmonisering en stabiliteit, begint het gedraai en gewurm om gaten te maken, en eerlijk gezegd is het hier niet beter. Ik ben het zat. Waarom moet Europa de huilebalk van Bazel zijn? Dit is niet wat we voor ogen hadden met de toezichtarchitectuur. Het is niet wat wordt bedoeld door Bazel III. De feiten zijn duidelijk. De G20 was duidelijk. Banken moeten in staat zijn om het soort crisis te doorstaan dat we net hebben gehad, en kapitaal is daarvoor cruciaal.</p>
      <p sl="en">Ik ben niet blind voor de problemen van de echte economie en de noodzaak voor banken om geld uit te lenen en ik kijk, net als anderen, uit naar de macro-economische en cumulatieve effectbeoordelingen, niet alleen van Bazel, maar ook van de hele financiële regelgeving voor na de crisis die u, commissaris, en commissaris Rehn me beide hebben beloofd in uw hoorzitting.</p>
      <p sl="en">Tegen de banken zeg ik – we kunnen geen belang hechten aan uw protesten, zolang uw totale bedragen gehuld zijn in geheimhouding en u op alles het stempel ‘Vertrouwelijk’ zet. Wat mij betreft, geeft het verlengde tijdschema van Bazel dus voldoende speelruimte: hier houdt het op.</p>
      <p sl="en">Commissaris, er is nog geen volledige oplossing gevonden voor de liquiditeitsmaatregelen – zoals anderen hebben gezegd – en ik vrees meer perverse prikkels rond de toenemende concentratie op overheidsschuld en kortlopende financiële instrumenten. We moeten hier heel voorzichtig zijn, we moeten nadenken en niet in elk stuk van de verstandige regelgeving dezelfde maatregelen kopiëren waar ze wellicht niet passend zijn en waar ze investeringen in aandelen en de echte economie te niet zouden doen.</p>
    </intervention>
    <intervention id="3-204" speaker_id="96648" name="Philippe LAMBERTS" is_mep="True" mode="spoken" nationality="Belgium" birth_date="14-03-1963" birth_place="Bruxelles" m_state="BE">
      <p sl="fr">namens de Verts/ALE-Fractie. – Mevrouw de Voorzitter, Bazel III moet een vertrekpunt zijn van waaruit we verder kunnen en mag dus in geen geval de uiterste grens zijn tot waar Europa bereid is te komen. Tegen al diegenen die zeggen dat we, als we verder gaan dan Bazel, de concurrentiepositie van onze banken op het internationaal toneel in gevaar brengen, zou ik willen zeggen dat de levensvatbaarheid van onze economie onze eerste zorg is en moet zijn. En als dat betekent dat er strengere regels moeten komen, het zij zo. Ik voeg daar aan toe dat we het constant over internationaal gelijke randvoorwaarden hebben, maar dat de Verenigde Staten ondertussen niet schromen om hun eigen gang te gaan, waar ze kunnen en wanneer ze dat uitkomt en ik zou dan ook niet willen dat Europa eenvoudigweg op een soort overeenstemming gaat zitten wachten die toch nooit komt.</p>
      <p sl="fr">Tweede opmerking: iedere overgangsperiode moet noodgedwongen beperkt worden in de tijd en ik kan u hierbij zeggen dat de acht jaar die we hier voor onszelf voor ogen hebben, veel te lang is. Bovendien, en daar is niet in voorzien, moet deze overgangsperiode vergezeld gaan van strenge voorwaarden op het gebied van de uitkering van dividenden en bonussen. Het is in onze ogen namelijk onfatsoenlijk en onacceptabel dat de banken enerzijds aanvoeren dat zij het moeilijk vinden de kapitaalreserves op te bouwen die door de nieuwe regels worden opgelegd, terwijl aandeelhouders en managers vrolijk in de kas blijven graaien.</p>
      <p sl="fr">Mijn laatste boodschap is rechtstreeks voor de banken. Tegen banken die klagen dat het niet meer mogelijk is dezelfde marges te halen als in de gouden jaren, wil ik zeggen dat alle ondernemingen die in de industrie of retail in de reële economie werken, genoegen moeten nemen met jaarlijkse nettowinstmarges van tussen de twee en vijf procent. En daar is niks beschamends aan. Het wordt tijd dat we beseffen dat het feest voorbij is.</p>
    </intervention>
    <intervention id="3-205" speaker_id="96949" name="Vicky FORD" is_mep="True" mode="spoken" nationality="United Kingdom" birth_date="21-09-1967" birth_place="Omagh" p_group="European Conservatives and Reformists Group" m_state="GB">
      <p sl="en">namens de ECR-Fractie . − Mevrouw de Voorzitter, ik ben me er terdege van bewust dat de economische crisis allesbehalve voorbij is, en dat we leenmogelijkheden nodig hebben in de ruimere economie. Vorige week hebben we echter in Ierland gezien dat banken nog steeds bij de belastingbetalers aankloppen voor een bail-out .</p>
      <p sl="en">We kunnen niet bezig blijven de belastingbetaler te laten opdraaien voor het redden van banken. We hebben banken nodig die bereid zijn om risico's te nemen, maar ze hebben wel het kapitaal en de liquiditeit nodig om zelf hun broek op te houden als er iets misgaat met die risico's. Dit is een ingewikkeld stuk werk, en een stuk waarvoor ik de heer Karas wil bedanken, maar het is slechts een deel van het werk, en we hebben ook de juiste resolutiemechanismen nodig.</p>
      <p sl="en">Het is uit het aantal amendementen uit de zaal heel duidelijk dat de Europese afgevaardigden naar de details en het effect willen kijken. We moeten ervoor zorgen dat een vergelijkbare aanpak wordt gekozen voor de borg in de tekst over derivaten. Op de eerste plaats is er een effectbeoordeling – deze is verricht voor Bazel – maar deze is zodanig gehuld in geheimhouding dat we deze niet te zien krijgen. Laten we deze effectbeoordeling vrijgeven en gebruiken.</p>
      <p sl="en">Wanneer we een internationale overeenkomst sluiten, moeten we ervoor zorgen dat deze wereldwijd ten uitvoer wordt gelegd – niet alleen hier en op Wall Street, maar wereldwijd. Er zijn in deze tekst een aantal plaatsen die ruimte bieden voor gekronkel – paragraaf 24, over minderheidsbelangen en 'deferred tax'-activa, paragraaf 40 met zijn beschrijving van pandbrieven en de nieuwe paragraaf 43A.</p>
      <p sl="en">Ja, Bazel moet kijken naar netwerken van kleine banken die elkaar steunen. Ze doen dat al. Mijn interpretatie van de Engelse tekst is echter dat het op de een of andere manier zou kunnen lijken alsof we hun conclusie overbodig maken.</p>
      <p sl="en">Er is voorts overeengekomen dat er een migratie zal komen in de richting van een integraal en verbindend percentage bevoorrechte posities (leverage ratio). Laat we daar niet vanaf stappen. Ik ben het ermee eens dat we, wanneer we goede lokale praktijken hebben, zouden moeten toestaan dat ze blijven bestaan, maar laten we deze in het openbaar onderzoeken, en niet via de achterdeur vrijstellingen invoeren. De markt zal slechts aannemen dat die achterdeur een manier is om slechte praktijken te bevorderen, in plaats van goede praktijken te bevorderen.</p>
    </intervention>
    <intervention id="3-206" speaker_id="1186" name="Astrid LULLING" is_mep="True" mode="spoken" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Mevrouw de Voorzitter, ik zou eerst onze rapporteur, Othmar Karas, willen bedanken voor zijn voortreffelijke verslag en ik steun hem volledig in zijn benadering van deze complexe materie. Ik zou mijn twee minuten spreektijd echter graag willen gebruiken om een zaak te bespreken die in het verslag werd genoemd, maar nog wat meer aandacht verdient. Het gaat in dit geval om de kwestie van de pandbrieven, de Pfandbriefe in het Duits, in de context van de liquiditeitsnormen.</p>
      <p sl="fr">De nieuwe liquiditeitsnormen in Europa, die nu opnieuw worden gedefinieerd, zouden immers meer erkenning moeten geven aan de economische, juridische en operationele eigenaardigheden van deze pandbrieven. Pandbrieven worden gebruikt voor langetermijnfinancieringen en investeringen in de economie in brede zin. Het huidige voorstel van het Comité van Bazel met betrekking tot deze pandbrieven zou echter negatieve en onevenredig grote gevolgen hebben voor de Europese economie in vergelijking met andere grote economische regio’s zoals de Verenigde Staten.</p>
      <p sl="fr">Ik ben uiteraard zeer verheugd over het feit dat de overeenkomst van het Comité van Bazel van 26 juli de pandbrieven erkent als zeer liquide vermogensbestanddelen in het kader van de berekening van de liquiditeitsdekkingsratio. Ik roep het Comité van Bazel en de Commissie, in de persoon van Michel Barnier, echter op om dit financieel instrument meer betekenis toe te kennen om voldoende diversificatie van vermogensbestanddelen die voor de liquiditeitsbuffer in aanmerking komen, te bewerkstelligen en concurrentievervalsing te vermijden. Dit financieel instrument dat weinig risico’s met zich meebrengt, moet een gunstig klimaat worden geboden om verder tot bloei te komen.</p>
    </intervention>
    <intervention id="3-207" speaker_id="39317" name="Anni PODIMATA" is_mep="True" mode="spoken" nationality="Greece" birth_date="08-10-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mevrouw de Voorzitter, wij weten allen dat het debat van vandaag over de overeenkomst binnen het Comité van Bazel de zoveelste stap is die door de recente crisis werd ingegeven. Deze crisis heeft op dramatische wijze de gebreken en zwakheden van de regelgeving voor het financieel systeem en het toezicht daarop aan het daglicht gebracht. Ze heeft de toen heersende doctrine van zelfregulering geheel onderuit gehaald en duidelijk gemaakt dat het noodzakelijk was de regels te verscherpen, niet alleen voor de kapitaaldekking maar ook voor het toezicht op kredietinstellingen.</p>
      <p sl="el">Het Comité van Bazel is tegen deze achtergrond gekomen tot een overeenkomst die enkele fundamentele beginselen omvat en aangeeft welke veranderingen in de regels inzake kapitaaldekking moeten worden aangebracht om het bankensysteem sterker te maken. Wat de uitvoering van deze overeenkomst in Europa betreft noemt de heer Karas in zijn verslag een groot aantal belangrijke aspecten waar serieus rekening mee moet worden gehouden, zoals de bijzondere kenmerken van de Europese markt waar men voor 80 procent van de leningen afhankelijk is van banken, de noodzaak om het proces van Bazel te democratiseren door onder meer ook het Europees Parlement hier actiever bij te betrekken, en niet te vergeten het voorstel om alle overheidsschulden uit de eurozone op te nemen als hoogwaardige liquide activa, ongeacht de specifieke inschaling, om aldus de buitensporige gevolgen van de activiteiten van ratingbureaus te beperken</p>
      <p sl="el">Ik wil echter herhalen dat de nieuwe maatregelen inzake kapitaaldekking een minimale herziening vormen en er met het oog op de langere termijn meer algemene hervormingen noodzakelijk zijn. Zoals de commissaris al zei heeft Europa reeds een belangrijke stap gezet in de richting van een nieuw Europees systeem voor toezicht. Wij veranderen het landschap en bevorderen versterkte coördinatie als het fundamentele instrument voor preventie. Wij mogen het daar echter niet bij laten. Wij moeten nu ook de volgende stappen zetten en een toezicht- en regelgevingskader vaststellen voor instanties die tot nu toe aan geen enkele controle onderhevig waren, zoals ratingbureaus en alternatieve beleggingsfondsen.</p>
      <p sl="el">Op basis van de onlangs door u gepresenteerde voorstellen moeten wij, mijnheer de commissaris, regels uitvaardigen voor transacties die in grote mate ondoorzichtig zijn en dus onderhevig zijn aan een verhoogd systeemrisico, zoals buiten de beurs om verhandelde derivaten en verkopen van uit een ongedekte positie. Nu u het toch had over de bijeenkomst van de G20 in Seoul, wil ik tot slot, mijnheer de commissaris, nog zeggen dat wij het voortouw moeten nemen in de pogingen om een belasting op financiële transacties in te voeren, niet om wraak te nemen op de banken of om deze te straffen, maar om de speculatie aan banden te leggen en een krachtige boodschap te sturen aan de burgers van de Unie, die nu het gelag moeten betalen voor de crisis, opdat duidelijk wordt dat wij ons inspannen voor een billijkere verdeling van de lasten.</p>
    </intervention>
    <intervention id="3-208" speaker_id="28244" name="Wolf KLINZ" is_mep="True" mode="spoken" nationality="Germany" birth_date="13-09-1941" birth_place="Wien" p_group="Group of the Alliance of Liberals and Democrats for Europe" m_state="DE">
      <p sl="de">Mevrouw de Voorzitter, dames en heren, als banken meer kapitaal voor kredieten en financiële instrumenten moeten aanhouden, zijn ze beter in staat verliezen op te vangen. De recente voorstellen van het Comité van Bazel gaan uit van deze op stabiliteit georiënteerde benadering. Helaas heeft het Comité van Bazel tot dusver nog te weinig gekeken naar het probleem van systeemrelevante banken. Ik ben derhalve blij met de oproep van de heer Karas om de vereisten voor de liquiditeitsnormen afhankelijk te maken van deze systeemrelevantie. Met andere woorden, er moeten strengere eisen worden gesteld aan banken die vanwege hun omvang dan wel hun afhankelijkheid van het mondiale financiële systeem in geval van een crisis met behulp van geld van de belastingbetaler moeten worden gered.</p>
      <p sl="de">We zouden het probleem van bevoorrechte posities op een meer gedifferentieerde wijze moeten benaderen. Alleen als empirisch is aangetoond dat dit instrument niet tot arbitrage en concurrentieverstoringen leidt en een buitensporige kredietverlening daadwerkelijk tegengaat, moeten wij overwegen om dit definitief in Pijler 1 op te nemen.</p>
      <p sl="de">Deze voorstellen moeten in elk geval op mondiaal ten uitvoer worden gelegd. Wij mogen niet toelaten dat de Amerikaanse overheid een bepalende invloed op de voorstellen van Bazel hebben om deze vervolgens niet te implementeren. De G20-top volgende maand in Seoul zal duidelijk maken of en in hoeverre wij dit doel kunnen bereiken.</p>
    </intervention>
    <intervention id="3-209" speaker_id="96794" name="Sławomir NITRAS" is_mep="True" mode="spoken" nationality="Poland" birth_date="26-04-1973" birth_place="Połczyn Zdrój" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, ik ben er zeer verguld mee dat het Europees Parlement deze kwestie ter hand heeft genomen en vooral dat dit verslag op zijn initiatief tot stand is gekomen. Ik wil de heer Karas van harte feliciteren.</p>
      <p sl="pl">In de afgelopen tien jaar heeft zijn we getuige geweest van een ongekende ontwikkeling in diverse soorten van financiële noviteiten en hebben nieuwe instrumenten hun intrede gedaan. In feite zijn het vaak die instrumenten die tegenwoordig bepalend zijn voor de aard van de markt. Voor een doelmatig toezicht in deze situatie is het onontbeerlijk dat men over volkomen betrouwbare kennis beschikt van wat er op die markten gebeurt. De financiële instrumenten die zo populair zijn geworden, zijn inmiddels zo complex dat toezichthouders moeite hebben een passende beoordeling te maken van de inherente risico's.</p>
      <p sl="pl">Los van deze nieuwe instrumenten moeten we beseffen dat de markt in rap tempo verandert en globaliseert en dat deze instrumenten in de confrontatie tussen de geglobaliseerde, zich ontwikkelende markt en de nationale toezichthouders volstrekt tekortschieten en het toezicht spaak loopt. De groei van de financiële instellingen veroorzaakt in zekere zin ook een gebrek aan monitoring daar waar het toezicht plaatsvindt en dat belemmert ook het toezicht zelf.</p>
      <p sl="pl">Al met al wil ik zeggen dat het ontbreekt aan een algemeen beeld van de sector met betrekking tot zowel het geografisch aspect als de activiteiten van de sector zelf. Kennis over de relaties tussen de partijen die in de sector opereren en het evoluerende karakter van de activiteiten zelf is naar mijn mening van cruciaal belang voor het waarborgen van het financieel stelsel op mondiale schaal. Die kennis lijkt mij tot dusver te ontbreken.</p>
      <p sl="pl">De huidige regelgeving van Bazel heeft in feite te maken met kapitaal en het doet me deugd dat de nieuwe maatregelen voorzien in de tenuitvoerlegging van de met liquiditeitsaspecten verband houdende voorschriften en mechanismen voor een anticyclisch beleid. De maatregelen die op dit gebied zijn voorgesteld, moeten worden verwelkomd. Aangezien de toepassing van kapitaalindicatoren in het kader van een diagnostische maatregel vooraf weinig effect heeft gesorteerd, moet wij de stabiliteit van het systeem en de poging de liquiditeitsdekkingsratio's te standaardiseren positief waarderen vanuit het perspectief van zowel de korte als lange termijn. Het waren tenslotte liquiditeitsproblemen die noopten tot maatregelen om de banken te redden, zoals we hebben gezien.</p>
    </intervention>
    <intervention id="3-210" speaker_id="96673" name="Olle LUDVIGSSON" is_mep="True" mode="spoken" nationality="Sweden" birth_date="28-10-1948" birth_place="Hälsö" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Mevrouw de Voorzitter, het is in veel opzichten positief dat de werkzaamheden in verband met de nieuwe kapitaaldekkingsregels vooruitgaan. De succesvolle voltooiing van het Bazel III-proces is een voorwaarde om de stabiliteit in de financiële sector te kunnen herstellen. Het verslag waar we nu over moeten stemmen is evenwichtig en goed geformuleerd, maar ik zou toch drie punten willen benadrukken die duidelijker zouden kunnen zijn geweest.</p>
      <p sl="sv">Ten eerste is het op zich belangrijk om geen al te grote druk op de banken uit te oefenen door een te korte tenuitvoerleggingsperiode, maar tezelfdertijd is het op zijn minst even belangrijk dat de tenuitvoerlegging niet te traag verloopt. Het doel zou moeten zijn dat de banken voldoende stabiel zijn om het hoofd te kunnen bieden aan de volgende recessie. Door geen vroegere streefdatum te kiezen dan 2017/2018, bestaat het risico dat veel banken daar niet toe in staat zullen zijn.</p>
      <p sl="sv">Ten tweede moeten we ervoor zorgen dat de tenuitvoerlegging gebeurt in nauwe en positieve samenwerking met de Verenigde Staten en andere actoren. Het moet ons duidelijke doel zijn om de hele internationale bankensector te stabiliseren, niet slechts delen ervan. Gebieden waar de regels minder strikt zijn en de tenuitvoerlegging trager verloopt, kunnen het hele mondiale systeem blootstellen aan risico's.</p>
      <p sl="sv">Ten derde zijn regelmatige stressproeven een uitstekende manier om ons er continu van te verzekeren dat het banksysteem stabiel is. Daarom zouden wij die proeven moeten gebruiken als effectief instrument ter aanvulling van de kapitaalvereisten. Zowel de frequentie van die proeven als de gestelde eisen zouden kunnen worden verhoogd. De crisis heeft aangetoond dat het bliksemsnel kan gaan. Daarom is het belangrijk om de ontwikkelingen in de financiële sector altijd op de voet te volgen.</p>
    </intervention>
    <intervention id="3-211" speaker_id="4274" name="Olle SCHMIDT" is_mep="True" mode="spoken" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Mevrouw de Voorzitter, commissaris, de nieuwe regels van Bazel creëren de voorwaarden voor stabiliteit en duurzame groei. De crisis heeft ons geleerd dat de banken over meer en beter kapitaal moeten beschikken, en de wetgeving moet gezonde bankactiviteiten en het nemen van gezonde risico's bevorderen. De regels betreffende de leverage ratio moeten van dien aard zijn dat banken die kapitaal met een laag risico uitlenen, niet worden bestraft. De regels dreigen banken in de noordse landen extra hard te treffen omdat die banken grote portefeuilles hypothecaire leningen met een laag risico hebben. Dat geeft aanleiding tot bezorgdheid.</p>
      <p sl="sv">Alle richtlijnen en nieuwe regels mogen dan wel goed doordacht zijn, maar alles bij elkaar genomen lopen we toch het risico dat we een teveel aan regels krijgen dat op zijn beurt schadelijk kan zijn voor de groei. Ik ben het eens met mevrouw Bowles dat de Commissie moet nagaan welke gevolgen al die nieuwe regels voor banken hebben op de groei in Europa. Regels en nieuwe wetten zijn niet altijd de oplossing. Laat het betere niet de vijand van het goede zijn.</p>
    </intervention>
    <intervention id="3-212" speaker_id="96733" name="Antonio CANCIAN" is_mep="True" mode="spoken" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, commissaris, ik dank de heer Karas voor zijn uitstekende werk. Ik vind dat wij machteloos aan de zijlijn hebben toegekeken hoe er zich de afgelopen twee jaar een ernstige wereldwijde economische en financiële crisis voltrok, al zijn sommigen van mening dat het nog erger had kunnen zijn.</p>
      <p sl="it">Nu staat de Europese Unie vooraan en u, commissaris, zet revolutionaire stappen in de richting van stabiliteit en noodzakelijke garanties. Tijdens de vorige plenaire vergadering hebben we de economische macht goed opgeschud in het belang van Europa. Zoals u onlangs aangaf, liggen er al voorstellen inzake derivaten en short selling, en voeren we, in afwachting van het definitieve, herziene voorstel van de Commissie, discussie over het invoeren van een belasting op banken en een heffing op financiële transacties.</p>
      <p sl="it">Commissaris, we moeten ervoor waken dat we niet, zoals vaak gebeurt, van het ene naar het andere uiterste gaan, met regels en wetten die de economische ontwikkeling en het economisch herstel kunnen belemmeren of afremmen. Ik geloof dat het gevaar van starheid en bureaucratie altijd op de loer ligt. Het is waar dat wij op dit moment stabiliteit nodig hebben, maar wij hebben des te meer behoefte aan groei, groei en nog eens groei – zoals Commissievoorzitter Barroso eerder in dit Parlement aangaf.</p>
      <p sl="it">Bazel III markeert het begin van een proces waar wij allen verantwoordelijk voor zijn. Daarnaast moeten we de concurrentiekracht en gelijke omstandigheden waarborgen en moeten we enerzijds aandacht besteden aan het MKB en anderzijds aan spaarbanken en coöperatieve banken, die aan de basis liggen van onze samenleving.</p>
    </intervention>
    <intervention id="3-213" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mevrouw de Voorzitter, ik denk dat iedereen het erover eens is dat we de veerkracht van het bankwezen moeten versterken. Dankzij de heer Karas weten we dat we onder de voorstellen van Bazel geen gelijke randvoorwaarden hebben, en als je geen gelijke randvoorwaarden hebt, kun je niet concurreren. In feite is er dan een groot gevaar dat je dan vaak in eigen doel zult schieten.</p>
      <p sl="en">Er is opgemerkt, al moet het wel worden gepreciseerd, dat de VS en Europa totaal verschillend zijn. De Amerikaanse economie wordt hoofdzakelijk gefinancierd door de kapitaalmarkten. Europa vertrouwt hoofdzakelijk op de capaciteit van de bankensector om leningen te verstrekken, en in Ierland weten we dat meer dan waar ook. Onze banken kunnen kleine en middelgrote bedrijven eenvoudigweg geen krediet verlenen, en dagelijks leggen kleine en middelgrote bedrijven die voor het overige gezond zijn, het af, alleen maar omdat ze geen krediet kunnen krijgen. En zoals Vicky Ford heeft aangegeven, is het de belastingbetaler die deze bankiers redt en ook de afvloeiingsprogramma's betaalt en de pensioenfondsen en de gouden handdrukken van slapende regelgevers, enzovoort.</p>
      <p sl="en">Er moet dus veel werk worden verricht om een goed evenwicht te krijgen, en ik denk dat dit hier de sleutel is. Ik voel me bemoedigd door het antwoord van de commissaris, en hij heeft gezegd dat hij met ons samen zal werken en zal proberen een goed evenwicht te vinden en gelijke randvoorwaarden te scheppen. Dan scoren we punten en schieten we niet in eigen doel.</p>
    </intervention>
    <intervention id="3-214" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie. – Hartelijk dank, mevrouw de Voorzitter, en hartelijk dank aan u allen voor uw voorstellen, uw steun, uw suggesties en uw vragen, waar mijn team en ik zorgvuldig notitie van hebben genomen.</p>
      <p sl="fr">De heer Gauzès was de eerste die zojuist de kwestie van de juiste balans ter sprake bracht, gevolgd door de heer Schmidt, de heer Klinz, de heer Ludvigsson en als laatste de heer Kelly. Ja, wij streven ernaar de juiste balans te vinden. Sterker nog, wij moeten die balans zelfs op drie specifieke gebieden vinden, die ik zeer nauwlettend in de gaten zal houden.</p>
      <p sl="fr">Ten eerste moeten we een intelligente balans vinden tussen de maatregelen van Bazel zelf en de manier waarop we deze omzetten in wetgeving. Ik zal de overgangsperiodes en de bewegingsruimte die de overeenkomst van Bazel ons geeft, zo goed mogelijk gebruiken, waarna u daar zelf ook uw eigen bijdrage nog aan zal kunnen leveren.</p>
      <p sl="fr">Ten tweede moet er een balans worden gevonden tussen de Bazel-maatregelen en alle andere maatregelen waar we mee bezig zijn in het kader van de G20-agenda inzake crisispreventie en crisisbeheer. Ik kom daar zo nog op terug.</p>
      <p sl="fr">Het derde gebied, dat de heer Kelly zojuist noemde, betreft de Verenigde Staten. Ik weet heel goed, mijnheer Kelly, dat de Europese banksector veel nauwer betrokken is bij de financiering van de economie dan in de Verenigde Staten het geval is, en we zullen zeker rekening houden met dat verschil. Dit is de trans-Atlantische balans. We moeten hier goed naar kijken zonder, en dan heb ik het tegen de heer Lamberts, op de Verenigde Staten te wachten. Ik ga binnenkort weer naar de Verenigde Staten voor een ontmoeting met Tim Geithner en alle supervisors en het doel is niet om te kijken wie het langste treuzelt, maar om ons ervan te verzekeren dat we gelijk oplopen inzake Bazel II, Bazel II en een half, Bazel III en Bazel IV, excuses Bazel III en CRD4, en over een ander uitermate gevoelig onderwerp, dat overigens een splijtzwam zou kunnen worden tussen de Amerikanen en de Europeanen, namelijk het probleem van de boekhoudkundige normen. We zijn dus zeker niet naïef in onze omgang met de Verenigde Staten, maar we willen ook zeker niet op hun bedoelingen vooruitlopen.</p>
      <p sl="fr">Ik kan mijnheer Gauzès en alle andere collega’s derhalve geruststellen door te zeggen dat we deze drievoudige balans goed in de gaten houden. Mijnheer Cancian zei zojuist zeer terecht iets over de financiële instabiliteit die, inderdaad, de ergste vijand van groei is. Juist daarom moeten we voorwaarden creëren die de financiële stabiliteit stimuleren en ik wil daar, met betrekking tot het debat dat we momenteel met China voeren, monetaire stabiliteit aan toevoegen.</p>
      <p sl="fr">Ik heb aandachtig geluisterd naar mijnheer Bullman die ons aanspoorde om goede micro- en macro-economische studies uit te voeren. We zullen de overgangsperiodes, die niet onbegrensd zijn, inderdaad zo productief mogelijk gebruiken, en, mijnheer Bullman, u hebt gelijk als u zegt dat hier en in de Raad de Europese wetgeving wordt gemaakt, en niet elders en niet in Bazel. Hier bevindt zich de Europese wetgever en het is precies de reden waarom we een voorstel voor CRD 4 gaan maken, een wetgevend voorstel waarvoor we uw goedkeuring nodig zullen hebben, nog voor de debat- en motiefases.</p>
      <p sl="fr">Mevrouw Bowles, u hebt beslist gelijk ons te interpelleren en te zeggen dat dit geen business as usual kan zijn. Ik hoor overigens hier en daar een aantal bankiers die nogal een kort geheugen lijken te hebben, ons vertellen dat de crisis voorbij is en dat we weer terug kunnen naar hoe het was. Wij kunnen ons geen kort geheugen permitteren en het zal geen business as usual worden. Deze hervormingen zijn bloedserieus.</p>
      <p sl="fr">Ik wil daaraan toevoegen, mevrouw de Voorzitter, dat de verbeterde solvabiliteit, waar we in Bazel en CRD 4 over praten, niet het enige instrument is of de enige oplossing. Er zijn een groot aantal andere oplossingen op het gebied van crisisbeheersing, waar ik zojuist in mijn eerste interventie al op in ben gegaan. Ik doel dan natuurlijk op de regelgeving die we momenteel aan het opstellen zijn op het gebied van hedgefondsen, waarvan ik de werkzaamheden de komende dagen hoop te kunnen afronden, private equities, financiële derivaten en short selling. Er zijn ook andere belangrijke instrumenten. Mijnheer Ludvigsson had het zojuist over de stress tests. Deze moeten regelmatig worden uitgevoerd. Dat is onze aanpak op dit moment.</p>
      <p sl="fr">Mijnheer Lamberts, ik wil graag iets zeggen over een belangrijk punt dat u hebt aangestipt, namelijk dat van de uitkering van dividenden door banken die niet aan de minimum kapitaalvereisten zouden voldoen. Op dit probleem waren we duidelijk voorbereid door middel van een van de zogenoemde buffers, in dit geval de buffer voor kapitaalaanhouding, die bepaalt dat een bank geen dividenden kan uitkeren als niet aan de minimale kapitaalvereisten is voldaan. Dat is één van de bepalingen die we uiteraard in ons wetsvoorstel zullen overnemen.</p>
      <p sl="fr">Mevrouw Ford, we moeten de belastingbetaler inderdaad in bescherming nemen. Daarom zult u ongetwijfeld interesse hebben in de voorstellen die wij komende dagen zullen doen op het gebied van crisispreventie en crisisbeheer en de oprichting, zo hopen wij, in alle lidstaten van een crisisafwikkelingsfonds zodat de banken voor de banken betalen en niet de belastingbetaler.</p>
      <p sl="fr">Mevrouw Lulling stelde een hele specifieke vraag. In de onderhandelingen van Bazel zijn mijn medewerkers inderdaad bijzonder alert op dit punt geweest en we zijn dan ook tot overeenstemming gekomen dat 40 procent van de liquiditeitsbuffer uit pandbrieven mag bestaan. Dat is een goed resultaat, lijkt me, en we zijn volledig vóór een diversificatie van vermogensbestanddelen.</p>
      <p sl="fr">De heer Klinz noemde het probleem van too big to fail . Ook hier heb ik, toen deze zorg in de Verenigde Staten op tafel kwam, gezegd dat het onmogelijk is om de systemen te vergelijken, aangezien het Amerikaanse en Europese banksysteem totaal verschillend zijn, zowel wat betreft hun aandeel in de economie, als wat betreft hun structuur. Maar dat is een probleem, mijnheer Klinz, dat op internationaal niveau, zowel in de context van de G20 als in die van de Financial Stability Board, nog niet geregeld is. Wij letten erop dat ook hier geen beroep wordt gedaan of kan worden gedaan op de belastingbetaler.</p>
      <p sl="fr">Mijnheer Nitras, wat de complexe financiële instrumenten betreft, hebben wij behoefte aan strenger toezicht. Daarom zal de nieuwe Europese autoriteit voor effecten en markten (EAEM), grotendeels dankzij dit Parlement, een sleutelrol gaan vervullen bij de mogelijkheid om bepaalde gevaarlijke producten te verbieden en we zullen, dat zult u de komende tijd gaan zien, de rol van de EAEM nog verder versterken.</p>
      <p sl="fr">Tot slot wil ik mevrouw Podimata laten weten dat er ook met betrekking tot de ratingbureaus een derde actieronde zal plaatsvinden. Wat we tot nu toe met u hebben gedaan is niet voldoende en ik werk momenteel aan deze derde actieronde om ratingbureaus te reguleren en de markt van de ratingbureaus, die op zijn zachtst gezegd in te weinig handen is geconcentreerd, te diversifiëren. We hebben afgelopen vrijdag vragen gesteld aan de ECOFIN-ministers, in aanwezigheid van uw voorzitter, mevrouw Bowles. Ik zal een consultatie voorbereiden om deze regulering te versterken.</p>
      <p sl="fr">Mijnheer Schmidt noemde ook het gevaar van een cumulatief effect, maar op die vraag heb ik al antwoord gegeven in mijn punt over de drievoudige balans, die we nauwlettend in de gaten zullen houden.</p>
    </intervention>
    <intervention id="3-215" speaker_id="4246" name="Othmar KARAS" is_mep="True" mode="spoken" role="rapporteur" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">Mevrouw de Voorzitter, dames en heren, het debat was helder, duidelijk, kundig en verantwoord. We hebben een uitstekend beeld van onszelf gegeven, als één front en vastberaden. Commissaris, ik wil tevens alle betrokkenen danken, ook u. Wij stellen het proces niet ter discussie, maar het is nog niet voltooid. We hebben eveneens het pijnpunt aan de kaak gesteld. Het pijnpunt dat hoofdzakelijk het gevolg is van de verschillen in de economische en bankstructuren tussen Europa en de Verenigde Staten. Over één ding moeten we op dit punt duidelijk zijn en dat is dat het wetgevingsproces weliswaar nog niet is begonnen, maar dat het Bazelproces onze beleidsruimte prejudicieert en beperkt. Wat zou er zijn gebeurd als we geen initiatiefverslag zouden hebben opgesteld? Dan zou er vandaag geen debat zijn geweest. We moeten daarom meer parlementarisering en democratisering brengen in het Bazelproces, het G20-proces en de nieuwe mondiale instellingen die worden opgericht, om later niet steeds voor voldongen feiten te komen staan.</p>
      <p sl="de">Basel III en depositogaranties moeten aan elkaar worden gekoppeld, aangezien beide aspecten verband houden met elkaar. We hebben een koppeling nodig tussen onze besluitvorming en mondiale tenuitvoerlegging, met name in de Verenigde Staten. We hebben de definitie van liquiditeit nodig alvorens we de ontwerprichtlijn opstellen. Bovendien stelt de Dodd-Frank-Act in de VS ons voor alweer een nieuw probleem. Omdat Amerikanen problemen gaan krijgen bij de implementatie van de liquiditeitsnormen, proberen ze opnieuw om naast de externe ratings aanvullende criteria in te voeren. Onze stelregel moet zijn dat hetzij externe ratings hetzij alternatieve criteria zoals prijsstabiliteit de basis voor beoordeling moeten vormen. Het mag in geen geval zo zijn dat voor Europa beide gelden en voor de Verenigde Staten slechts een van beide.</p>
      <p sl="de">We moeten waakzaam blijven en laten we er samen voor zorgen, commissaris, dat de nationale ministers van Financiën en Economische Zaken aan hun nationale parlementen doorgeven wat de Commissie nu in haar effectbeoordeling rapporteert. Men is zich in de nationale parlementen lang niet zo bewust van hetgeen wij hier doen en wat de gevolgen en oorzaken in de lidstaten zijn, als wij hier in dit Huis. Wij moeten in dit opzicht ook een offensief starten. Laten we de nationale parlementen bij dit communicatieproces betrekken.</p>
    </intervention>
    <intervention id="3-216" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="nl">Het debat is gesloten.</p>
      <p sl="nl">De stemming vindt morgen plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-217" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">Ik geloof dat de recente economische en financiële crisis, de grootste recessie sinds de Grote Depressie, duidelijk heeft gemaakt dat er een grondige herziening nodig is van het huidige regelgevingskader, Bazel II. Ik wil u er hier in het Parlement aan herinneren dat het Bazel II-akkoord de criteria voor de toegang tot krediet bepaalt, doordat het de banken dwingt objectief de kredietwaardigheid van een onderneming te beoordelen en daarbij rekening te houden met de risico’s die een eventuele staat van insolventie met zich mee zou brengen, met de garanties en met de vorderingen op het moment van het faillissement. Ofschoon deze criteria bedoeld zijn om het concurrentievermogen van ondernemingen te verbeteren en het financiële stelsel stabieler te maken, zijn ze uiterst nadelig voor kleine en middelgrote ondernemingen, die de motor van de economie van de Europese Unie vormen. Doordat hun financiële stabiliteit beperkt is, leidt de toepassing van het akkoord voor Europese ondernemingen vaak tot een beperkte toegang tot krediet en tot een hogere rente. Hoewel ik de inzet van het Comité van Bazel om het algemene regelgevingskader te herzien, bemoedigend vind, ben ik zeer bezorgd over de tekortkomingen die tijdens de onderhandelingen zijn gebleken. Om die reden ben ik het eens met de aanbeveling om het Parlement meer te betrekken bij de onderhandelingen om de nodige aanpassingen aan te brengen teneinde te voorkomen dat het Europese bedrijfsleven en de Europese economie worden benadeeld.</p>
    </intervention>
    <intervention id="3-218" speaker_id="97195" name="Giovanni COLLINO" is_mep="True" mode="written" nationality="Italy" birth_date="15-06-1954" birth_place="Pontebba " p_group="Group of the European People's Party (Christian Democrats)" m_state="IT">
      <p sl="it">Een nieuw stabiliteitspact voor Europa moet ook over het banksysteem gaan, dat het andere uiteinde is van het proces waarmee de eigen middelen worden ingezet, die het kloppend hart vormen van de Europese economie. Met andere woorden: de schulden die de lidstaten van de Europese Unie in de loop der jaren opbouwen om de nationale welvaart te bevorderen en te delen met hun burgers, wordt gefinancierd en beheerd door de banken, die op deze manier winst moeten kunnen maken.</p>
      <p sl="it">Hoewel het waar is dat de lidstaten nog veel tijd nodig hebben om te wennen aan de gestandaardiseerde financiële wetgeving, om binnen hun eigen fiscale systeem een toereikend niveau van harmonisatie te bewerkstelligen, om toereikende liquiditeitsbuffers op te bouwen en om tot een betrouwbare hefboomwerking te komen waarmee spaargelden en de bijbehorende langetermijntrends worden bewaakt, moeten we dusdanig te werk gaan dat we ook voor de korte termijn een goed antwoord kunnen vinden op de crisis.</p>
      <p sl="it">De Europese Unie zal over steeds meer eigen middelen beschikken, wat ertoe zal leiden dat het beheer van EU-middelen steeds minder gericht zal zijn op het beperken van systeemrisico’s en steeds meer op het creëren van een reeks stimuleringsmaatregelen ter ondersteuning van de nationale economieën, die niet meer enkel binnen de landsgrenzen nauwlettend in de gaten worden gehouden, maar die geïntegreerd worden om beter gebruik te kunnen maken van hun relatieve sterke aspecten.</p>
    </intervention>
    <intervention id="3-988" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Sterke en stabiele financiële instellingen zijn van vitaal belang voor de duurzaamheid van de kapitaalmarkt, de toegang tot kredietverlening, het concurrentievermogen en de economische en financiële stabiliteit. Daarom ben ik blij dat dit verslag is aangenomen, inzonderheid omdat het essentiële maatregelen bevat die ikzelf heb voorgesteld als antwoord op de situatie van de nationale financiële instellingen. Het lijkt mij met name onontbeerlijk dat het Comité van Bazel en de Commissie de behandeling van wederzijdse overeenkomsten inzake financiële kruiseigendom beter definiëren; dat de normen voor hoogwaardige liquide activa worden bepaald overeenkomstig de definitie die de Europese Centrale Bank hanteert van activa die in aanmerking komen voor monetaire beleidsoperaties (repofaciliteit); en dat alle overheidsschulden uit de eurozone worden opgenomen als hoogwaardige liquide activa, ongeacht de specifieke inschaling, teneinde de buitensporige gevolgen van de activiteiten van ratingbureaus te beperken.</p>
    </intervention>
    <intervention id="3-219" speaker_id="96714" name="Jiří HAVEL" is_mep="True" mode="written" nationality="Czechia" birth_date="20-08-1957" birth_place="Praha" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Onderhavig verslag is vrij nauwkeurig uitgewerkt en geeft een overzichtelijke analyse van de problematiek van de voorgestelde nieuwe bankregulering (Bazel II) en gaat in detail in op de belangrijkste aandachtspunten waarop momenteel in de dagelijkse praktijk alsook op academisch niveau gediscussieerd wordt. Het gaat in concreto om vijf speerpunten die, eenmaal ingevoerd, zouden moeten leiden tot een hogere financiële stabiliteit van de banksector en tot vermindering van de kans op volgende crises: kwaliteit van het kapitaal (versterking van de kwaliteit van het bankkapitaal is zonder meer geboden), strengere normen ten aanzien van de liquiditeit (tijdens de kredietcrisis is gebleken dat het liquiditeitsrisico aanzienlijk was), anticyclische maatregelen (middels de opbouw van voldoende bankkapitaal in goede tijden kan overdadige groei van de kredietstroom en daarmee het ontstaan van zeepbellen zoals in Spanje, worden voorkomen), invoering van de hefboomcoëfficiënt (deze nieuwe indicator zou moeten bijdragen tot stabielere banken, waarbij deze echter niet alleen dient te worden opgesteld met de op de balans van de bank staande posten, maar tevens met niet op de balans van de bank staande posten, zoals derivaten en voorwaardelijke verplichtingen van banken), en last but not least de oprichting van een centrale tegenpartij voor de afhandeling van OTC-transacties, dit met name ten behoeve van een hogere transparantie in de derivatenhandel. Op basis van bovenstaande ben ik van mening dat onderhavig verslag een gedetailleerde analyse bevat alsmede relevante aanbevelingen ten aanzien van de voorgestelde bankregulering, reden waarom ik zou willen aanbevelen voor het verslag in zijn huidige vorm te stemmen.</p>
    </intervention>
    <intervention id="3-987" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Ik ben van mening dat dynamische, duidelijk afgebakende financiële markten die substantiële investeringen kunnen financieren een conditio sine qua non zijn voor het herstel van de Europese economie. Ik spreek mijn krachtige steun uit voor de verplichting in het kader van de G20 om een groter kapitaalvolume te genereren en beheersnormen voor liquiditeiten uit te werken. Deze kwaliteitsnormen voor liquiditeiten vormen een essentieel onderdeel van de reactie op de crisis. Daarnaast ben ik van mening dat een grotere flexibiliteit van in aanmerking komende beschikbare activa in de Europese Unie, door het vaststellen van zekere financieringsbronnen en door hun specifieke kenmerken zowel op korte als lange termijn voor financiële stabiliteit zullen zorgen in crisissituaties.</p>
    </intervention>
    <intervention id="3-986" speaker_id="23787" name="Czesław Adam SIEKIERSKI" is_mep="True" mode="written" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">De financiële en economische crisis van de afgelopen jaren heeft ons de illusie ontnomen dat de banken zelf het best in staat zijn hun risico's in te schatten en de veiligheidsvereisten vast te stellen. De volledige onwetendheid bij sommige bankdirecteuren, de fixatie op verkoopplannen met voorbijgaan aan de risicofactoren en de inertie van het systeem van financieel toezicht waren de fundamentele doodzonden van de bankensector die aan de wortel stonden van de mondiale recessie.</p>
      <p sl="pl">Als crisisbeheersingsmechanisme is Bazel II niet erg succesvol gebleken. Het is in de huidige omstandigheden dan ook essentieel om zo spoedig mogelijk een nieuwe gedragscode – Bazel III – op poten te zetten waarin afstand wordt gedaan van de optimistische veronderstelling dat banken in staat zijn zichzelf te reguleren.</p>
      <p sl="pl">Verhoging van de kapitaalvereisten zal door de hiermee gepaard gaande liquiditeitsgroei zeker bijdragen aan de stabilisering van de bankensector. Het gevaar van die maatregelen is echter dat de banken de kosten daarvan doorberekenen aan hun klanten – met andere woorden, dat geld lenen en andere financiële diensten duurder worden – wat weer schade zou toebrengen aan de economie. Het is daarom noodzakelijk te zorgen voor passende kaders die dat soort onwelkome effecten voorkomen of in ieder geval tot een minimum beperken. Aan de andere kant moeten we wel beseffen dat financiële veiligheid geld kost. De vraag is wat we daarvoor willen betalen.</p>
    </intervention>
    <intervention id="3-985" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Door de crisis is aangetoond dat de banken duidelijk over onvoldoende kapitaal beschikken om aan hun financiële verplichtingen te kunnen voldoen. Er is derhalve een diepgaande hervorming van het bestaande regelgevingskader nodig en de inspanningen van het Comité van Bazel gericht op opwaardering van het kader in het algemeen, met name door uniforme, duidelijke en transparante regels, moeten worden toegejuicht. Desalniettemin zijn er in dit opzicht nog enkele tekortkomingen en zou het kader in zijn huidige vorm nadelig zijn voor het concurrentievermogen van de Europese economie. Europese ondernemingen leunen in grote mate op de leningverstrekkingscapaciteit van de banksector. Vier vijfde van de investeringen en leningen in Europa steunt op bankkredieten. In dit verband is het met name van belang dat de financiering van het MKB wordt veiliggesteld. Er moet rekening worden gehouden met de verschillen, zonder dat bepaalde bedrijfsmodellen worden benadeeld. Anders bestaat het risico dat de Europese economie en het Europese bedrijfsleven schade wordt toegebracht.</p>
    </intervention>
  </section>
  <section id="creitem16" title="16. Door de Commissie opgelegde boetes in antitrustzaken (debat)">
    <intervention id="3-221" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="nl">Aan de orde is de verklaring van de Commissie: Door de Commissie opgelegde boetes in antitrustzaken.</p>
    </intervention>
    <intervention id="3-222" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie. – Mevrouw de Voorzitter, het is me als altijd een waar genoegen om hier dag en nacht in uw gezelschap te verkeren, en dit keer ben ik hier namens mijn collega en goede vriend, Joaquín Almunia, die is verhinderd vanwege het werkdiner tussen China en de Europese Unie dat op dit moment plaatsvindt. Uw Vergadering heeft de Commissie uitgenodigd haar beleid toe te lichten op het gebied van boetes ter bestrijding van concurrentieverstorende activiteiten. Ik ben dan ook verheugd dat ik in zijn naam deze presentatie mag geven.</p>
      <p sl="fr">Het is, zoals u weet, de verantwoordelijkheid van de Commissie om concurrentieverstorende activiteiten te bestrijden en deze te bestraffen als ze schadelijk zijn voor bedrijven en consumenten binnen de interne markt.</p>
      <p sl="fr">Het belangrijkste instrument waarover we in dit kader beschikken is onze bevoegdheid geldboetes op te leggen aan ondernemingen die aan dergelijke kartels deelnemen, die dergelijke concurrentiebeperkende handelspraktijken toepassen of die misbruik maken van hun machtspositie. Deze boetes worden vastgesteld volgens onze richtlijnen voor het berekenen van boetes. De versie die momenteel van kracht is, is slechts vier jaar geleden aangenomen.</p>
      <p sl="fr">Wij kennen ook kortingen van boetes toe aan ondernemingen die meewerken aan onze onderzoeken, bijvoorbeeld als zij ons wijzen op het bestaan van een kartel, en aan bedrijven die ermee instemmen een overeenkomst met de Commissie te sluiten. Dit spaart alle partijen een hoop tijd en geld. De bedrijven kunnen in ieder geval niet worden gedwongen om meer te betalen dan 10 procent van de totale omzet die in het voorafgaande boekjaar is behaald, waarmee een plafond is bepaald voor de hoogte van de boetes die kunnen worden opgelegd.</p>
      <p sl="fr">Dames en heren, geachte afgevaardigden, de boetes zijn dus ons belangrijkste instrument. Het is echter wenselijk om de invoering van sancties voor individuen in de toekomst niet uit te sluiten, met name administratieve sancties. Er zijn meerdere lidstaten die dergelijke sancties al daadwerkelijk toepassen. Wij willen de juridische en politieke consequenties van een dergelijke ontwikkeling nauwkeurig onderzoeken.</p>
      <p sl="fr">Is het nodig een formeel rechtskader te creëren? Artikel 23 van Verordening nr. 1/2003 van de Raad vormt momenteel de juridische basis van de boetes die de Commissie oplegt, maar het bevat niet de richtlijnen voor de berekening van boetes. In dat artikel 23 staan de basisprincipes, waaronder het zojuist genoemde omzetplafond, terwijl in de richtlijnen de toepassing van die principes nader wordt uitgewerkt.</p>
      <p sl="fr">Het is in een groot aantal Europese rechtsstelsels vrij gebruikelijk om de beschikking te hebben over een waaier aan mogelijke, wettelijk vastgelegde sancties en administratieve richtlijnen inzake de berekening van de definitieve geldboete. Een dergelijk systeem bestaat in Duitsland, het Verenigd Koninkrijk en in Nederland ook voor de toepassing van mededingingsregels. Gezien die situatie zien we geen enkele reden om nieuwe wetgeving voor te stellen inzake de boetes die door de Europese Unie in antitrustzaken worden opgelegd.</p>
      <p sl="fr">Tweede vraag: moeten de richtlijnen worden herzien, voordat we het over de hoogte van de opgelegde boetes gaan hebben? Ik zou u daarbij graag een idee geven van wat kartels de Europese economie kosten. Volgens onze schattingen bedroeg de schade die werd veroorzaakt door de achttien kartels die tussen 2005 en 2007 werden ontmanteld, bijna acht miljard euro. Uit studies bleek eveneens dat de kartels een prijsstijging tot gevolg hadden van 10 tot 30 procent, een verleidelijk vooruitzicht dat moeilijk is te weerstaan zonder krachtige tenuitvoerlegging van het mededingingsrecht en dat is ons werk.</p>
      <p sl="fr">Onze boetes zijn vastgesteld op een niveau waarop illegaal gedrag dat zich eerder heeft voorgedaan, op een billijke manier wordt bestraft. De boetes zijn hoog, maar ze zijn een weerspiegeling van de veroorzaakte schade en de onwettige opbrengsten die de leden van het kartel zich hebben toegeëigend. Onze boetes moeten bedrijven ook op doeltreffende wijze ontmoedigen om zich in de toekomst met dergelijke concurrentieverstorende activiteiten in te laten. Daarom zien wij geen enkele reden, ik herhaal het nog maar eens, om de richtlijnen uit 2006 inzake de berekening van boetes te wijzigen.</p>
      <p sl="fr">De derde en laatste vraag: moeten de boetes tijdens de crisis worden verlaagd? U moet weten dat we grondig onderzoek doen naar de financiële situatie van bedrijven die soms aanvoeren dat ze niet in staat zijn de boete te betalen en dat we onze boetes voor een groot aantal van hen al drastisch hebben verlaagd. Dat geldt bijvoorbeeld voor de zeer recente besluiten met betrekking tot badkamersanitair of spanstaal, waar we kortingen van 25 tot 75 procent hebben toegepast.</p>
      <p sl="fr">Het is, dames en heren, niet in ons belang om bedrijven van de markt uit te sluiten. Het tegendeel is waar. Vaak zijn de mededingingsregels juist nodig om nieuwe bedrijven de kans te geven tot de markt toe te treden en er, op een normale, rechtvaardige manier, hun activiteiten uit te oefenen.</p>
    </intervention>
    <intervention id="3-223" speaker_id="2224" name="Klaus-Heiner LEHNE" is_mep="True" mode="spoken" nationality="Germany" birth_date="28-10-1957" birth_place="Düsseldorf" p_group="Group of the European People's Party (Christian Democrats)" m_state="DE">
      <p sl="de">namens de PPE-Fractie . – Mevrouw de Voorzitter, commissaris, om te beginnen wil ik de Commissie danken voor de reeds getoonde flexibiliteit. Commissaris Barnier heeft erop gewezen dat er binnen bepaalde branches, binnen de bouwsector, gezien het feit dat er een enorme economische achteruitgang in de sector is geweest, behoorlijk wat beweging is geweest in het vaststellen van boetes en het verlenen van – kwijtscheldingen kunnen we het niet noemen, maar – mogelijkheden tot gespreide betaling. Dat is mijns inziens een gepaste reactie van de kant van de Commissie met het oog op de uitzonderlijke economische situatie waarin talloze ondernemingen zich bevinden. Los van deze welkome flexibiliteit van de Commissie moeten we uiteraard toch de fundamentele vraag stellen of het systeem van straftoemeting zoals we dat op dit ogenblik hebben, nog wel overeenstemt met de grondbeginselen van een rechtsstaat.</p>
      <p sl="de">Ik durf te beweren dat dit wellicht twijfelachtig is. Door het vaststellen van een dergelijk uitgebreid bepalend raamwerk zonder concrete criteria in het wetgevingsinstrument zelf vast te leggen, geeft Verordening (EG) nr. 1/2003 van de Raad de Commissie zoveel vrijheid dat men welhaast de verdenking kan hebben dat de besluiten erachter niet per definitie gebaseerd zijn op wetgeving, maar in plaats daarvan zonder meer elementen van willekeur bevatten. Helaas heeft het Europees Gerecht van eerste aanleg tot dusver aan deze praktijk en deze wijze van toemeting meegewerkt en daar geen enkele kritiek op geuit.</p>
      <p sl="de">Ik zou me echter kunnen voorstellen – we hebben nu te maken met een verandering in de situatie, aangezien we nu binnenkort zullen toetreden tot het Europees Verdrag tot bescherming van de rechten van de mens en het Handvest van de grondrechten nu door het Verdrag van Lissabon bindend is geworden – dat de rechtspraak met het oog hierop zal veranderen. Ik ben derhalve van mening dat we hier uiterst zorgvuldig over moeten nadenken en ik juich het toe dat de Commissie overweegt om de bepalingen volgens Verordening (EG) nr. 1/2003 van de Raad op dit gebied met het oog op de criteria en andere soorten sancties te herzien, te specificeren, en strengere criteria op te stellen met betrekking tot de vast te stellen strafmaatregelen. Persoonlijk ben ik van mening dat dit noodzakelijk is om de tekortkomingen wat betreft de rechtsstaat te verhelpen die vele deskundigen op dit moment in Europa zien.</p>
    </intervention>
    <intervention id="3-224" speaker_id="28295" name="Antolín SÁNCHEZ PRESEDO" is_mep="True" mode="spoken" nationality="Spain" birth_date="05-04-1955" birth_place="Betanzos" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">namens de S&amp;D-Fractie. – Mevrouw de Voorzitter, commissaris, de kwestie van de boetes is een bijzonder belangrijke kwestie. Het gaat om de aanpak van concurrentieverstorende gedragingen, een aanpak die doeltreffend en afdoende moet zijn. Een zwakke, ontoereikende aanpak zal een uitnodiging en stimulans zijn voor het begaan van overtredingen. Daarom moeten de boetes degenen ontmoedigen die de regels overtreden, maar ze moeten ook functioneren als afschrikmiddel voor alle marktdeelnemers. Duidelijk moet zijn dat niet-geoorloofde concurrentie geen enkel voordeel of winst oplevert voor degenen die zich hiermee inlaten.</p>
      <p sl="es">Het is waar dat de Commissie heel wat speelruimte heeft bij het opleggen van boetes. Die speelruimte betekent echter niet dat er naar willekeur gehandeld wordt, want er bestaan wel degelijk regels, grenzen en criteria, er bestaat een procedure met waarborgen en hoe dan ook bestaat er gerechtelijk toezicht.</p>
      <p sl="es">Het Verdrag, Verordening (EG) nr. 1/2003, de richtlijnen van 2006, de mededeling over de clementieregeling- ook van het jaar 2006 – al die dingen samen vormen een kader dat vrij goed functioneert.</p>
      <p sl="es">De regeling zou echter wel kunnen worden verbeterd. Gezien de ervaring met de toepassing van de regeling, de aanbevelingen van deskundigen en de problemen die terecht zijn aangekaart door instellingen en sommige marktdeelnemers, is het raadzaam bepaalde kwesties aan te pakken. Zo kunnen de transparantie en voorspelbaarheid worden verbeterd, en kan er ook worden nagedacht over de impact van de regeling op de kleine en middelgrote ondernemingen, de werkgelegenheid, en het duurzame karakter van ondernemingen. Voorts moet er gekeken worden naar de flexibiliteit met betrekking het bedrag en de betalingen, net als naar de aansluiting op clementieregelingen, en zelfs naar de vraag naar de wijze waarop de verschillen tussen de regelingen van de verschillende lidstaten moeten worden opgelost..</p>
      <p sl="es">De regeling kan bovendien worden gecompleteerd door andere relevante instrumenten toe te voegen: bijvoorbeeld door de nadruk te leggen op de persoonlijke verantwoordelijkheid, door een ander soort oplossingen te overwegen – niet alleen om een einde te maken aan concurrentieverstorend gedrag maar ook om herhaling te voorkomen – en door privé-acties te starten voor schadeloosstelling van zowel individuen als groepen.</p>
      <p sl="es">Al deze vraagstukken moeten strikt, stelselmatig en constructief worden aangepakt, zonder dat het functioneren van het concurrentiebeleid in twijfel wordt getrokken..</p>
    </intervention>
    <intervention id="3-225" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="en">namens de ALDE-Fractie . − Mevrouw de Voorzitter, ik ben het eens met veel van wat door de vorige sprekers is gezegd. Ik verwelkom de verklaring van de commissaris, want, als ik zorgvuldig luister, staat de Commissie in feite open voor het verzoek van het Parlement, dat was opgenomen in het verslag van afgelopen jaar over het mededingingsbeleid, om een geavanceerdere toolkit voor het antitrustbeleid.</p>
      <p sl="en">Het accent heeft heel erg gelegen op boetes en de hoogte van de boetes, maar we moeten oppassen dat dit geen ideologisch debat wordt. Dit gaat heel erg over het hebben van een toolkit die een effectief afschrikmiddel is voor concurrentieverstorende activiteiten. Zoals u terecht hebt opgemerkt, is de schade voor onze economie en ook voor de consumenten aanzienlijk. Ik denk dat boetes redelijk moeten zijn, maar als bedrijven klagen over boetes, is het enige dat ze hoeven te laten, kartels vormen. Dat is de beste garantie dat ze geen excessieve boetes opgelegd krijgen.</p>
      <p sl="en">Vorig jaar hebben we gevraagd om voorstellen van de Commissie voor geavanceerdere instrumenten. We hebben u gevraagd om met voorstellen te komen die vraagstukken bestrijken zoals individuele verantwoordelijkheid (die u hebt genoemd), transparantie en verantwoordingsplicht van bedrijven, kortere procedures, het recht op verdediging en eerlijke rechtsbedeling, en mechanismen om de effectieve werking van clementieverzoeken te waarborgen, maar ook corporate compliance -programma's en de ontwikkeling van Europese normen. Ik zou graag willen weten of de Commissie van plan is om met zulke voorstellen te komen. We beseffen dat dit zeer ingewikkeld is, aangezien we te maken hebben met nationale bevoegdheden en Europese bevoegdheden. Maar ik denk dat we de gemeenschappelijke doelstelling van het creëren van een goed functionerende markt delen.</p>
    </intervention>
    <intervention id="3-226" speaker_id="28193" name="Jean-Paul GAUZÈS" is_mep="True" mode="spoken" nationality="France" birth_date="01-10-1947" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Mevrouw de Voorzitter, commissaris, ik herinner mij dat ik een aantal jaren geleden aan de toenmalige commissaris voor mededinging heb gevraagd of er ooit een evaluatie was uitgevoerd om te zien in hoeverre de opgelegde boetes een positief effect voor de consumenten hadden. En deze commissaris zei me toen, aan het begin van een commissievergadering: “Kijk, ik heb zo en zoveel miljoen euro aan boetes weten binnen te harken”. Het antwoord luidde dus dat men daar niet naar had gekeken. Het lijkt er dus op dat u sindsdien een onderzoek hebt verricht naar de omvang van de reële schade.</p>
      <p sl="fr">Ik wil uw aandacht echter vestigen op twee zaken. Om te beginnen dat de vaststelling van het bedrag is gebaseerd op de omzet van de groep. Het kan dus zijn dat de onderneming die de regels voor de mededinging heeft geschonden binnen die groep een betrekkelijk klein gewicht vertegenwoordigt. Niet dat ik het zo goedpraat, maar het lijkt me wel wat vreemd, zeker als er sprake is van entiteiten die juridisch gezien op zichzelf staan.</p>
      <p sl="fr">Het tweede punt, mijnheer de commissaris, heeft te maken met preventie. U heeft daar zelf op gewezen – niet uw collega. U heeft gezegd dat preventie beter is dan repressie, en hoe dan ook doeltreffender. De vraag die ik hier stel luidt dan ook of deze enorme boetes – die zodra ze bekend worden gemaakt altijd de voorpagina’s van de kranten halen – inderdaad een preventieve rol spelen. En ik vraag me af of het met het oog op preventie niet doeltreffender zou zijn om wat meer te letten op het aantal inspecties, in plaats van op de omvang van de boetes.</p>
      <p sl="fr">Zoals onlangs in Frankrijk is gebleken, kunnen er vonnissen worden gegeven waarmee bedragen zijn gemoeid die pas na vier- of vijfduizend jaar volledig zouden kunnen worden betaald. Ik geloof dus dat we ons niet moeten fixeren op die bedragen. We moeten kijken naar de gevolgen van deze boetes voor het betrokken bedrijf, zeker wanneer de economische situatie ongunstig is.</p>
      <p sl="fr">Het niet naleven van de mededingingsregels is verkeerd. Het is terecht dat er boetes worden uitgedeeld, maar die moeten wel proportioneel zijn. Daarom willen we graag weten of de Commissie bereid is de regels aanpassen. Ik geloof echter dat u op die vraag reeds ontkennend hebt geantwoord, en dat is beslist jammer.</p>
    </intervention>
    <intervention id="3-227" speaker_id="2081" name="Peter SKINNER" is_mep="True" mode="spoken" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mevrouw de Voorzitter, ik weet niets van bedrijven die vierhonderd jaar de tijd hebben om boetes af te betalen, maar dat klinkt behoorlijk draconisch. Desalniettemin, commissaris, besef ik dat u vanavond wellicht niet in een positie verkeert om geïmproviseerd beleid te maken. Daarom zal ik enkele vragen voorleggen aan commissaris Almunia over de kwesties waarover we vanavond debatteren.</p>
      <p sl="en">Ik wil graag twee korte opmerkingen maken. Op de eerste plaats verzoek ik de Commissie om de effectbeoordelingen voor de richtsnoeren van 2006 te leveren. Ik begrijp dat de medewerkers van de heer Almunia al hebben aangegeven dat dit mogelijk is. Ik kijk naar deze effectbeoordelingen uit. Misschien hoef ik alleen maar even op de hoogte te worden gesteld van de actuele stand van zaken, maar ik zou gerustgesteld zijn als dat dit inderdaad mogelijk is.</p>
      <p sl="en">Op de tweede plaats hebben we vanavond gehoord dat alle aandacht gaat naar boetes – en boetes die worden opgelegd aan bedrijven die de mededingingsregels schenden. Er is misschien sprake van een verhoging van de boetes, maar die lijken hen niet af te schrikken. Ze doen het nog steeds.</p>
      <p sl="en">Misschien moeten we inventief zijn in wat we doen. In het geval van prijsafspraken, bijvoorbeeld, worden kleine ondernemingen verderop in de keten vaak getroffen door de gevolgen van bedrijven die dit gedaan hebben, en zij krijgen buiten hun schuld met deze specifieke boetes te maken.</p>
      <p sl="en">Wat als de Commissie eens een moment zou nadenken over de sociale gevolgen? Wat als de Commissie eens zou nadenken over het hanteren van verschillende benaderingen? In het Verenigd Koninkrijk bijvoorbeeld staan de regelingen toe directeuren te diskwalificeren, in plaats van een boete op te leggen, wat de betrokken schuldigen echt aanpakt en het personeel en de bedrijven de mogelijkheid biedt om te overleven – misschien is dat wel een intelligente filosofie, een filosofie die we zouden kunnen overnemen als een model voor wat we zouden kunnen doen, of zelfs alleen maar bij wijze van proef.</p>
      <p sl="en">Er zijn nog andere voorbeelden – zoals we uit diverse hoeken van de zaal, uit andere landen hebben gehoord – waarvan ik zeker weet dat wij hetzelfde zouden kunnen doen. Als we hier een beetje intelligent mee omgaan, kunnen we veel doen om te waarborgen dat het personeel van de bedrijven niet even hard wordt getroffen door de slechte praktijken van de directeuren die kiezen voor deze kartelfilosofie.</p>
    </intervention>
    <intervention id="3-228" speaker_id="4545" name="Catherine STIHLER" is_mep="True" mode="spoken" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mevrouw de Voorzitter, ik zal kort zijn. Ik verwelkom datgene dat collega's vanavond hebben gezegd. De macht die wij hebben op het punt van boetes in antitrustzaken, is een echte macht om kartels open te breken, om concurrentieverstorende activiteiten te voorkomen en de consument op de eerste plaats te zetten.</p>
      <p sl="en">Ik wil de Commissie drie vragen stellen, net als de heer Gauzès en anderen. Ten eerste, wat kunnen we beter doen op het punt van de preventie? Ten tweede, kijken we – zoals de heer Skinner heeft gezegd – naar beste praktijken in de verschillende lidstaten? Het voorstel van de heer Skinner over medeplichtigheid van het bestuur en wat we kunnen doen aan de directeuren, is essentieel. Ten derde, kunnen we een tijdschema krijgen voor de verwachte voorstellen?</p>
    </intervention>
    <intervention id="3-229" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mevrouw de Voorzitter, de artikelen 81, 101 en 102 hebben allemaal betrekking op deze kwesties, onder kartels, prijsafspraken, dumpprijzen, enzovoort. Het is zeker iets waarover we ons zorgen moeten maken, maar vaak is het moeilijk te bewijzen dat ze echt bestaan. Ik heb hier bijvoorbeeld een kop die zegt: “Antitrust: autoprijzen in 2009 slechts licht gedaald”, terwijl de prijzen van reparaties en onderhoud blijven stijgen, ondanks de crisis, ondanks een daling van de lonen en ondanks deflatie, in plaats van inflatie. Is dat een kartel?</p>
      <p sl="en">In mijn eigen land daalt de prijs van runderen automatisch als er een regenbui valt. Ik denk dat het zeker nodig is om naar de richtsnoeren te kijken, zowel op het punt van het vaststellen van langlopende trends en op dat van de werkelijke sancties die u gaat toepassen. Ik denk dat de heer Skinner een heel interessant voorstel heeft gedaan, toen hij zei: “Laat de directeuren betalen.” Ik zou willen zeggen dat we ook een boete moeten hebben: doe beide. Er is zeker veel werk te doen, maar we gaan in de goede richting.</p>
    </intervention>
    <intervention id="3-230" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie. – Mevrouw de Voorzitter, we hebben nu alle argumenten en verzoeken gehoord, en ik zal ze heel precies aan mijn collega, de heer Almunia, doorgeven. Die heeft u – via mij – laten weten dat hij geen aanleiding ziet om geheel nieuwe wetgeving inzake boetes op te stellen, aangezien de huidige Verordening (EG) nr. 1/2003, die ik reeds genoemd heb, in de nabije toekomst wel eens heel nuttig zou kunnen blijken te zijn.</p>
      <p sl="fr">Wat de richtsnoeren betreft: de Commissie kan u verzekeren dat we de toepassing daarvan voortdurend controleren. De Commissie stelt zich open op voor elk voorstel tot verbetering van die richtsnoeren. Wat hier door een aantal mensen is gezegd kan een zinvolle bijdrage in die richting zijn.</p>
      <p sl="fr">Mijnheer Lehne, mijnheer Gauzès, mijnheer Skinner: we hebben geen enkel bezwaar tegen een zekere mate van flexibiliteit als het gaat om onze werkwijzen bij de controle op de toepassing van verordeningen, als we op die manier rekening kunnen houden met de – nog steeds – moeilijke economische situatie. Maar moeten ons daarbij wel houden aan de richtsnoeren van de rechtspraak. En ik herhaal dat de heer Almunia het niet nodig vindt om de uit 2006 stammende richtsnoeren te herzien. Hij is tevreden over de doeltreffendheid van deze richtsnoeren. Bij de huidige crisis zijn ze voldoende flexibel gebleken; ze hebben ons in staat gesteld rekening te houden met de moeilijke financiële situatie waarin sommige bedrijven verkeren. Daar is door een aantal afgevaardigden terecht op gewezen.</p>
      <p sl="fr">De Commissie is gebonden aan de richtsnoeren voor de werkwijze die bij het vaststellen van de boetes moet worden gevolgd. Om ondernemingen rechtszekerheid te bieden kan de Commissie niet van deze richtsnoeren afwijken – niet zonder goede reden, althans. Als de Commissie dat wel doet, loopt ze het risico dat de rechter haar besluiten later zal vernietigen.</p>
      <p sl="fr">Wat andere sancties dan boetes betreft, mevrouw In 't Veld: we zouden eens moeten nakijken in welke mate we dit soort sancties in het bestaande juridisch kader zouden kunnen opnemen. Het is zo dat in een aantal lidstaten alternatieve sancties worden toegepast, maar ze worden maar in een gering aantal gevallen opgelegd: boetes blijven het voornaamste sanctiemiddel.</p>
      <p sl="fr">Bij dit debat moeten we ons door twee principes laten leiden. Om te beginnen mogen individuele sancties het huidige systeem voor de omgang met rechtsinbreuken niet ondermijnen, en dan heb ik het ook – en vooral – over de clementieregeling. Ten tweede is het zo dat het feit dat directeuren of werknemers van een onderneming individueel gestraft zijn – want dat ís mogelijk – de aansprakelijkheid van de onderneming bij schending van de mededingingsregels op geen enkele wijze vermindert.</p>
      <p sl="fr">De Commissie meent daarom dat het huidige niveau van de boetes en de uniforme toepassing van de Europese wetgeving op het gebied van mededinging goede instrumenten zijn om eventuele anticoncurrentiegedragingen op de interne markt af te schrikken.</p>
      <p sl="fr">En dan nog één punt, mijnheer Lehne. We beschikken over een administratief systeem om te garanderen dat de regels voor de mededinging naar behoren ten uitvoer worden gelegd. Belangrijker nog: dit systeem heeft vele voordelen. En we beschikken over jurisprudentie om dit systeem te ondersteunen.</p>
      <p sl="fr">Mijnheer Sánchez Presedo heeft transparantie genoemd, wat me niet verbaast, gelet op de debatten die we met hem over toezicht hebben gevoerd. Er is daar ruimte voor verbeteringen. Zoals ik zojuist heb aangegeven hebben we flexibele richtsnoeren. Ik wijs er verder op dat we dit jaar een systeem voor goede werkwijzen hebben geïntroduceerd.</p>
      <p sl="fr">Mevrouw In 't Veld en de mevrouw Stihler hebben het gehad over verfijndere programma’s en verfijndere instrumenten. We kunnen dat punt via de compliance-programma's aan de orde brengen. Dat lijkt me een goed idee. Wij geloven dat ondernemingen deze programma’s heel serieus nemen en dat kan dan weer bijdragen tot preventie. En preventie, mijnheer Gauzès, is nog altijd goedkoper dan schadevergoedingen of sancties.</p>
      <p sl="fr">De heer Skinner en de heer Kelly hebben opgemerkt dat ondernemingen soms schade ondervinden van de opgelegde straffen, en dat daardoor sociale problemen veroorzaakt kunnen worden. Wij volgen de ontwikkelingen in de lidstaten met grote belangstelling, zeker als het gaat om kleine of middelgrote ondernemingen. Daarom stellen we in ons Witboek voor om te evalueren hoe efficiënt vorderingen tot schadevergoeding zijn en wat voor gevolgen ze teweegbrengen. Dat is ook de reden waarom de Commissie binnenkort een openbare raadpleging over dit onderwerp zal organiseren.</p>
    </intervention>
    <intervention id="3-231" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-232" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">De Europese Commissie legt steeds vaker en steeds hogere boetes op aan kartels en bedrijven die misbruik maken van hun marktpositie. In 2009 zijn er voor meer dan twee miljard euro aan boetes opgelegd. De snelle reacties van de Commissie zijn welkom. Toch moeten we ons afvragen of het huidige sanctiemechanisme voldoende compleet is. De Commissie speelt de dubbele rol van aanklager en rechter. Daarnaast is een van de negatieve effecten van de boetes het verlies van arbeidsplaatsen bij de gesanctioneerde bedrijven. Zo worden mensen die niets verkeerd hebben gedaan het slachtoffer. Zodoende ben ik van mening dat het nodig is om een aantal meer verfijnde maatregelen te ontwikkelen in geval van overtreding van de antikartelregels, waarbij een grotere procedurele transparantie moet worden nagestreefd door het benoemen van onafhankelijke rechters, en de mogelijkheid tot individuele straffen – van directeuren die verantwoordelijk zijn voor het illegale gedrag van hun bedrijf.</p>
    </intervention>
  </section>
  <section id="creitem17" title="17. Opmerkingen van één minuut over kwesties van politiek belang">
    <intervention id="3-234" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="nl">Aan de orde zijn de opmerkingen van één minuut over kwesties van politiek belang.</p>
    </intervention>
    <intervention id="3-235" speaker_id="96778" name="Artur ZASADA" is_mep="True" mode="spoken" nationality="Poland" birth_date="05-06-1969" birth_place="Zielona Góra" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, ik wil de aandacht vestigen op problemen die zowel moeders met jonge kinderen als ouderen op Europese luchthavens ondervinden. Op grond van Verordening (EG) nr. 1107/2006 moet de luchthaven aan hen bijstand verlenen. In de meeste gevallen echter worden de bepalingen van deze verordening niet nageleefd. Zelfs in een televisiereclame die dit jaar met veel tamtam in opdracht van de Europese Commissie is gelanceerd, wordt met geen woord gerept over een moeder of vader die alleen reist met haar of zijn jonge kind.</p>
      <p sl="pl">De oplossing van het probleem is eenvoudig – er moeten doeltreffende maatregelen worden genomen om de burgers te informeren over hun rechten. Om te beginnen moet de titel van de verordening worden veranderd door eraan toe te voegen dat zij ook van toepassing is op moeders of vaders alleen die met jonge kinderen op pad zijn. Ten tweede moet er voor deze groep reizigers een nieuw pictogram worden ingevoerd dat op alle luchthavens in de EU-lidstaten verplicht wordt gesteld.</p>
    </intervention>
    <intervention id="3-236" speaker_id="96806" name="Teresa JIMÉNEZ-BECERRIL BARRIO" is_mep="True" mode="spoken" nationality="Spain" birth_date="24-07-1961" birth_place="Sevilla" p_group="Group of the European People's Party (Christian Democrats)" m_state="ES">
      <p sl="es">Mevrouw de Voorzitter, als lid van de Commissie mensenrechten , als burger van Spanje en van Europa, en als slachtoffer van het terrorisme sinds de terroristische organisatie ETA mijn broer en zijn vrouw vermoord heeft in Sevilla, neem ik hier het woord om het feit te veroordelen dat de regering van Venezuela en zijn president terroristen van de ETA hebben toegestaan op Venezolaans grondgebied te trainen onder het gezag van de vermeende terrorist Cubillas, die ondanks het internationale opsporings- en arrestatiebevel dat tegen hem is uitgevaardigd voor de regering van Hugo Chávez werkt; dit is een ernstige schending is van het grondrecht op veiligheid van alle Europese burgers.</p>
      <p sl="es">Ik eis dat de Spaanse regering duidelijk optreedt als reactie op deze bijzonder ernstige vernedering voor alle Spanjaarden. Zapatero kan er niet langer het zwijgen toe doen als de ambassadeur van Venezuela onze Spaanse politieagenten – die een toonbeeld van moed zijn geweest in de strijd tegen de ETA en dat ook zullen blijven – voor folteraars uitmaakt. Evenmin kan hij doen of zijn neus bloedt als het gaat om de toenemende samenwerking tussen de ETA en de Colombiaanse FARC op Venezolaans grondgebied, die veroordeeld is door rechter Eloy Velasco. Zapatero mag niet de hand schudden van een leider als de heer Chávez, die van Venezuela een toevluchtsoord voor terroristen maakt.</p>
      <p sl="es">De premier van een land als Spanje, waar het terrorisme zoveel pijn en verdriet heeft veroorzaakt, kan dit probleem niet langer negeren en hij zou de reactie moeten geven die zo’n situatie verdient, wat elke gewone burger zou doen als hij de gelegenheid had.</p>
    </intervention>
    <intervention id="3-237" speaker_id="4545" name="Catherine STIHLER" is_mep="True" mode="spoken" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mevrouw de Voorzitter, de kwestie die ik vandaag ter sprake wil brengen, is dat 36 leden van dit Huis, onder wie ikzelf, op 18 september door de European Lung Foundation zijn geëerd voor ons antitabakswerk.</p>
      <p sl="en">Dit is zelfs het Europees Jaar van de long, en het verzoekschrift kan nog steeds worden ondertekend door collega's die geïnteresseerd zijn in ons werk tegen de tabaksindustrie en voor terugdringing van het tabaksgebruik.</p>
      <p sl="en">Op dit moment hebben slechts tien van de 27 lidstaten een breed verbod op roken op openbare plaatsen, om deze plaatsen rookvrij te maken. Ik ben er trots op dat Schotland een van de eerste landen was die een rookverbod op openbaar plaatsen hebben ingevoerd. Recente gegevens wijzen erop dat het aantal kinderen dat in het ziekenhuis terechtkomt met astma, dankzij dit verbod op roken op openbare plaatsen met 18 procent is gedaald. Dit is iets dat we in de hele Europese Unie moeten proberen te herhalen.</p>
      <p sl="en">Ik wil dit Huis vragen om de 36 collega's te feliciteren die op 18 september deze onderscheiding van de European Lung Foundation hebben gekregen.</p>
    </intervention>
    <intervention id="3-238" speaker_id="96603" name="Nessa CHILDERS" is_mep="True" mode="spoken" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Mevrouw de Voorzitter, ik ben blij met de stemming van de Begrotingscommissie van vorige week om de salarissen en toeslagen van de Europese commissarissen te bevriezen, tenzij er wijzigingen worden aangebracht in hun gedragscode. Die stemming laat zien dat het Parlement geen herhaling zal tolereren van een zaak zoals die van Charlie McCreevy, de voormalige commissaris voor de Interne markt, wiens nieuwe directeurschap door de Commissie wordt onderzocht vanwege zorgen over een mogelijke belangenverstrengeling.</p>
      <p sl="en">Er zijn 201 verzoeken gedaan door personen van de Commissie die toestemming probeerden te krijgen om een baan te accepteren, nadat hun tijd in de Commissie erop zat. Slechts één verzoek is geweigerd. De gedragscode moet worden herzien en mag niet slechts een stel losjes geïnterpreteerde richtsnoeren zijn.</p>
    </intervention>
    <intervention id="3-239" speaker_id="23873" name="Sergej KOZLÍK" is_mep="True" mode="spoken" nationality="Slovakia" birth_date="27-07-1950" birth_place="Bratislava" p_group="Group of the Alliance of Liberals and Democrats for Europe" m_state="SK">
      <p sl="sk">De huidige Slowaakse regering heeft wetsvoorstellen ingediend die de grondwettelijk gewaarborgde onafhankelijkheid van rechtbanken en rechters ondermijnen.</p>
      <p sl="sk">Een voorstel voor een grondwetswijziging die de immuniteit van rechters moet beperken, is aan het parlement voorgelegd zonder een voorafgaand verzoek om commentaar en zonder debat met deskundigen. Dat Slowakije afglijdt naar afkalving van de democratie en de rechtsstaat blijkt ook uit het feit, dat de voorzitter van het Hooggerechtshof en de voorzitter van de Hoge Raad tot twee maal toe de toegang tot een plenaire zitting van de Nationale Raad is ontzegd tijdens debatten over wetten met betrekking tot de rechterlijke macht, waaronder een wet op de Hoge Raad. De wijziging van de wet op de Hoge Raad heeft duidelijk tot doel de samenstelling van de Hoge Raad te wijzigen nog voordat de ambtstermijnen van de leden aflopen. In de wetswijziging wordt het aantal politiek benoemden in selectiecommissies voor rechters en hun carrièrevoortgang verhoogd van één naar drie. Dit is slechts een gedeelte van een verhaal waaruit duidelijk blijkt dat de huidige wetgevende en uitvoerende machten in Slowakije zich proberen te mengen in de uitoefening van de rechterlijke macht.</p>
    </intervention>
    <intervention id="3-240" speaker_id="39724" name="Csaba SÓGOR" is_mep="True" mode="spoken" nationality="Romania" birth_date="12-05-1964" birth_place="Arad" p_group="Group of the European People's Party (Christian Democrats)" m_state="RO">
      <p sl="hu">Deze dag, 6 oktober, is een belangrijke datum in de geschiedenis van het Hongaarse volk. Meer dan anderhalve eeuw geleden bonden Hongaarse revolutionairen namelijk de strijd aan met de twee sterkste legers van Europa, in de geest van de toen in heel Europa opkomende nieuwe, fundamentele waarden vrijheid, gelijkheid en broederschap. De dertien generaals van de neergeslagen vrijheidsstrijd werden op deze dag geëxecuteerd in de stad Arad in het huidige Roemenië. De vrijheidsdrang van het Hongaarse volk kende echter ook tegen het onderdrukkende regime van de twintigste eeuw, het communisme, geen grenzen, zoals de gebeurtenissen in 1956 overduidelijk hebben laten zien. Slechts vier van de dertien martelaren van Arad uit 1848 waren Hongaar, waaruit blijkt dat universele waarden boven naties uitstijgen. Voor ons Hongaren symboliseert dit de eeuwige vrijheidsdrang, de eenheid van het Hongaarse volk en de verzoening en solidariteit tussen naties.</p>
    </intervention>
    <intervention id="3-241" speaker_id="28397" name="Agustín DÍAZ DE MERA GARCÍA CONSUEGRA" is_mep="True" mode="spoken" nationality="Spain" birth_date="27-09-1947" birth_place="Daimiel " p_group="Group of the European People's Party (Christian Democrats)" m_state="ES">
      <p sl="es">Mevrouw de Voorzitter, ik zou deze gelegenheid willen aangrijpen om de vernederende en antidemocratische behandeling door de regering van Hugo Chávez van degenen die opkomen voor vrijheid en mensenrechten, te veroordelen.</p>
      <p sl="es">De aanhouding van mijn collega, de heer Iturgaiz, in de luchthaven van Caracas mag niet ongemerkt voorbijgaan. Het is niet de eerste keer dat dit regime tekeer gaat tegen leden van de Fractie van de Europese Volkspartij (Christendemocraten). Onze taak als leden van het Europees Parlement beperkt zich niet tot de Europese Unie, hij houdt ook in dat we de waarden bevorderen waarop de Europese Unie gebaseerd is, zoals vrijheid, democratie en bescherming van de mensenrechten.</p>
      <p sl="es">Kennelijk kan die taak niet rekenen op veel enthousiasme bij degenen die hun burgers totalitaire ideeën willen opleggen.</p>
      <p sl="es">De uitslag van de parlementaire verkiezingen van 27 september is hoopgevend, ofschoon we allen beducht moeten zijn voor de reactie van de regering op de opmars van de Venezolaanse oppositie.</p>
      <p sl="es">Wat kunnen wij verwachten van een regering die terroristen van het terroristische OKER-commando onder haar hoede neemt, van een uitvoerend orgaan dat een vermoedelijke ETA-moordenaar heeft aangesteld als hoofd veiligheidsdienst van het Venezolaanse Nationaal Instituut voor Landbouwgronden, of van een regering die de uitleveringsverzoeken van tal van terroristen die voor justitie op de loop zijn, gewoon naast zich neerlegt?</p>
      <p sl="es">Het is duidelijk dat we niets te verwachten hebben.</p>
      <p sl="es">Mevrouw de Voorzitter, zo’n verachtelijke opstelling verdient een overtuigende reactie van en dient op de meest stellige wijze te worden verworpen door het Europees Parlement.</p>
    </intervention>
    <intervention id="3-242" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Het verdeelde Duitsland was het meest beeldende symbool van de absurditeit en onmenselijkheid van een bipolaire wereld. Zonder de hereniging van Duitsland had de hereniging van Europa ook niet plaats kunnen vinden, noch de EU-uitbreiding van 2004 en 2007. Er is geen volk in Europa dat zich beter kon inleven in de kunstmatige en absurde verdeeldheid van Duitsland dan de Hongaren. Met de hereniging van de Duitse natie is ook de hereniging van Europa begonnen. Met de val van de Berlijnse muur is ook de scheidingswand die Europa tijdens de Koude Oorlog in tweeën splitste, opgeheven. Als Hongaar ben ik er bijzonder trots op dat de toenmalige leiders van mijn land de dappere en gedurfde beslissing namen om tienduizenden Oost-Duitsers die vanuit de DDR naar Hongarije waren gevlucht, via het IJzeren Gordijn naar Oostenrijk te laten gaan. Ze ontbonden het verdrag tussen Hongarije en de DDR, waarmee ze de eerste baksteen uit de Berlijnse muur hebben geslagen. De toenmalige minister van buitenlandse zaken, Gyula Horn, en minister-president Miklós Németh hebben een historische daad volbracht die geen doorgang had kunnen vinden zonder de hervormingsambities van Michail Gorbatsjov.</p>
    </intervention>
    <intervention id="3-243" speaker_id="2125" name="Pat the Cope GALLAGHER" is_mep="True" mode="spoken" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="en">Mevrouw de Voorzitter, ik ben zojuist teruggekeerd uit IJsland, waar ik de eerste bijeenkomst heb bijgewoond van de Gemengde Parlementaire Commissie EU-IJsland. In de loop van het tweedaagse bezoek heeft onze delegatie een uiterst informatieve gedachtewisseling gehad met leden van de IJslandse regering en het IJslandse parlement over hun lidmaatschapsaanvraag.</p>
      <p sl="en">Toen de delegatie een bijeenkomst had met de IJslandse minister voor Visserij, heb ik de gelegenheid aangegrepen om de kwestie van de forse stijging van het totaal toegestane vangstquotum voor makreel ter sprake te brengen. We hebben allemaal een verantwoordelijkheid voor het behoud van deze visserij, en zelfs van alle visserij, maar ik heb met name naar dit type visserij verwezen. Ik merk met genoegen op dat IJsland op 12 oktober in Londen met de kuststaten in onderhandeling zal treden, en ik ben hoopvol gestemd dat er een bevredigende oplossing kan worden bereikt.</p>
      <p sl="en">De gevolgen van de financiële crisis zijn in IJsland nog steeds heel duidelijk merkbaar. Dat is de reden waarom het Icesave-geschil een bilaterale kwestie tussen IJsland, het Verenigd Koninkrijk en Nederland moet blijven. Het is van groot belang dat de betrokken partijen hun onderhandelingen voortzetten, teneinde tot een bevredigende oplossing te komen.</p>
    </intervention>
    <intervention id="3-244" speaker_id="97011" name="Georgios KOUMOUTSAKOS" is_mep="True" mode="spoken" nationality="Greece" birth_date="17-09-1961" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Mevrouw de Voorzitter, ik ben bijzonder verheugd dat commissaris Barnier vandaag aanwezig is want ik weet dat het thema dat ik wil aanstippen zijn bijzondere belangstelling geniet. Natuurrampen kosten een hoop mensenlevens en veroorzaken enorme schade aan de economische infrastructuur. De bestrijding van natuurrampen is een gemeenschappelijke uitdaging en vereist gemeenschappelijk optreden. Het is dan ook absoluut noodzakelijk dat de Europese Unie in staat wordt gesteld efficiënt te reageren op dergelijke noodsituaties, en met het oog daarop is het niet alleen noodzakelijk dat Europa beter gebruik maakt van zijn mogelijkheden maar ook de Europese burgers in het geweer laat komen.</p>
      <p sl="el">De lange Europese traditie op het gebied van vrijwilligerswerk is samen met het solidariteitsbeginsel een stevig fundament voor het bereiken van dit doel. Het is dan ook hoog tijd dat een Europees vrijwilligerskorps wordt opgericht, zoals is voorzien in artikel 214, lid 5 van het Verdrag van Lissabon. Ik herinner er aan dat 2011 het Europees Jaar van het vrijwilligerswerk is. Een Europees vrijwilligerskorps zal de rol en het imago van Europa versterken en het brein en het hart van niet alleen de Europeanen maar de burgers in heel de wereld weten te winnen</p>
      <p sl="el">Ons Parlement heeft de plicht om snel in actie te komen en te ijveren voor de oprichting van een dergelijk Europees vrijwilligerskorps.</p>
    </intervention>
    <intervention id="3-245" speaker_id="96803" name="Zbigniew ZIOBRO" is_mep="True" mode="spoken" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">Mevrouw de Voorzitter, vanaf 2013 gaan in de Europese Unie specifieke limieten op de uitstoot van CO2 gelden. De recente plannen van de EU om het oorspronkelijk geplande maximum te verlagen tot een limiet van 0,688 tonnes CO2 per ton vervaardigd product, kan rampzalig uitpakken voor cementproducenten in veel Europese landen, waaronder Polen.</p>
      <p sl="pl">Enkele media, waaronder het dagblad Gazeta Prawna , hebben bericht dat de cementprijzen volgens berekeningen met ten minste 30 procent zullen stijgen. Dat betekent niet alleen een klap voor de retailklant die een huis of appartement wil bouwen, maar ook een rem op de economische ontwikkeling in sectoren waar cement een fundamentele hulpbron is voor de productie. Deze situatie is met name gevaarlijk voor de nieuwe EU-lidstaten, omdat die nog een lange weg te gaan hebben vooraleer zij welvarende landen zoals Frankrijk of Duitsland hebben ingehaald. Die landen hebben de meeste infrastructuur, zoals autosnelwegen, al lang geleden opgebouwd toen er nog geen limieten golden. Een ander schadelijk effect van deze situatie is dat een deel van de productie over de oostgrenzen zal worden verplaatst. De CO2 zal daar uiteindelijk toch worden uitgestoten, terwijl onze economie het nakijken heeft.</p>
    </intervention>
    <intervention id="3-246" speaker_id="28584" name="Georgios TOUSSAS" is_mep="True" mode="spoken" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="el">Mevrouw de Voorzitter, de antidemocratische resolutie die gisteren door de Parlementaire Vergadering van de Raad van Europa is aangenomen, stelt de strijd van de werknemers en de volksklasse gelijk met extremisme en stelt voor om in naam van de bestrijding van extremisme de fundamentele democratische rechten te beknotten en af te schaffen, zoals het recht op vrije meningsuiting, het recht op vergadering en vereniging en zelfs activiteiten van politieke partijen te verbieden.</p>
      <p sl="el">In deze verwerpelijke resolutie komt een bijzondere verwijzing voor naar Griekenland en naar de grootse strijd die de arbeiders en de volksklasse gedurende de afgelopen tijd tot ontwikkeling hebben gebracht en die was gericht tegen het barbaars, volksvijandig beleid van de Europese Unie, tegen de Griekse regering en tegen de andere lidstaten van de Europese Unie. Deze klassenstrijd zal echter niet gestopt kunnen worden met reactionaire resoluties en wetten. Ze is veeleer een hefboom van de geschiedenis, een onvermijdelijk voortbrengsel van het systeem, een voortbrengsel van het barbarendom en de uitbuiting van de mens door de mens. De strijd van de arbeidersklasse, de herordening van de arbeiders- en volksbeweging in heel Europa en haar tegenaanval zullen ervoor zorgen dat resoluties als deze daar terechtkomen waar ze thuishoren, namelijk in de vuilnisbak van de geschiedenis.</p>
      <p sl="el">De Communistische Partij van Griekenland roept de arbeiders- en volksklassen op om de reactionaire resolutie in de praktijk te veroordelen door hun strijd op te voeren, door de aanval op het volk door het EU-kapitaal en de bourgeoisieregeringen te weren, door hun inspanningen voor de opbouw van een sociaal en politiek bondgenootschap van de arbeidersklasse en de middenstand te intensiveren en veranderingen af te dwingen ten gunste van het volk.</p>
    </intervention>
    <intervention id="3-247" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Vandaag vindt in Brussel de top EU-China plaats. Naast klimaatverandering en handel, behoren tot de discussieonderwerpen ook de situatie van verdedigers van de mensenrechten in China, de doodstraf en de Laogai- dwangarbeidskampen. Ongetwijfeld zijn deze onderwerpen zeer belangrijk, maar ik wil u graag herinneren aan een ander acuut Chinees probleem: Tibet. Helaas verloopt de enigszins hoopgevende dialoog tussen vertegenwoordigers van de Dalai Lama en vertegenwoordigers van de regering van de Volksrepubliek China, zeer langzaam. De negende dialoogronde vond vorig jaar november plaats. De bijeenkomsten verliepen onregelmatig en in een sfeer van wantrouwen. Dit gebeurt ondanks het feit dat de Dalai Lama reeds lang geleden niet alleen het doel van Tibetaanse onafhankelijkheid, maar ook van Tibetaanse soevereiniteit heeft opgegeven.</p>
      <p sl="lt">Nogmaals, ik wil graag de Chinese leiders oproepen de kwestie Tibet op te lossen door middel van dialoog, zonder gebruik van geweld en zonder de Dalai Lama te negeren. De Europese Unie zou ongetwijfeld een dergelijke dialoog verwelkomen en op elke mogelijke manier daaraan bij willen dragen.</p>
    </intervention>
    <intervention id="3-248" speaker_id="96845" name="Corneliu VADIM TUDOR" is_mep="True" mode="spoken" nationality="Romania" birth_date="28-11-1949" birth_place="Bucureşti" p_group="Non" m_state="RO">
      <p sl="ro">In Roemenië heerst helaas een harde censuur zoals nergens anders in de Europese Unie. Het gaat om een absurde instelling, nationale audiovisuele raad geheten.</p>
      <p sl="ro">Deze raad is een duivelse machine van stalinistische aard. Als de grote schrijvers Cervantes, Goethe, Byron, Balzac, Cesare Pavese en Adam Mickiewicz nog hadden geleefd zouden ook zij, absurd genoeg, gecensureerd worden. Deze bende terroriseert de onafhankelijke televisiestations. Ik zou deze raad willen vergelijken met een olifantenkerkhof, vanwaar zombies opduiken die politiek op afstand worden bediend door een stervende dictatuur, die ondraaglijke financiële sancties oplegt voor uitzendingen waarin de oppositiepartijen een aantal waarheden verkondigen.</p>
      <p sl="ro">Help ons met de bevrijding van deze ‘Gauleiters’ van de nationale audiovisuele raad en laten we Roemenië haar grootste overwinning teruggeven uit het revolutiejaar 1989: de persvrijheid!</p>
    </intervention>
    <intervention id="3-249" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Mevrouw de Voorzitter, eerder vanavond hebben we gedebatteerd over de sociale bepalingen en het Verdrag van Lissabon, dat de Unie verplicht om bij het opstellen van haar beleid rekening te houden met de sociale gevolgen van een besluit. Houdt de EU – of moet ik zeggen de Commissie – rekening met de sociale, en zelfs economische, gevolgen van het vasthouden aan de eis dat Ierland voor 2014 voldoet aan het stabiliteits- en groeipact?</p>
      <p sl="en">Natuurlijk is begrotingsconsolidatie heel belangrijk, maar er leeft echt een gevoel dat dit het enige is dat telt. ‘Zorg dat je voor 2014 onder de 3 procent zit, of anders’: dat is de zeer krachtige boodschap die van de EU komt. Eerder vanavond heeft het Belgisch voorzitterschap gezegd dat ondoordachte versobering niet onvermijdelijk is, en toch is dat hetgeen waarvoor we worden gesteld: ondoordachte versobering, begrotingscorrectie ten koste van alles. Hoe zit het met de noodzaak om onze economie weer op te bouwen? Ja, we moeten weer terug zien te komen op het niveau van 3 procent, maar we hebben meer tijd nodig.</p>
      <p sl="en">Ik accepteer volledig dat we veel van de moeilijkheden aan onszelf te danken hebben, en ik zoek geen medelijden, maar ik wil wel zeggen dat ondoordachte versoberingen onze kleine, open economie zullen vernietigen, waar, na twee jaar crisis, nog steeds elke dag vier bedrijven de deuren sluiten.</p>
    </intervention>
    <intervention id="3-250" speaker_id="96770" name="Joanna Katarzyna SKRZYDLEWSKA" is_mep="True" mode="spoken" nationality="Poland" birth_date="17-02-1977" birth_place="Łódź" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, de afgelopen dagen is er volop bericht over de fatale gevolgen van het gebruik van de psychoactieve stoffen die bekend staan als 'designer drugs' (synthetische drugs). Dat probleem, veroorzaakt door een toenemend aantal vergiftigingen en fatale ongelukken onder vooral jongeren, steekt nu ook de kop op in Polen.</p>
      <p sl="pl">De wetgeving van de lidstaten legt het af tegen de geslepenheid van de producenten en dealers. Pas lang nadat zij de levensgevaarlijke drugs in de handel hebben gebracht slagen de lidstaten erin een verkoopverbod onder nationaal recht uit te vaardigen. Onder gebruikers heeft de overtuiging postgevat dat designer drugs, omdat er geen verbod op rust, onschadelijk zijn, maar niets is minder waar. Designer drugs zijn net zo gevaarlijk als illegale drugs, gevaarlijker eigenlijk, omdat je er eerder verslaafd aan raakt.</p>
      <p sl="pl">Designer drugs zijn een groot maatschappelijk probleem dat met de dag in omvang toeneemt. We moeten daarom zo spoedig mogelijk resolute en doeltreffende tegenmaatregelen treffen. De Europese Commissie moet dringend, uit bezorgdheid om de gezondheid van duizenden jonge mensen, een breed scala aan activiteiten ontplooien om mensen te informeren over de schadelijkheid van designer drugs en de gevaren die met het gebruik ervan gepaard gaan, en daarnaast nieuwe wetgevende maatregelen voorbereiden.</p>
    </intervention>
    <intervention id="3-251" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mevrouw de Voorzitter, zoals te lezen valt in de Financial Times van 6 oktober, heeft de commissaris voor Onderzoek, mevrouw Geoghegan-Quinn, gewaarschuwd voor een innovatieramp in Europa.</p>
      <p sl="en">We moeten financiering van onderzoek door de particuliere sector stimuleren door een verscheidenheid van maatregelen, zoals initiatieven voor financiering met durfkapitaal. De voorstellen van de Europese Unie, die tot doel hebben om een herhaling van de financiële en economische crisis te voorkomen, gooien durfkapitaal – essentieel voor het stimuleren van kleine innovatieve startende ondernemingen in de EU – echter op één hoop met speculanten zoals hedgefondsen.</p>
      <p sl="en">Durfkapitaal is de honingbij van de alternatieve fondsen, dankzij zijn vermogen om opkomende bedrijven te bestuiven en de groei in de mondiale economie te stimuleren, zoals voorbeelden als Google, Facebook en Skype laten zien. Durfkapitaalfondsen geven toegang tot kapitaal, zakelijke bedrijfsexpertise en vaak de marktplaats zelf voor innovatieve particuliere startende ondernemingen en kleine en middelgrote ondernemingen. Ze leveren stabiele ondersteuning en investeringen voor de duur van gemiddeld drie tot zeven jaar.</p>
      <p sl="en">We moeten ook de kloof overbruggen tussen onszelf, de VS en Japan. Ik denk dat we de woorden van de commissaris voor Onderzoek, mevrouw Geoghegan-Quinn, in acht moeten nemen.</p>
    </intervention>
    <intervention id="3-252" speaker_id="97086" name="Sonia ALFANO" is_mep="True" mode="spoken" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">Mevrouw de Voorzitter, ik wil het Parlement ervan op de hoogte stellen dat afgelopen zondag, tijdens het pauselijk bezoek aan Palermo, de Italiaanse Grondwet en het Handvest van de grondrechten van de Europese Unie buiten werking zijn gesteld. De vrijheid van meningsuiting en de vrijheid van gedachte zijn geschonden, net als de onschendbaarheid van de woning.</p>
      <p sl="it">Bij die gelegenheid heeft de Italiaanse politie een spandoek laten verwijderen met het volgende citaat uit het evangelie: "Mijn huis moet een huis van gebed zijn, maar jullie maken er een rovershol van", terwijl de politie zelf homofobe affiches en affiches tegen niet-gehuwde paren aanbracht. In de boekhandel "Altro quando" had de eigenaar een spandoek aangebracht met de tekst "I love Milingo", waarop de politie het privévertrek zonder huiszoekingsbevel betrad en het spandoek in beslag nam op een zelfs voor de politie weinig verheffende manier.</p>
      <p sl="it">Het is paradoxaal dat de vrijheid van meningsuiting van de burgers in een seculier en democratisch land, dat Italië zou moeten zijn, door de autoriteiten wordt onderdrukt om de paus niet te beledigen, terwijl premier Berlusconi in het openbaar mag schelden zonder dat de kerk daar een probleem van maakt. Ook ditmaal hebben de seculiere en geestelijke instellingen de democratie in Italië ernstig geschonden, waarbij zij de bestaande onoverbrugbare kloof tussen de instellingen en de burgers verder hebben vergroot.</p>
    </intervention>
    <intervention id="3-253" speaker_id="96847" name="Claudiu Ciprian TĂNĂSESCU" is_mep="True" mode="spoken" nationality="Romania" birth_date="19-07-1965" birth_place="Bucureşti" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ondanks de maatregelen tegen de crisis die de Europese regeringen hebben genomen, laten de demonstraties en stakingen van de laatste tijd zien dat de situatie nog verre van verbeterd is.</p>
      <p sl="ro">Helaas zijn het juist deze anticrisismaatregelen, waarmee de regeringen gaten in de begroting willen opvullen en dure leningen van banken afbetalen, die een nieuwe crisis veroorzaakt. Deze is een vertaling van de directe verlaging van de inkomsten en de verminderde kwaliteit van leven van de Europese burgers.</p>
      <p sl="ro">Misschien is de tijd gekomen dat de overheden van de lidstaten van de Europese Unie een andere houding aannemen, en de belangen van de burgers met steeds legere zakken hoger gaan stellen dan die van de banken, die voortgaan met als door een wonder substantiële winsten te behalen. Als er in dit spel dan iemand uiteindelijk moet verliezen, moet dit niet altijd de man in de straat zijn.</p>
    </intervention>
    <intervention id="3-254" speaker_id="96936" name="Gabriel MATO" is_mep="True" mode="spoken" nationality="Spain" birth_date="29-04-1961" birth_place="Madrid" m_state="ES">
      <p sl="es">Mevrouw de Voorzitter, ik ga het eveneens hebben over Venezuela, want er zijn mensen die niet begrijpen dat democratie meer is dan alleen je stem uitbrengen. Democratie betekent dat je dat kunt doen in veiligheid, in vrijheid en gelijkheid, en in een democratie en een stelsel van vrijheden moet ook het privébezit worden beschermd.</p>
      <p sl="es">Helaas zijn de burgers en hun ondernemingen in het Venezuela hun lot niet zeker op het ogenblik. In dit verband wil ik hier een onderneming noemen, Agroisleña, opgezet door mensen van de Canarische Eilanden, waarvan meer dan duizend gezinnen afhankelijk zijn. Die is onrechtmatig onteigend, en gaat nu, net als zo vele andere ondernemingen, na jarenlange inspanningen failliet als gevolg van de grillige beslissingen van degenen die denken dat ze het niet zo nauw hoeven te nemen. Eerst werd er beslag gelegd op het land, nu op ondernemingen, dus wie weet wat er daarna aan de beurt is?</p>
      <p sl="es">Het is hoog tijd dat de burgers van Venezuela zich vrij voelen en dat de ondernemers zich er niet langer onbeschermd en steeds bedreigd voelen. Zoals al gezegd is, is het hoog tijd dat Venezuela een echte democratie wordt waarin duidelijk is dat terroristen er geen schuilplaats zullen vinden.</p>
    </intervention>
    <intervention id="3-255" speaker_id="96998" name="Evelyn REGNER" is_mep="True" mode="spoken" nationality="Austria" birth_date="24-01-1966" birth_place="Wien" m_state="AT">
      <p sl="de">Mevrouw de Voorzitter, ik wil graag wijzen op de actieweek van de Internationale Transportarbeidersfederatie, de ITF, die dit weekeinde in Istanboel begint. Aanleiding voor de internationale dag van solidariteit is de agressieve wijze waarop een wereldwijd opererende pakketdienst haar eigen werknemers behandelt die een vakbond willen oprichten. Helaas voldoet het Turkse arbeidsrecht vooralsnog niet aan de Europese normen en dit wordt door werkgevers dikwijls maximaal uitgebuit. Volgens de Turkse arbeidswet kan een vakbond pas in een onderneming actief worden als er een organisatiegraad van meer dan 50 procent is. Ik herhaal: meer dan 50 procent.</p>
      <p sl="de">UPS, de Amerikaanse pakketdienst, heeft nu op brute wijze een einde gemaakt aan de campagne voor de oprichting van een vakbond. Het bedrijf heeft 157 werknemers op staande voet ontslagen die zich hadden georganiseerd in de verantwoordelijke transportarbeidersbond TÜMTIS en ernaar streefden om door UPS als een vakbond te worden beschouwd. Sinds mei strijden nu duizenden UPS-medewerkers ervoor dat hun collega's weer worden aangenomen en voor betere arbeidsvoorwaarden. Als gevolg van deze werkgeversvriendelijke arbeidswet en zijn meedogenloze methoden is Turkije een vakbondsvrije zone.</p>
    </intervention>
    <intervention id="3-256" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Mevrouw de Voorzitter, op 18 oktober begint in de Turkse stad Diyarbakir het proces tegen achtentwintig leiders van de Partij voor een Democratische Samenleving, de DTP.</p>
      <p sl="es">Onder hen bevinden zich veertien afgevaardigden die door het volk gekozen zijn, twaalf burgemeesters en twee gemeenteraadsleden. Hun vergrijp: het op vreedzame wijze verdedigen van hun politieke standpunten, wat hen kan komen te staan op vijftien jaar cel en dwangarbeid.</p>
      <p sl="es">Het onwettig verklaren van de DTP en genoemde arrestaties zijn een bewijs temeer van de vervolging waaraan de Koerdische minderheid in Turkije is blootgesteld. Deze ontwikkelingen werden nadrukkelijk veroordeeld in de resolutie die we op 10 februari dit jaar hebben aangenomen en waarin de vorderingen geanalyseerd worden die dit land in het jaar 2009 gemaakt heeft om de afstand met de Unie te verkleinen, maar naar onze mening zijn die vorderingen onvoldoende.</p>
      <p sl="es">Als we consequent zijn en de slachtoffers willen helpen en Turkije willen helpen om de juiste koers te varen, dan kunnen we dat doen. Laten we tijdens die periode de beweging van solidariteit met de Koerdische zaak ondersteunen.</p>
      <p sl="es">Daarom zou ik de Commissie en het Europees Parlement willen aansporen om een officiële afgevaardigde te sturen naar de rechtszaak in Diyarbakir.</p>
    </intervention>
    <intervention id="3-257" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Het ergste dat er kan gebeuren tijdens een economische crisis is dat er een politieke crisis overheen komt. Dit gebeurt echter in Roemenië, het land met de ernstigste economische krimp in het opkomende Europa.</p>
      <p sl="ro">De ongekend zware bezuinigingsmaatregelen worden door de regering toegepast zonder rekening te houden met de moeilijkheden van miljoenen Roemenen, die praktisch worden veroordeeld tot kou en honger lijden zonder dat ze in staat zijn medicijnen te kopen. De sociale protesten die we de afgelopen periode hebben meegemaakt geeft deze geestesgesteldheid van de mensen weer, wanhopig omdat zij de winterse moeilijkheden met sterk verminderde inkomsten moeten trotseren. Daarnaast vinden er ernstige schendingen van het recht op vrije meningsuiting plaats, zoals vanavond al in de plenaire vergadering is gezegd.</p>
      <p sl="ro">Het frauduleus afdwingen van een pensioenwet die de armste categorie van de bevolking treft heeft mij doen besluiten de Europese instellingen te vragen de nodige aandacht te besteden aan de totale crisis waarin Roemenië wegzinkt, en een weerwoord te bieden tegen de antidemocratische aberraties in dit land.</p>
    </intervention>
    <intervention id="3-258" speaker_id="96867" name="Maria da Graça CARVALHO" is_mep="True" mode="spoken" nationality="Portugal" m_state="PT">
      <p sl="pt">Ik wil hier uw aandacht vestigen op een gebeurtenis die gisteren in Portugal heeft plaatsgevonden en van uitzonderlijk belang is voor mijn land, voor Europa en voor de toekomst van de mensheid.</p>
      <p sl="pt">De Stichting Champalimaud heeft een onderzoekscentrum voor kanker en neurowetenschappen geopend. Wijlen de heer Champalimaud was ondernemer. Hij heeft een derde van zijn persoonlijke fortuin, ten bedrage van 500 miljoen euro, nagelaten voor wetenschappelijk onderzoek op deze terreinen. Ik groet de voorzitter van de Stichting Champalimaud, dokter Leonor Beleza, die veeleisende criteria heeft vastgesteld om te waarborgen dat hoogwaardig wetenschappelijk onderzoek en klinische praktijk hand in hand gaan. Ik ben ervan overtuigd dat de doelstelling om Portugal en Spanje in deze onderdelen van het wetenschappelijk onderzoek tot een hoog niveau van excellentie te verheffen volledig zal worden verwezenlijkt.</p>
      <p sl="pt">De Stichting Champalimaud zal wereldvermaarde wetenschappers naar Portugal en Europa lokken en vanaf de monding van de Taag een nieuwe fase in het Portugese en Europese wetenschappelijk onderzoek inluiden, waarbij aan de wereld nieuwe werelden zullen worden blootgelegd.</p>
    </intervention>
    <intervention id="3-259" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Morgen zal er tijdens de Parlementaire Vergadering van de Raad van Europa worden gestemd over een verslag van de Britse socialiste Christine McCafferty met de titel: Women’s Access to Lawful Medical Care: the Problem of Unregulated Conscientious Objection ("De toegang van vrouwen tot legale medische zorg: het probleem van ongereguleerde gewetensbezwaren").</p>
      <p sl="sk">Dit verslag dient eenduidig te worden verworpen. Het betekent een ongehoorde en ernstige verstoring en bedreiging van de soevereiniteit van de lidstaten, het subsidiariteitsbeginsel en het fundamentele recht op vrijheid van meningsuiting, geweten en geloof. Het verslag is vooral gericht op het onderwerp van de zogeheten reproductieve gezondheidszorg voor vrouwen, abortus, sterilisatie en ook, nota bene, ik citeer: "pain-relief by life-shortening means for terminally ill patients " ("pijnstilling met behulp van levensverkortende middelen voor terminaal zieke patiënten"), wat neerkomt op actieve euthanasie. Dit document van de Raad van Europa eist zelfs van alle lidstaten dat zij hulpverleners in de gezondheidszorg verplichten een gewenste behandeling te geven, ongeacht eventuele gewetensbezwaren, omdat de patiënt daar recht op heeft. Bovendien wordt er opgeroepen tot het instellen van een soort register van mensen die hier bezwaar tegen maken en wordt er voorgesteld deze mensen in zekere zin te vervolgen. Het is onacceptabel om mee te gaan in deze trend van de regulering van gewetensbezwaren in Europa.</p>
    </intervention>
    <intervention id="3-260" speaker_id="96701" name="María MUÑIZ DE URQUIZA" is_mep="True" mode="spoken" nationality="Spain" birth_date="05-08-1962" birth_place="Gijón" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mevrouw de Voorzitter, het is onverantwoordelijk om de vastberadenheid van het Spaanse buitenlandse beleid op het gebied van terrorismebestrijding in twijfel te trekken, en het is fout om de regering van Venezuela ervan te beschuldigen dat zij medeplichtig is aan de training van ETA-terroristen op Venezolaans grondgebied, want er is geen bewijs van die medeplichtigheid.</p>
      <p sl="es">Er is wel een internationale dialoog en internationale samenwerking in de moedige strijd van Spanje tegen het terrorisme, binnen en buiten zijn grenzen, en er is wel een dialoog en samenwerking met Venezuela, dat verzocht is om specifieke maatregelen te nemen in dit geval.</p>
      <p sl="es">In plaats van op te roepen tot het verbreken van banden en tot confrontaties, is het beter de politionele, gerechtelijke en diplomatieke autoriteiten hun werk te laten doen, dat heeft geleid tot ongeëvenaard succes en resultaten zonder weerga in de bestrijding van het terrorisme in Spanje.</p>
    </intervention>
    <intervention id="3-261" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="nl">Dit agendapunt is afgesloten.</p>
    </intervention>
  </section>
  <section id="creitem18" title="18. Zorgstelsels in subsaharaans Afrika en wereldgezondheid (korte presentatie)">
    <intervention id="3-263" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="nl">Aan de orde is het verslag over zorgstelsels in subsaharaans Afrika en wereldgezondheid [2010/2070(INI) ] – Commissie ontwikkelingssamenwerking. Rapporteur: Véronique De Keyser (A7-0245/2010).</p>
    </intervention>
    <intervention id="3-264" speaker_id="22097" name="Véronique DE KEYSER" is_mep="True" mode="spoken" role="rapporteur" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">Mevrouw de Voorzitter, mijnheer de commissaris, ik dank u voor het feit dat u tot nu hebt willen blijven. Dit verslag is eigenlijk een reactie op een mededeling van de Commissie over de volksgezondheid in de wereld. We wilden echter een bijzondere invalshoek kiezen en ons vooral concentreren op de onderlinge structuren die het in Afrika tegenwoordig heel goed doen. Sta mij daarom toe dat ik even een zijpad insla.</p>
      <p sl="fr">Met de volksgezondheid in Afrika is het welbeschouwd heel slecht gesteld, ondanks alle internationale hulp. En dat is gevolg van een aantal factoren, waaronder klimaatverandering, oorlog, slecht bestuur in bepaalde landen, en de hebzucht die de rijkdommen van Afrika opwekken. Voeg daar nog eens pandemieën als Aids, malaria, tuberculose, enzovoorts aan toe, en je zit met een geheel aan factoren die wel tot een ramp moeten leiden.</p>
      <p sl="fr">Ik moet daarom om te beginnen het werk van de ngo’s en bepaalde kerkgenootschappen prijzen. Ze verrichten werkelijk fantastisch werk – en dat in zeer moeilijke omstandigheden, in oorlogsgebieden. Maar hun werk kan nooit een lange termijnantwoord op de problematiek zijn: het is immers geen duurzame respons.</p>
      <p sl="fr">Er bestaan zogenaamde verticale fondsen. Ze zijn al genoemd en ze worden ingezet om de belangrijkste ziekten – zoals bijvoorbeeld Aids, malaria, tuberculose – te bestrijden. Ze trekken veel geld aan en zijn voor particuliere donoren heel aantrekkelijk, omdat mensen het gevoel hebben dat ze zo bijdragen tot het onder controle houden van een probleem. Nu is het zo dat deze fondsen hun doeleinden verwezenlijken, maar in werkelijkheid houden ze zich maar met een klein deel van de problemen bezig. In Afrika komen helaas namelijk meer mensen om als gevolg van het ontbreken van een infrastructuur voor gezondheidszorg, gebrek aan drinkwater – waardoor kinderen aan dysenterie sterven – of het ontbreken van een polikliniek dan aan Aids of malaria.</p>
      <p sl="fr">Vandaar dat men nu aandacht begint te schenken aan een beweging die in de jaren 90 op gang is gekomen. Het gaat hier om verzekeringssystemen, maar vooral om onderlinge structuren, die eigenlijk overal in Afrikaanse landen zijn opgezet. Deze systemen zijn erop gericht de bevolking zelf mee te laten werken aan het beheer van hun eigen gezondheid. Maar laten we wel realistisch blijven: deze systemen zijn niet zelfvoorzienend en ze volstaan niet om de toegang tot en de financiering van medicijnen geheel en al zelfstandig te verzorgen – dat moet in combinatie met andere fondsen en andere subsidies geschieden -, maar ze slagen er toch in gezondheidszorg en geneesmiddelen aan te bieden. Daar komt bij dat de eigen bijdrage van mensen tot het consolideren van een soort sociale dynamiek heeft geleid.</p>
      <p sl="fr">Er zijn honderden van dit soort structuren, in verschillende landen en uiteenlopende sectoren. Er zijn mutualiteiten voor vrouwen, voor café-eigenaren en ga zo maar door. Voor ons bestaat de uitdaging erin deze sociale dynamiek te ondersteunen, te financieren en te coördineren, en er daarbij vanuit te gaan dat die dynamiek eens zelfvoorzienend zal zijn, zij het nu nog niet.</p>
      <p sl="fr">Deze mutualiteiten kunnen natuurlijk alleen bestaan omdat er ook zogenaamde horizontale structuren bestaan. Het gaat namelijk hierom: waarom zou je jezelf verzekeren of betalen om je in te dekken tegen ziekte, ziekteverzuim of een chirurgische ingreep, als er geen ziekenhuis of dokter is, en er geen geneesmiddelen zijn? Dat is de reden waarom wij geloven dat de Europese Unie het niet moet laten bij het ondersteunen, coördineren en onderhouden van deze onderlinge structuren. We moeten ook de nodige aandacht blijven schenken aan de horizontale systemen, de basisgezondheidsvoorziening, ook als dat betekent dat een deel van de verticale fondsen wordt ingezet om deze horizontale zorg, deze basiszorg, te financieren. Die zorg zorgt er immers voor dat de mutualiteiten kunnen bestaan.</p>
      <p sl="fr">Dat zijn de problemen waar dit verslag naar verwijst. Ik heb nu geen spreektijd meer, maar ik kan wellicht een antwoord geven op vragen van collega’s die reserves hebben bij het punt reproductieve gezondheid, een onderwerp dat in dit verslag aan de orde komt en waar ik veel belang aan hecht.</p>
    </intervention>
    <intervention id="3-265" speaker_id="97229" name="Niccolò RINALDI" is_mep="True" mode="spoken" nationality="Italy" birth_date="03-12-1962" birth_place="Firenze" p_group="Group of the Alliance of Liberals and Democrats for Europe - Vice" m_state="IT">
      <p sl="it">Mevrouw de Voorzitter, dames en heren, mevrouw De Keyser heeft bijna alles gezegd wat gezegd moest worden. Ik wil deze minuut wijden aan een jongetje dat ik op 1 december 2009 in Luanda heb ontmoet, toen wij in Angola waren voor de Paritaire Parlementaire Vergadering ACS-EU. Het leven van dit jongetje was bijna ten einde, hij lag als gevolg van ondervoeding stervend in de armen van zijn moeder in het Ziekenhuis van de Goddelijke Voorzienigheid in het centrum van Luanda, vlakbij de plek waar wij onze werkzaamheden verrichtten en vlakbij het stadion dat voor de Afrika Cup is gebouwd, met andere woorden: hij werd omringd door pracht en praal.</p>
      <p sl="it">Dit is geen geval op zich: in Luanda sterven er nog dagelijks kinderen aan de gevolgen van honger en ondervoeding in de armen van hun jonge moeders die niets hebben geleerd over voeding en die vaak op zichzelf zijn aangewezen.</p>
      <p sl="it">Voor een christen zijn dergelijke beelden een zonde – een ernstige zonde; voor een politicus staan zij symbool voor het falen van ons beleid; voor de heersende klasse van het betreffende land, Angola, zijn zij daarnaast een teken van hebzucht en een oneerlijke welvaartsverdeling. Ik geloof dat de redenen waarom dit kind maar zo kort op aarde heeft mogen zijn ons veel stof tot nadenken geven, en ik hoop dat mijn getuigenis aan deze reflectie zal bijdragen.</p>
    </intervention>
    <intervention id="3-266" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Ondanks dat ik enkele bedenkingen heb over het verslag, wil ik mevrouw De Keyser allereerst hartelijk bedanken. Zoals al zo vaak heeft zij laten zien dat ze thuis is op het gebied van ontwikkelingshulpbeleid en dat ze niet onverschillig staat tegenover de leefomstandigheden in verschillende delen van de wereld.</p>
      <p sl="sk">Het niveau van de gezondheidszorg in subsaharaans Afrika is abominabel. Het baart me wel zorgen dat mevrouw De Keyser niet een van mijn wijzigingsvoorstellen heeft overgenomen. Het kan niet kloppen dat we positief praten over de slotdocumenten van Caïro en Peking, terwijl ze niet worden geaccepteerd als ik ernaar verwijs. Dat is alleen omdat volgens sommige Parlementsleden bepaalde paragrafen niet voldoen aan het Europees beleid voor de reproductieve gezondheidszorg. Het is betreurenswaardig dat we het belang van nationale en regionale aspecten, en de historische, culturele en religieuze verscheidenheid van de staten in subsaharaans Afrika, weigeren te respecteren. De gezondheid van de plaatselijke bevolking heeft daar alleen maar onder te lijden.</p>
    </intervention>
    <intervention id="3-267" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Volgens de Universele Verklaring van de Rechten van de Mens behoort gezondheid tot de fundamentele rechten van de mens. Ik vind persoonlijk, dat we dat recht moeten beschouwen in nauwe samenhang met het recht op leven.</p>
      <p sl="sk">Deze rechten hebben in subsaharaans Afrika een zeer specifieke en precaire context, en daarom wil ik benadrukken hoe belangrijk het is dat de Europese Unie op een verantwoorde en menselijke wijze optreedt op het gebied van de gezondheidszorg. Ten eerste wil ik opmerken dat de Europese Unie zwangerschapsonderbreking niet zou moeten propageren als een recht, aangezien dat zogenaamde recht in geen enkel internationaal document wordt erkend als fundamenteel mensenrecht. De Europese Unie zou in het kader van het ontwikkelingsbeleid als hoedster van de mensenrechten in de hele wereld juist programma’s moeten steunen voor hulp aan moeders en kinderen, en uitgangspunten moeten propageren die verenigbaar zijn met het recht op leven en de bescherming van het ongeboren kind. Ten tweede wil ik opnieuw benadrukken, dat de Europese Unie en de lidstaten in handelsovereenkomsten geen bepalingen zouden met betrekking tot intellectuele eigendomsrechten moeten opnemen, die ervoor zorgen dat door armoede geteisterde mensen in ontwikkelingslanden geen toegang krijgen tot elementaire geneesmiddelen en bijdragen aan de hoge sterftecijfers in deze gebieden.</p>
    </intervention>
    <intervention id="3-268" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie. – Mevrouw de Voorzitter, mijn collega, de heer Piebalgs, kon hier niet in persoon verschijnen, en daarom zal ik nu namens hem een aantal opmerkingen maken. Ik zeg u opnieuw en oprecht: de Commissie staat altijd ter beschikking van het Parlement, en ik ben heel blij dat ik heb kunnen luisteren naar hetgeen mevrouw De Keyser en een aantal anderen hebben gezegd over een onderwerp dat mij al geruime tijd bezig houdt. Als commissaris voor de binnenmarkt en de financiële diensten breng ik elke week een bezoek aan de hoofdsteden van de Unie en na een eerste bezoek aan de Verenigde Staten – bijna al onze transacties zijn immers trans-Atlantisch – heb ik er alles aan gedaan om ervoor te zorgen dat mijn tweede bezoek buiten de Unie, einde juli, een bezoek aan Addis Abeba was, zodat ik daar de leiders van de Afrikaanse Unie kon ontmoeten. En dat was geen toeval, mevrouw De Keyser. Onze lotsbestemmingen zijn immers met elkaar vervlochten, reden waarom ik nu al een aantal jaren aandring op een nieuw partnerschapsbeleid voor onze twee werelddelen.</p>
      <p sl="fr">Mijn collega’s en ik zijn bij dat bezoek overeengekomen nauwer samen te werken met betrekking tot een hele reeks onderwerpen die verband houden met de crisis. Ze hebben hoe dan ook op de één of andere wijze iets te maken met zaken die iedereen bezig houden, zoals de samenwerking tussen onze markten, de bestrijding van het witwassen van geld of financiële regulering. En er is één ding waartegen ik extra fel wil optreden, en dat is hyperspeculatie in landbouwgoederen, zeker in Afrika, waar vele landen voor hun voedselvoorziening afhankelijk zijn van invoer.</p>
      <p sl="fr">Ik wil u namens de heer Piebalgs en namens mijzelf graag gelukwensen met de kwaliteit van uw verslag, waarin u een beschrijving geeft van de toestand van de gezondheidszorg in de zich ontwikkelende landen. Ik moet daar echter wel aan toevoegen dat we het dan niet alleen over Afrika hebben. Ik ben een aantal weken geleden namelijk op Haïti geweest, in het kader van een follow-up bij bezoeken van mijn collega’s Barones Ashton, mevrouw Georgieva en de heer Piebalgs. Het was daar maar al te duidelijk dat er ook buiten Afrika uitdagingen bestaan als we het hebben over de volksgezondheid en het voorkomen van ziekten in de armste landen.</p>
      <p sl="fr">Zoals de heer Rinaldi al heeft gezegd, is het zo dat er in de zich ontwikkelende landen elk jaar 30 miljoen mensen voortijdig sterven als gevolg van aandoeningen die bestreden zouden kunnen worden met de hoeveelheid geld die we in de Europese Unie of de Verenigde Staten alleen al aan voedsel voor onze huisdieren uitgeven, ofwel – voor wie behoefte heeft aan een andere vergelijking – het equivalent van 2 procent van alles wat we op deze wereld samen voor militaire uitgaven reserveren. Ik vind een dergelijke situatie volkomen onaanvaardbaar.</p>
      <p sl="fr">Een goed functionerend sociaal beleid, ook op het gebied van gezondheid, zou de kern moeten vormen van de prioritaire taken van elke staat, één en ander binnen een kader van duurzame en inclusieve groei. Gezondheid is niet alleen een recht – het maakt ook deel uit van economische ontwikkeling. Systemen voor gezondheidszorg die per capita minder dan 30 euro per jaar kunnen besteden – 50 maal minder dan het gemiddelde in de EU – zullen er nooit in slagen gezondheidswerkers aan zich te binden, net zo min als ze kunnen garanderen dat essentiële medicijnen beschikbaar zijn en iedereen gelijke toegang tot de zorg heeft.</p>
      <p sl="fr">Wat dat betreft wil ik u namens de heer Piebalgs graag verzekeren dat we er op zullen blijven aandringen dat de Europese Unie haar verplichtingen nakomt, en dan niet alleen als het gaat om de omvang, maar ook als we kijken naar de kwaliteit van de openbare ontwikkelingshulp voor de derde landen die daar het meeste behoefte aan hebben. Wat de Commissie aangaat blijft de steun voor systemen voor gezondheidszorg een prioriteit van het buitenlands beleid en een belangrijk onderdeel van onze politieke dialoog met derde landen. Het is inderdaad zo – mevrouw Záborksá heeft er terecht op gewezen – dat derde landen zich niet allemaal in dezelfde situatie bevinden. Zoals u zegt zijn er grote verschillen tussen de zich ontwikkelende landen en de minder ontwikkelde landen in Afrika, om maar eens een voorbeeld te noemen.</p>
      <p sl="fr">Daar komt bij dat we dit concept proberen te promoten, hetzij via de actieve participatie van de Commissie in de hele wereld bestrijkende initiatieven, zoals het Wereldfonds voor de bestrijding van hiv/aids, tuberculose en malaria, hetzij via interactie met andere openbare en particuliere actoren die op dit gebied actief zijn. U heeft het werk van ngo’s terecht geprezen, mevrouw De Keyser: ze leveren inderdaad een voorbeeldige bijdrage. Een paar dagen geleden heb ik in Haïti zelf kunnen vaststellen dat ngo’s een doorslaggevende rol spelen bij de bestuurlijke of openbare aspecten van de verschillende acties die de Unie, geldverschaffers en de Wereldbank daar ondernemen.</p>
      <p sl="fr">Een adequaat sociaal en gezondheidsbeleid is essentieel als je concrete resultaten wilt behalen, en dat geldt net zo goed voor de Unie als voor de zich ontwikkelende landen. Het is niet voldoende om er alleen maar voor te zorgen dat er een behoorlijke hoeveelheid middelen worden gereserveerd voor onze Europese partners. We moeten er ook zorg voor dragen dat ons intern beleid consistent is, bijvoorbeeld als het gaat om de migratie van gezondheidswerkers of de handel in geneesmiddelen. Het beleid op deze vlakken moet dusdanig consistent zijn dat het interne beleid per saldo een gunstig effect heeft op – of althans geen schade oplevert voor – de mensen die de hier bedoelde zaken het dringendst nodig hebben.</p>
      <p sl="fr">Als ik terugkeer naar mijn eigen bevoegdheden, dan wil ik graag twee punten aanroeren die voor u interessant kunnen zijn, mevrouw De Keyser. Om te beginnen is het mijn bedoeling om in het ontwerp voor de Single Market Act – die we tegen 27 oktober gereed hopen te hebben – prioriteit te geven aan de zeer belangrijke sector social business , en werk te maken van het statuut voor de Europese Stichting. We moeten waar mogelijk, hier bij ons in Europa, structuren, ngo’s en sociale ondernemingen die steun zouden kunnen ontvangen voor hun werk ten behoeve van de armste en de zich ontwikkelende landen aanmoedigen, zeker als het gaat om gezondheidszorg.</p>
      <p sl="fr">En dan is er nog een tweede punt dat me nu bezig houdt: namaak. In het plan voor de bestrijding van piraterij en vervalsingen, dat ik in de herfst zal presenteren, zal ik een aantal zaken opsommen die we moeten financieren en steunen. Ik heb het dan over technologie om vervalsingen op te sporen, over communicatie met de Europese burgers, en over het trainen van het personeel dat werkzaam is bij de douane of aan de buitengrenzen van de Europese Unie.</p>
      <p sl="fr">Ik wil echter ook – en dat heb ik mijn collega’s gevraagd – een deel van mijn plan wijden aan de samenwerking met landen waar nagemaakte goederen vandaan komen, en waar ze – zeker als het om medicijnen gaat – aanzienlijke schade kunnen veroorzaken. We zullen te gelegener tijd nog op dit onderwerp terugkomen.</p>
      <p sl="fr">Op basis van de analyse die ik hier beknopt heb weergegeven heeft de Unie conclusies aangenomen met betrekking tot de rol die we moeten spelen bij de volksgezondheid in de wereld. Die vormen onze referentie wanneer we op het gebied van gezondheid acties ontwikkelen. Zoals ik al heb gezegd zijn de openbare middelen voor ontwikkelingssteun niet toereikend, en de in uw verslag opgenomen analyse laat op één punt duidelijk zien hoe belangrijk dat is. We hebben in Europa zeer uiteenlopende manieren om onze systemen voor gezondheidszorg te financieren, en elk van die modaliteiten heeft voor- en nadelen. Er is niet één enkele perfecte oplossing voor alle plaatselijke omstandigheden, die immer sterk uiteen kunnen lopen. Het is echter duidelijk dat een systeem met een geheel vrijwillige verzekering, met financiering via particuliere mechanismen, niet volstaat om gelijke en universele toegang tot de gezondheidszorg te garanderen. De overheid heeft dus een heel belangrijke rol te vervullen bij het reguleren en financieren van de gezondheidsdiensten om concrete invulling van de beginselen insluiting en eerlijkheid te garanderen.</p>
      <p sl="fr">Wij gaan ervan uit dat het Parlement op dit punt een belangrijke bijdrage zal leveren, teneinde de solidariteit van de burgers van de Europese Unie en de andere actoren op dit gebied – in de eerste plaats ngo’s – te consolideren. Ik geloof dat onze Unie nog veel moet leren, maar ook dat we veel met de rest van de wereld kunnen delen, en dat we in dit opzicht een meerwaarde kunnen bijdragen. We moeten dat alles verwerken in de benadering die we met betrekking tot het gezondheidsbeleid in de zich ontwikkelende landen gaan volgen. Ik ben in ieder geval heel blij dat ik u antwoord heb kunnen geven, en ik maak van deze gelegenheid gebruik om u te verzekeren dat ik mij persoonlijk voor deze kwesties zal inzetten.</p>
    </intervention>
    <intervention id="3-269" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="nl">Het debat is gesloten.</p>
      <p sl="nl">De stemming vindt morgen plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-984" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Het onvermogen van de Afrikaanse landen – waarvan er vele kwetsbaar zijn, pas een conflict achter de rug hebben of niet beschikken over voldoende solide instellingen en passende middelen – om een doeltreffend volksgezondheidsbeleid ten uitvoer te leggen en met name toegang te bieden tot passende gezondheidsdiensten dient zich aan als een enorme uitdaging en een wereldwijde verantwoordelijkheid. Het is essentieel dat de Europese Unie een eigen visie ten aanzien van de wereldgezondheid ontwikkelt, met richtsnoeren die moeten worden toegepast op alle relevante strategische sectoren. Investering in onderwijs en capaciteitsopbouw zal gunstige gevolgen hebben voor de wereldgezondheid. Ik roep de Europese Unie dan ook op om de opleiding van gekwalificeerd gezondheidspersoneel actief te ondersteunen. De EU-lidstaten moeten ervoor zorgen dat hun migratiebeleid de beschikbaarheid van gezondheidswerkers in derde landen niet in gevaar brengt. Ik dring aan op de tenuitvoerlegging van de verplichtingen die in het kader van de EU-strategie voor actie in antwoord op de crisis op het gebied van zorgpersoneel in ontwikkelingslanden zijn aangegaan. In dit verband moet de Europese Unie bijdragen tot de bevordering van circulaire migratie als middel om braindrain uit landen in moeilijkheden tegen te gaan.</p>
    </intervention>
    <intervention id="3-983" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">De volksgezondheid in Afrika bezuiden de Sahara is een van de grootste uitdagingen voor het humanitaire en ontwikkelingsbeleid van de EU. De dramatiek van de situatie wordt in mijn ogen het beste samengevat door het feit dat de inwoners van deze regio ongeveer de helft van de levensverwachting hebben van Europese burgers. Het verslag beschrijft zeer goed de oorzaken en onderstreept de noodzakelijke oplossingen, waaronder de verantwoordelijkheid die ons toekomt. De internationale middelen voor gezondheidszorg zijn de helft van de middelen voor onderwijs. Zonder het onderwijs te willen onderschatten denk ik dat deze wanverhouding een gebrek aan aandacht weerspiegelt dat in de toekomst hersteld moet worden. Bovendien wordt de huidige ramp permanent gemaakt omdat de ontwikkelde landen de exodus van medici en medisch assistenten aanmoedigen. Ik ben van mening dat een beter onderscheidingsvermogen, met name van de kant van de EU-landen, in het werven van specialisten in dergelijke belangrijke specialisaties een substantiële stimulans zou zijn voor de verbetering van het Afrikaanse medische systeem.</p>
    </intervention>
    <intervention id="3-270" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">De toepassing van het universeel recht op gezondheid is helaas nog lang geen feit. Miljoenen mensen hebben nog steeds geen toegang tot elementaire gezondheidszorg, in vele landen blijft de levensverwachting schandalig laag en miljoenen kinderen sterven nog steeds aan ziekten die voorkomen of genezen kunnen worden. Deze situatie is des te erger omdat het al dan niet voortbestaan ervan afhankelijk is van politieke beslissingen. Wat in deze beslissingen prevaleert, zijn de belangen van de grote economische en financiële groepen; de farmaceutische multinationals blijven zich verzetten tegen de productie aan een lagere kostprijs van medicijnen die het leven van miljoenen mensen kunnen redden; de internationale financiële instellingen blijven hun zogenaamde structurele aanpassingen opleggen, waardoor de vreselijke buitenlandse schuld van de derdewereldlanden in stand wordt gehouden en de gezondheidssector, ondanks de enorme tekortkomingen, het slachtoffer is van besparingen en privatiseringen. Om daadwerkelijk bij te dragen tot de verbetering van de gezondheidsstelsels van deze landen moet onmiddellijk aan drie voorwaarden worden voldaan: verwerping van de zogenaamde partnerschapsovereenkomsten (waarvan de tenuitvoerlegging volgens door de Europese Unie opgelegde normen de afhankelijkheidsverhoudingen nog zal vergroten en de prioriteiten van de betrokken landen nog sterker zal beïnvloeden), kwijtschelding van de buitenlandse schuld en toepassing van een echt samenwerkingsbeleid voor ontwikkeling en bijstand.</p>
    </intervention>
  </section>
  <section id="creitem19" title="19. Ingekomen stukken: zie notulen"/>
  <section id="creitem20" title="20. Agenda van de volgende vergadering: zie notulen"/>
  <section id="creitem21" title="21. Sluiting van de vergadering"/>
</text>
