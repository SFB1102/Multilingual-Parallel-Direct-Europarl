<?xml version='1.0' encoding='utf-8'?>
<text id="20011023.NL" lang="nl" date="2001-10-23" place="Straatsburg" edition="Uitgave PB">
  <section id="creitem1" title="Besluit tot urgentverklaring">
    <intervention id="2-003" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, in een aantal ochtendkranten van vandaag was te lezen dat de Republiek Frankrijk weigert de extraterritoriale status van het Europees Parlement te erkennen. De Franse regering heeft geweigerd de president van de Republiek China een visum te verstrekken om het Parlement te bezoeken voor een vergadering. Dit is een ontkenning van onze status van supranationaal Parlement en ik hoop dat u protest zult aantekenen bij de Franse regering vanwege het feit dat de heer Chen geen visum heeft gekregen …</p>
      <a text="(Applaus)"/>
      <p sl="en">… en dat u zult beklemtonen dat wij, lidstaten van de Europese Unie, een land dat al een jaar of veertien een bloeiende parlementaire democratie kent niet mogen negeren en dat wij oog moeten hebben voor de status die het land toekomt in een wereld waarin democratieën moeten samenwerken.</p>
      <a text="(Applaus)"/>
    </intervention>
    <intervention id="2-004" speaker_id="1106" name="Renzo IMBENI" is_mep="True" mode="spoken" nationality="Italy" birth_date="12-10-1944" birth_place="Modena" p_group="Group of the Party of European Socialists" m_state="IT">
      <p sl="nl">Ik neem nota van uw opmerking. Het zal uiteraard doorgegeven worden aan de Voorzitter.</p>
    </intervention>
    <intervention id="2-007" speaker_id="2329" name="Joost LAGENDIJK" is_mep="True" mode="spoken" nationality="Netherlands" birth_date="08-06-1957" birth_place="Roosendaal" p_group="Group of the Greens/European Free Alliance" m_state="NL">
      <p sl="nl">Voorzitter, deze kwestie is vorige week besproken in de Commissie buitenlandse zaken. Het lijkt ons geen goede zaak om dit verzoek om urgentverklaring in te willigen. Om verschillende redenen: het lijkt een technische kwestie, maar het is in onze ogen een volstrekt politieke beslissing die goed moet worden voorbereid in dit Parlement.</p>
      <p sl="nl">Het gaat om twee zaken. Ten eerste de toekomst van de hulpverlening van de Europese Unie op de Balkan. Gaat die nu gebeuren via een agentschap of via delegaties? Daar is veel onduidelijkheid over. Daarom heeft de commissie de commissaris die daarvoor verantwoordelijk is, de heer Patten, verzocht volgende week naar de commissie te komen en met de commissie deze kwestie te bespreken.</p>
      <p sl="nl">Een tweede punt is dat dit voorstel in Macedonië nogal voor wat onrust heeft gezorgd. Het lijkt ons een goede zaak dat de tijd genomen wordt om met de Macedonische autoriteiten deze kwestie goed te bespreken voordat de Raad een beslissing neemt.</p>
      <p sl="nl">En tenslotte is de commissie in staat om volgende week al een verslag goed te keuren, zodat in de volgende vergaderperiode in november daarover gestemd kan worden. Alle reden dus om het verzoek om urgentverklaring niet in te willigen.</p>
    </intervention>
    <intervention id="2-009" speaker_id="2114" name="Per GAHRTON" is_mep="True" mode="spoken" role="rapporteur" nationality="Sweden" birth_date="02-02-1943" birth_place="Malmö" p_group="Group of the Greens/European Free Alliance" m_state="SE">
      <p sl="sv">Mijnheer de Voorzitter, ik beveel aan dat men het verzoek om urgentverklaring van dit document inwilligt, omdat dat de deelname van China aan de komende bijeenkomst te Doha ook zou vereenvoudigen.</p>
    </intervention>
    <intervention id="2-011" speaker_id="2114" name="Per GAHRTON" is_mep="True" mode="spoken" role="rapporteur" nationality="Sweden" birth_date="02-02-1943" birth_place="Malmö" p_group="Group of the Greens/European Free Alliance" m_state="SE">
      <p sl="sv">Mijnheer de vooorzitter, hier geldt hetzelfde argument voor een urgentverklaring als met betrekking tot het vorige voorstel, namelijk dat ook Taiwan daardoor zou kunnen deelnemen aan de bijeenkomst te Doha.</p>
    </intervention>
  </section>
  <section id="creitem2" title="Communautaire stimuleringsmaatregelen op het gebied van de werkgelegenheid">
    <intervention id="2-014" speaker_id="1106" name="Renzo IMBENI" is_mep="True" mode="spoken" nationality="Italy" birth_date="12-10-1944" birth_place="Modena" p_group="Group of the Party of European Socialists" m_state="IT">
      <p sl="nl">Aan de orde is de aanbeveling voor de tweede lezing (A5-0319/2001) namens de Commissie werkgelegenheid en sociale zaken, betreffende het gemeenschappelijk standpunt, door de Raad vastgesteld met het oog op de aanneming van het besluit van het Europees Parlement en de Raad inzake communautaire stimuleringsmaatregelen op het gebied van de werkgelegenheid (8432/1/2001 - C5-0294/2001 - 2000/0195(COD)) (Rapporteur: mevrouw Jensen).</p>
    </intervention>
    <intervention id="2-015" speaker_id="4440" name="Anne E. JENSEN" is_mep="True" mode="spoken" role="rapporteur" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">Mevrouw de commissaris, het werkgelegenheidsbeleid van de EU is een open samenwerking, waarbij de lidstaten gemeenschappelijke doelen stellen, ervaringen uitwisselen en elkaars resultaten en werkgelegenheidsbeleid beoordelen. Het is een open proces, waarbij het afzonderlijke land zelf de middelen kiest die het wil gebruiken om de gemeenschappelijke doelstellingen te realiseren. Hier in het Parlement zien we ook bijzonder graag dat het proces opener wordt doordat het publiek er meer bij betrokken en meer bij ingeschakeld wordt. Het verslag dat we vandaag behandelen betreft de toepassing van artikel 129 van het Verdrag van Amsterdam over stimulansen in het werkgelegenheidsbeleid. Het gaat om de middelen voor het werk aan het werkgelegenheidsbeleid in de komende vijf jaar, de gelden voor analyses, voor statistische gegevens, conferenties, rapporten, enzovoorts. Het werkgelegenheidsbeleid moet in 2003 geëvalueerd worden. Dat wordt de eerste open coördinatie, die geëvalueerd moet worden en de gelden voor het werkgelegenheidsbeleid moeten ook voor deze evaluatie gebruikt worden.</p>
      <p sl="da">Bij de eerste lezing in het Parlement hebben wij 17 amendementen op de voorstellen van de Commissie aangenomen, die de navolgende thema’s omvatten. Wij willen graag een krachtiger betrokkenheid van de sociale partners en van de regionale en lokale instanties bij het proces en we zouden graag meer nadruk gelegd willen zien op de resultaten van het informatie- en werkgelegenheidsbeleid voor een groter publiek. Wij willen graag meer aandacht voor de gelijke kansen van vrouwen in het werkgelegenheidsbeleid, wij willen graag een aantal andere voorstellen aangaande de betrokkenheid van het Parlement en wij willen graag kijken naar de samenhang met andere communautaire activiteiten. En last but not least : wij willen graag proefprojecten, die kunnen leiden tot meer informatie en een betere methodologie van het werkgelegenheidsbeleid op lokaal en regionaal niveau en op grond daarvan heeft het Parlement een verhoging van de begroting voorgesteld.</p>
      <p sl="da">De Raad heeft vervolgens een aantal van de amendementen van het Parlement aanvaard, onder meer degene die erop neerkomen dat de betrokkenheid van de sociale partners moet worden vergroot en dat het lokale en regionale niveau moet worden ingeschakeld. Ook zijn enkele van de voorstellen aangaande een grotere nadruk op gelijke kansen overgenomen, maar uiterst centrale voorstellen van het Parlement heeft de Raad niet willen aanvaarden. In de Commissie werk-gelegenheid was er om die reden brede steun voor, om de amendementen van de eerste lezing die de Raad niet aanvaard heeft, opnieuw in te dienen. De meerderheid van het Parlement strijdt er allang voor dat de lokale en regionale maatregelen bij het werkgelegenheidsbeleid worden betrokken en wij hebben erop gewezen dat uitwisseling van ervaringen en methoden in verband met het plaatselijke niveau en in verband met het vrijwilligerswerk gefinancierd zou kunnen worden via artikel 129. Want als je naar de werkloosheid in de EU kijkt, dan is het kenmerkend dat deze zich concentreert in lokale en regionale gebieden, uithoeken van armoede, eilanden van werkloosheid, en de plaatselijke inzet is van centrale betekenis als het erom gaat mensen aan het werk te krijgen. Daarom is het uiterst zinvol om te spreken over lokale actieplannen en over de uitwisseling van ervaringen en informatie vanuit deze werkzaamheden.</p>
      <p sl="da">Ik ben er absoluut van overtuigd dat meer nadruk op de plaatselijke inzet ons allemaal veel wijzer zal maken over de nieuwe wegen die bij het werkgelegenheidsbeleid kunnen worden ingeslagen. Wij hebben middels een voorbereidende actie lokale werkgelegenheidsinitiatieven ondersteund, waarbij er een begrotingslijn met de aanduiding B5-503 was, en het is de wens van het Parlement dat dit initiatief een vervolg krijgt en via proefprojecten onder artikel 129 wordt voortgezet. Wellicht is de aanduiding "projecten" misleidend, want we willen immers een ontwikkeling van de methodologische werkzaamheden, met andere woorden analyses en studies, ontwikkeling van statistische gegevens en methoden. We willen onder artikel 129 geen projecten financieren met het projectgeoriënteerde en experimentele karakter van projecten gefinancierd onder artikel 6 van het Sociaal Fonds. Er is dus geen sprake van dat we zaken willen kopiëren, die reeds onder regie van het Sociaal Fonds lopen, integendeel. Velen van ons zijn verheugd over de open coördinatie van het werkgelegenheidsbeleid, want deze stelt de lidstaten niet alleen in staat om betere resultaten bij het werkgelegenheidsbeleid te behalen en van elkaars ervaringen te leren, maar in feite ook om met elkaar te concurreren bij het verbeteren van de resultaten. Een dergelijke gezonde strijd blijft echter tamelijk vruchteloos als het werkgelegenheidsbeleid en het zogenaamde proces van Luxemburg zo onbekend zijn als nu feitelijk het geval is.</p>
      <p sl="da">In veel landen wordt er in de nationale parlementen niet gedebatteerd over de nationale werkgelegenheidsplannen en er zijn geen andere activiteiten die het proces en de resultaten meer bekendheid en meer steun vanuit de bevolking zouden kunnen geven. Een politieke coördinatie op basis van analyses en statistische gegevens, die door dezelfde politici, ambtenaren en experts op conferenties overal in de EU worden besproken, is dat werkelijk verplichtend genoeg? Nee, laten we een veel massalere aandacht voor resultaten en doelstellingen krijgen, zodat de regeringen worden geconfronteerd met een veel grotere betrokkenheid en met de wens dat iedereen de beschikking krijgt over de resultaten die zijn bereikt in die landen, die het meeste succes bij het werkgelegenheidsbeleid boeken.</p>
    </intervention>
    <intervention id="2-016" speaker_id="4320" name="Manuel PÉREZ ÁLVAREZ" is_mep="True" mode="spoken" nationality="Spain" birth_date="03-12-1946" birth_place="Sober " p_group="Group of the European People's Party (Christian Democrats) and European Democrats" m_state="ES">
      <p sl="es">Mijnheer de Voorzitter, ik feliciteer mevrouw Jensen en dank haar voor het degelijke werk dat zij heeft verricht. Met uw welnemen begin ik mijn betoog met een verwijzing naar een ex-collega van dit Europees Parlement, Manuel Fraga Iribarne, stichter van de Spaanse Volkspartij, die vorige zondag in Galicië - mijn land - bij de Galicische parlementsverkiezingen voor de vierde opeenvolgende maal de absolute meerderheid heeft behaald.</p>
      <p sl="es">Ik vermeld dit gebeuren omdat de regering-Fraga tijdens haar twaalfjarige bestaan niet alleen steeds oog heeft gehad voor de ontwikkelingen, problemen en gebreken waarmee de Galicische bevolking op het gebied van de werkgelegenheid werd geconfronteerd maar in het kader van de jongste verkiezingscampagne heeft beloofd om jonge werklozen aan een baan te helpen. Zij is de verplichting aangegaan om een contract van een jaar toe te kennen aan jongeren onder de dertig die reeds zes jaar niets om handen hebben of zonder werk zitten.</p>
      <p sl="es">Om een antwoord te bieden op het probleem van de werkgelegenheid heeft de Europese Unie, overeenkomstig artikel 3 van het Verdrag, een actie ter bevordering van de coördinatie van het werkgelegenheidsbeleid van de lidstaten ontwikkeld die tijdens de Buitengewone Europese Raad over de werkgelegenheid in Luxemburg en Lissabon versterkt uit de strijd is gekomen en resoluut kiest voor een algemene strategie inzake werkgelegenheid. Deze aanpak veronderstelt en vereist dat het geheel van communautaire maatregelen, zowel het kaderbeleid als het ondersteunend beleid, ten dienste van de werkgelegenheid wordt gesteld.</p>
      <p sl="es">In ons streven naar een kenniseconomie die gegrondvest is op concurrentiekracht en dynamisme en gekenmerkt wordt door duurzame groei, meer en betere banen en een sterkere sociale samenhang teneinde opnieuw de noodzakelijke voorwaarden voor volledige werkgelegenheid te scheppen, moeten wij de samenwerking tussen het werkgelegenheidsbeleid van de lidstaten aanscherpen, uiteraard zonder afbreuk te doen aan het recht van elke lidstaat om beslissingen te nemen die op zijn specifieke situatie betrekking hebben. Bovendien moet de uitwisseling van goede praktijken worden aangemoedigd, met inbegrip van de samenwerkingsformules voor sociale partners en lokale en regionale overheden en met inachtneming van de noodzakelijke coördinatie van de beleidsmaatregelen ter bevordering van de werkgelegenheid.</p>
      <p sl="es">Ik beschouw de verplichting die de winnaar van de verkiezingen in Galicië is aangegaan als een goede praktijk die ook elders zou moeten worden overgenomen en toegepast. Hij zal de Galicische jongeren immers de kans geven om tot de arbeidsmarkt toe te treden en de nodige ervaring en kennis op te doen om een eerste baan in de wacht te slepen en deze ook te behouden of in te ruilen voor een nieuwe betrekking. Wij staan hier mijns inziens voor een goede praktijk, net zoals in het geval van de maatregel ter bevordering van het samengaan van gezins- en beroepsleven die ook op naam van de regering van Galicië moet worden geschreven.</p>
      <a text="(Applaus)"/>
    </intervention>
    <intervention id="2-017" speaker_id="4435" name="Helle THORNING-SCHMIDT" is_mep="True" mode="spoken" nationality="Denmark" birth_date="14-12-1966" birth_place="København" p_group="Group of the Party of European Socialists" m_state="DK">
      <p sl="da">Mijnheer de Voorzitter, ook ik wil mevrouw Jensen graag dankzeggen voor een uitstekend verslag. Het is een prima dag vandaag, want de stemming van vandaag moet duidelijk maken, dat wij nu allemaal beamen dat werkgelegenheidsbeleid zich niet slechts aan bureaus en op ministeriële vergaderingen afspeelt, maar dat dit naar de bevolking moet worden uitgedragen. Er moet hierover informatie worden gegeven en de lokale instanties, die deze zaken mede in werking moeten zetten, moeten er eveneens bij worden betrokken. Dat is waar we vandaag over stemmen. Het verslag van mevrouw Jensen bevat vele goede elementen. Ik wil datgene benadrukken waarover we het aangaande de lokale dimensie in het werkgelegenheidsbeleid eens zijn geworden. Uiteindelijk hebben we de Commissie en de Raad doen inzien dat de lokale en regionale instanties en de sociale partners en vrijwilligersorganisaties bij werkgelegenheidsinitiatieven belangrijk zijn.</p>
      <p sl="da">De praktische werkzaamheden om mensen aan het werk te krijgen vinden plaats op lokaal niveau. En daarom moeten de plaatselijke spelers niet worden vergeten. Maar dat vereist ondersteuning van het plaatselijk initiatief, onder andere in de vorm van betere informatie over wat het gemeenschappelijk Europees werkgelegenheidsbeleid inhoudt en wat de doelstellingen zijn. En daarom is het belangrijk dat we een aantal stimuleringsmaatregelen op de rails zetten en wat geld reserveren om van elkaars methoden en ervaringen te kunnen leren, en dat is wat we hier vandaag proberen te doen. Daarom is het ook jammer dat de Commissie er zo moeilijk toe te bewegen was om akkoord te gaan met een verhoging van de begroting, zodat we dat geld konden reserveren, en daarom hebben we natuurlijk in de fractie van de Europese Sociaal-democraten onze steun gegeven aan een verhoging van het bedrag tot 55 miljoen euro in plaats van 50 miljoen euro. Ik hoop dat we heden brede steun zullen krijgen en dat de Commissie en de Raad het signaal van het Parlement van vandaag zullen verstaan.</p>
    </intervention>
    <intervention id="2-018" speaker_id="953" name="Bartho PRONK" is_mep="True" mode="spoken" nationality="Netherlands" birth_date="28-09-1950" birth_place="Den Haag" p_group="Group of the European People's Party (Christian Democrats) and European Democrats" m_state="NL">
      <p sl="nl">Voorzitter, ik wil ook graag de rapporteur bedanken voor het werk dat zij aan dit verslag gedaan heeft. Ik denk dat ze er inderdaad in geslaagd is om de hele commissie, en ik neem aan ook het hele Parlement, achter zich te krijgen voor haar voorstellen. Ik wil uiteraard ook de heer Pérez gelukwensen met de overwinning in Galicië.</p>
      <p sl="nl">Voorzitter, ik sluit me aan bij al datgene wat gezegd is, dat dit een goed verslag is en dat er een aantal amendementen zijn die het voorstel aanzienlijk zouden kunnen verbeteren. Maar ik ben toch nog een klein beetje pessimistisch. Ik zie noch bij de Raad, noch bij de Commissie, veel neiging om op onze voorstellen in te gaan. Ik zie dat zij eigenlijk meer geneigd zijn om de hak in het zand te zetten en te zeggen: nou, het werkgelegenheidsbeleid zoals we dat hebben vormgegeven, is succesvol en we willen er niets aan veranderen. We willen het Parlement daar wel een klein beetje bij betrekken maar liefst zo min mogelijk.</p>
      <p sl="nl">Dat is eigenlijk een beetje de sfeer die opkomt, met name bij de Raad maar toch ook gedeeltelijk bij de Commissie.</p>
      <p sl="nl">Bij een ander verslag inzake sociale bescherming zijn we erin geslaagd, onder uw voorzitterschap overigens, dat te doorbreken. Ik hoop dat dat ook hier gebeurt, maar ik ben hier veel pessimistischer. We hebben hier te maken met een Raad die nog minder direct contact zoekt met het Parlement, we worden geconfronteerd met nog meer moeilijkheden, dus ik ben pessimistisch.</p>
      <p sl="nl">Ik ben erg blij dat de rapporteur dit verslag tot stand heeft gebracht. Ik denk dat het heel goed datgene weergeeft waar we het binnen dit Parlement over eens zijn, maar ik ben pessimistisch over de uitkomst. Misschien kan mijn pessimisme in optimisme worden omgezet. Maar als alle seinen op rood staan - en dat staan ze bij dit dossier - dan moet dit hier in dit Huis gezegd worden.</p>
      <p sl="nl">Voorzitter, dat is de voornaamste reden waarom ik vandaag het woord voer. Ik hoop dat ik té somber ben. We zullen van de commissaris en met name ook van de Raad horen of ze eindelijk hun oude wegen zullen verlaten en misschien echt tot een dialoog willen komen met dit Parlement.</p>
    </intervention>
    <intervention id="2-019" speaker_id="1106" name="Renzo IMBENI" is_mep="True" mode="spoken" nationality="Italy" birth_date="12-10-1944" birth_place="Modena" p_group="Group of the Party of European Socialists" m_state="IT">
      <p sl="nl">Mijnheer Pronk, na het betoog van mevrouw de commissaris zullen wij weten of wij uw pessimisme moeten delen of niet.</p>
    </intervention>
    <intervention id="2-020" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="el">Mijnheer de Voorzitter, wij geven steun aan het verslag van collega Jensen omdat dit gebaseerd is op begrippen en beleidsvormen waar wij volledig achter staan.</p>
      <p sl="el">Eerst en vooral moet men ervoor zorgen dat de Europese strategie voor de werkgelegenheid bekendheid krijgt onder de burgers van de Unie. Pas dan zullen de burgers gaan beseffen dat daarmee gemeenschappelijke doeleinden worden nagestreefd, en zij met hun ideeën het proces van Luxemburg kunnen verrijken. Pas dan zullen ook de bevoegde instanties op nationaal, regionaal en lokaal vlak van de goede praktijken kunnen leren die elders in de Unie hun deugdelijkheid hebben bewezen. De heer Pérez Álvarez heeft er zojuist al enkele genoemd.</p>
      <p sl="el">Mevrouw Jensen doet ook een voorstel voor de rol van de lokale samenleving en voor de planning en tenuitvoerlegging van het werkgelegenheidsbeleid. Alle lidstaten moeten ervan doordrongen raken dat de deelneming van de sociale partners en het maatschappelijk middenveld onontbeerlijk is als men wil dat de inspanningen ter verbetering van de werkgelegenheid vruchten afwerpen. De lidstaten moeten eveneens hun interne organisatie veranderen en nieuwe structuren en hulpbronnen in het leven roepen voor de toepassing van lokale werkgelegenheidspacten. De Europese Unie moet echter van haar kant met haar beleid, met haar stimuleringsmaatregelen en hulpbronnen een bijdrage leveren aan de verwezenlijking van deze structuren. Uit de ervaringen in talrijke landen, waaronder ook mijn land, Griekenland, is namelijk gebleken dat met lokale werkgelegenheidspacten tot nu toe geen resultaten werden geboekt. In enkele gevallen werden weliswaar door de centrale overheid bepaalde stimuleringsmaatregelen genomen voor probleemgebieden, maar van mobilisatie van de lokale samenleving was geen sprake. Daarom hebben dergelijke stimuleringsmaatregelen geen resultaten kunnen opleveren.</p>
      <p sl="el">Waarschijnlijk zal men ook in andere gebieden van de Unie dergelijke slechte ervaringen hebben opgedaan, en daarom moet men er volgens ons voor zorgen dat de door de rapporteur voorgestelde maatregelen worden toegepast en gecoördineerd. Deze moeten samen met heel het werkgelegenheidsbeleid van de Europese Unie op zowel Europees als nationaal vlak ten uitvoer worden gelegd en zorgen voor een nieuwe dynamiek in de werkgelegenheid op lokaal vlak, zowel wat de planning als de tenuitvoerlegging betreft.</p>
    </intervention>
    <intervention id="2-021" speaker_id="photo_generic" name="Diamantopoulou" is_mep="True" mode="spoken" role="Commissie">
      <p sl="en">Mijnheer de Voorzitter, ik zal mijn best doen om, zoals u hebt gevraagd, het pessimisme van de heer Pronk om te zetten in optimisme!</p>
      <p sl="en">Met dit programma wordt artikel 129 van het Verdrag ten uitvoer gelegd. Dit artikel houdt in dat er stimuleringsmaatregelen mogen worden getroffen om de samenwerking tussen lidstaten te bevorderen en hun initiatieven op het gebied van de werkgelegenheid te steunen. Ik ben het in dit opzicht volkomen eens met wat mevrouw Thorning-Schmidt al heeft gezegd: het gaat niet om werkgelegenheid of om de communicatie met de Raad, maar het gaat om daadwerkelijke samenwerking tussen de lidstaten.</p>
      <p sl="en">Het programma onderbouwt de Europese werkgelegenheidsstrategie en bevordert activiteiten die ervoor moeten zorgen dat deze strategie een duurzaam positief effect heeft. Het is belangrijk dat dit programma in de nabije toekomst wordt aangenomen en ik verwacht dat de punten van bezorgdheid die in de veertien ingediende amendementen zijn verwoord naar tevredenheid kunnen worden opgelost.</p>
      <p sl="en">Na de eerste lezing heeft de Commissie in haar gewijzigde voorstel twaalf van de zeventien door het Parlement ingediende amendementen geheel of gedeeltelijk aanvaard. In het gemeenschappelijk standpunt waarover u zich hebt gebogen vindt u – ook al verschilt het qua indeling en presentatie aanmerkelijk van het gewijzigde voorstel – een afspiegeling van de tien amendementen.</p>
      <p sl="en">Wat betreft de amendementen die nu aan de orde zijn kan ik zeggen dat de Commissie er negen geheel of gedeeltelijk kan aanvaarden. Dat zijn de amendementen 1 tot en met 8 en 14.</p>
      <p sl="en">Ik wil graag nader ingaan op de aspecten die ik kan aanvaarden. De amendementen 1 tot en met 3 aanvaard ik geheel. In amendement 4 sta ik zeer positief tegenover de bijzondere aandacht die wordt geschonken aan groepen die bij hun toegang tot de arbeidsmarkt het slachtoffer zijn van meervoudige discriminatie en ik ben het eens met uw opmerking dat we de werkgelegenheidstrends moeten kunnen inventariseren, evalueren en analyseren aan de hand van bepaalde indicatoren. Ik vind het echter niet juist om in details te treden ten aanzien van onderzoek dat moet worden uitgevoerd en kan daarom dat element van het amendement niet aanvaarden.</p>
      <p sl="en">Wat amendement 5 betreft ben ik zeer blij dat u er zo'n nadruk op legt dat het belangrijk is om de kennis van het publiek over de Europese werkgelegenheidsstrategie te vergroten en om individuen en organisaties op alle niveaus aan te moedigen om ertoe bij te dragen dat het effect en de doelmatigheid ervan zo groot mogelijk zijn. Dit programma moet en zal aan de verwezenlijking van deze doelstellingen bijdragen. Ik acht het echter niet juist om middelen toe te wijzen aan de "projecten" in deze context en daarom verwerp ik dat element van amendement 5. Onze uiteenlopende standpunten ten aanzien van amendement 5 hebben misschien eerder te maken met de formulering dan met de strekking ervan.</p>
      <p sl="en">Lokale projecten waarbij lokale partijen zijn betrokken worden gefinancierd via artikel 6 en het Europees Sociaal Fonds alsmede via een andere begrotingslijn – B5-503. Laatstgenoemde is exclusief bestemd voor de financiering van lokale ontwikkelingsprojecten. Uit de hiermee gepaard gaande analyse-, onderzoeks- en evaluatiewerkzaamheden zullen maatregelen voortvloeien, gebaseerd op de uitkomsten van de projecten die in het kader van andere begrotingslijnen zijn geïnitieerd, om vast te stellen hoe de kennis over de Europese werkgelegenheidsstrategie en de lokale betrokkenheid bij de uitvoering ervan verder kunnen worden vergroot. Ik hoop dat deze aanpak uw ongerustheid wegneemt.</p>
      <p sl="en">Wat amendement 8 betreft sta ik eveneens geheel achter het principe van samenhang en daarom aanvaard ik dat element, maar ik kan niet aanvaarden dat de programma's expliciet worden genoemd.</p>
      <p sl="en">Amendement 6 en 7 kan ik qua strekking aanvaarden omdat ze aansluiten bij amendement 1. Amendement 14 kan ik volledig aanvaarden.</p>
      <p sl="en">Helaas kan ik de amendementen 9 tot en met 13 niet aanvaarden. Ik zal in het kort uitleggen waarom. Amendement 9 en 10 hebben betrekking op het comité. Hoewel ik blij ben dat u het eens bent met de rol van de Commissie en het instellen van een adviescomité, is dit een bij voorbaat verloren strijd met de Raad. Als we naar het juridische kader en recente precedenten kijken, denk ik dat een gemengd comité een redelijk compromis is. In toekomstige discussies kunnen we naar het mandaat kijken om te zien of dit kan worden opgenomen in een alomvattend compromis teneinde aan uw wensen te kunnen voldoen.</p>
      <p sl="en">De jaarlijkse actieplannen waarover in amendement 11 wordt gerept, zijn een interne kwestie van de Commissie en horen niet thuis in een besluit van het Parlement en de Raad. Amendement 12 moet eveneens op institutionele gronden worden verworpen, in het bijzonder in verband met de kaderovereenkomst over interinstitutionele betrekkingen.</p>
      <p sl="en">Tot slot mijn commentaar op amendement 13. We handhaven de oorspronkelijk voorgestelde 55 miljoen euro. We hebben een grondige analyse uitgevoerd en vinden dit bedrag toereikend voor de beoogde activiteiten.</p>
      <p sl="en">Samenvattend merk ik op dat de Commissie amendement 1, 2, 3, 6, 7 en 14 geheel of qua strekking kan aanvaarden. Zij kan amendement 4, 5 en 8 gedeeltelijk aanvaarden. De Commissie verwerpt amendement 9, 10, 11, 12 en 13.</p>
      <p sl="en">Het is duidelijk dat er bepaalde kwesties zijn die moeten worden opgelost. Sommige daarvan liggen gevoeliger dan andere. Ik heb echter voor de positiefst mogelijke aanpak van de door u ingediende amendementen gekozen. Daarom heb ik goede hoop dat we met uw medewerking en die van de Raad spoedig tot een voor allen aanvaardbaar compromis kunnen komen. Ik benadruk nogmaals dat dit een belangrijke kwestie is en dat de Commissie vastbesloten is om zich ervoor in te zetten om werkbare compromissen te bereiken.</p>
    </intervention>
    <intervention id="2-022" speaker_id="1106" name="Renzo IMBENI" is_mep="True" mode="spoken" nationality="Italy" birth_date="12-10-1944" birth_place="Modena" p_group="Group of the Party of European Socialists" m_state="IT">
      <p sl="nl">Bedankt, mevrouw de commissaris.</p>
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats.</p>
    </intervention>
  </section>
  <section id="creitem3" title="Informatie en raadpleging van de werknemers">
    <intervention id="2-024" speaker_id="1106" name="Renzo IMBENI" is_mep="True" mode="spoken" nationality="Italy" birth_date="12-10-1944" birth_place="Modena" p_group="Group of the Party of European Socialists" m_state="IT">
      <p sl="nl">Aan de orde is de aanbeveling voor de tweede lezing (A5-0325/2001) namens de Commissie werkgelegenheid en sociale zaken, betreffende het gemeenschappelijk standpunt, door de Raad vastgesteld met het oog op de aanneming van een richtlijn van het Europees Parlement en de Raad tot vaststelling van een algemeen kader betreffende de informatie en de raadpleging van de werknemers in de Europese Gemeenschap (9919/1/2001 - C5-0388/2001 - 1998/0315(COD)) (Rapporteur: mevrouw Ghilardotti).</p>
    </intervention>
    <intervention id="2-025" speaker_id="2024" name="Fiorella GHILARDOTTI" is_mep="True" mode="spoken" role="rapporteur" nationality="Italy" birth_date="25-06-1946" birth_place="Castelverde " p_group="Group of the Party of European Socialists" m_state="IT">
      <p sl="it">Mijnheer de Voorzitter, de informatie, raadpleging en participatie van werknemers is al sinds het eerste socialeactieprogramma van de Raad uit 1974 een thema van de eerste orde in het Europees debat. Sindsdien is dit thema in veel van de debatten in deze Vergadering teruggekomen en heeft de Commissie talloze initiatieven genomen, die echter op weerstand zijn gestuit. Bijna alle lidstaten beschikken over een juridisch kader, normatief of contractueel, dat bedoeld is om informatie en raadpleging van werknemers te garanderen. Deze richtlijn wil minimumnormen voor informatie en raadpleging vaststellen voor het gehele grondgebied van de Unie: na het statuut van de Europese vennootschap, de richtlijn inzake de Europese ondernemingsraad en het Handvest van de grondrechten vormt de richtlijn die ons nu wordt voorgelegd de afronding van het bestaande communautaire en nationale kader. Zodoende draagt ze bij aan het uiteindelijke doel van dit recht, namelijk de verandering voorbereiden, garanderen dat de reorganisaties in een aanvaardbare context worden doorgevoerd en de werkgelegenheid de prioriteit toekennen die ze in de huidige context verdient.</p>
      <p sl="it">De Commissie had haar voorstel in november 1998 ingediend, een goed voorstel, en het Europees Parlement had in eerste lezing, in april 1999, een aantal amendementen aangenomen. Pas in juni 2001 heeft de Raad een gemeenschappelijk standpunt vastgesteld. In algemene termen weerspiegelt het gemeenschappelijk standpunt het standpunt van de Commissie na de eerste lezing van het Parlement, maar als we de eerste lezing van het Europees Parlement naast het gemeenschappelijk standpunt leggen, realiseren we ons dat ongeveer dertig amendementen van het Parlement niet zijn overgenomen.</p>
      <p sl="it">Als rapporteur heb ik de Commissie werkgelegenheid en sociale zaken voorgesteld niet alle amendementen uit de eerste lezing te hernemen, maar onze aandacht te concentreren op de belangrijkste punten, die het gemeenschappelijk standpunt kunnen verbeteren. De collega’s, die ik hierbij bedank voor hun medewerking, hebben 15 amendementen ingediend op mijn voorstel, die bijna allemaal bedoeld waren om het te versterken. Na een grondige discussie zijn we uitgekomen bij de tekst die wij het Parlement vandaag voorleggen. Er zijn 16 amendementen. Deze betreffen de volgende punten: de wijze van raadpleging, en in dat geval gaan ze in dezelfde richting als het gemeenschappelijk standpunt, maar ze geven nauwkeuriger aan waar de problemen liggen; de definitie van economische en financiële informatie; de precieze definitie van sociale partners, zodat daar geen misverstanden over bestaan; een betere omschrijving van de bescherming van de werknemersvertegenwoordigers, met name tegen repercussies voor hun loopbaan, salaris en opleiding; uitstel als de uitvoering van een besluit substantiële negatieve gevolgen kan hebben voor de werknemers, zodat het definitieve besluit op verzoek van de werknemersvertegenwoordigers voor een adequate termijn kan worden uitgesteld, zodat het overleg kan worden voortgezet en een gemeenschappelijke oplossing kan worden gevonden.</p>
      <p sl="it">Overgangsperioden: dit is een zeer delicaat punt. Wij denken dat er geen specifieke overgangsperioden nodig zijn en dat deze richtlijn voor alle werknemers in Europa tegelijkertijd moet worden ingevoerd, juist omdat het gaat om minimumnormen.</p>
      <p sl="it">Sancties: dit is het gevoeligste punt. Alle lobby’s hebben ons en alle afgevaardigden hierover belaagd. In ons voorstel hebben we de aanvankelijke hypothese van een Europese sanctie met rechtsgeldigheid laten vallen; we versterken echter het gemeenschappelijk standpunt door te vragen dat de lidstaten, in overeenstemming met het subsidiariteitsbeginsel, rigoureuzere sancties vaststellen bij ernstige schendingen die repercussies hebben voor de werknemers. Het gaat hier dus om een interpretatie van het gemeenschappelijk standpunt, waarin wordt gesteld dat de lidstaten doeltreffende, evenwichtige sancties met een afschrikkende werking moeten vaststellen.</p>
      <p sl="it">Ik hoop van harte dat de meerderheid in deze Vergadering net zo groot zal zijn als in de commissie en dat de Unie en de lidstaten dit belangrijke wetgevingsinstrument zeer snel, tijdens het Belgische voorzitterschap, kunnen invoeren.</p>
    </intervention>
    <intervention id="2-026" speaker_id="1041" name="Winfried MENRAD" is_mep="True" mode="spoken" nationality="Germany" birth_date="09-02-1939" birth_place="Schwäbisch Gmünd" p_group="Group of the European People's Party (Christian Democrats) and European Democrats" m_state="DE">
      <p sl="de">Mijnheer de Voorzitter, allereerst wil ik de rapporteur, mevrouw Ghilardotti, danken. Zij heeft zich op de eerste plaats zeer flexibel getoond tijdens de discussies in de commissie, want zij heeft onder andere een aantal voorstellen van de PPE-DE-Fractie overgenomen. Op de tweede plaats is haar uitstekende verslag betreffende het gemeenschappelijk standpunt inzake de kaderrichtlijn voor minimumnormen voor de informatie en raadpleging van werknemers een stap in de goede richting.</p>
      <p sl="de">Het gaat niet om medebeslissing, zoals het geval was bij de EOR-richtlijn, de richtlijn voor de Europese Ondernemingsraden, maar om informatie en raadpleging over belangrijke ontwikkelingen binnen het bedrijf die te maken hebben met de economie, de werkgelegenheid of de financiën. Wij moeten daarbij niet proberen herstructureringsprocessen tegen te houden. Ze mogen alleen niet meer onaangekondigd doorgevoerd worden – zoals wel blijkt uit het drama bij Renault in Vilvoorde. De werknemers moeten eerst van tevoren ingelicht worden.</p>
      <p sl="de">Verder zijn er veel overeenkomsten met de EOR-richtlijn. De voorschriften voor de Europese Ondernemingsraad gelden echter alleen voor transnationale fusies, maar vaak worden er ook herstructureringen op nationaal niveau doorgevoerd. De Fractie van de Europese Volkspartij (Christendemocraten) en Europese democraten is een voorstander van flexibiliteit. De sociale partners van de ondernemingen kunnen bijvoorbeeld door middel van overeenkomsten speciale op maat gesneden regelingen voor de informatie en raadpleging treffen voor de onderneming. Dat is pas subsidiariteit. Ik onderschrijf het gemeenschappelijk standpunt dat overeenkomsten beter maar ook slechter moeten kunnen zijn dan de minimumnormen. De rechten van de lokale ondernemingsraden mogen volgens nationaal recht echter niet aangetast worden.</p>
      <p sl="de">Artikel 1 bepaalt dat de procedure in samenwerking doorgevoerd moet worden. Dat is partnerschap. Het doel van partnerschap is ten eerste een duidelijke belangenbehartiging en ten tweede een evenwicht van belangen in het gemeenschappelijk overleg door informatie en raadpleging. Dat is ongetwijfeld ook een economisch voordeel. Als het personeel niet of niet goed wordt geïnformeerd, brengt dat onzekerheid, wantrouwen en uiteindelijk alleen angst te weeg, waardoor er een kloof ontstaat. Als het personeel op tijd wordt geïnformeerd, ontstaat er vertrouwen en worden wrijvingen in het bedrijf vermeden. Dat is in het voordeel van zowel de werkgevers als de werknemers.</p>
      <a text="(Applaus)"/>
    </intervention>
    <intervention id="2-027" speaker_id="4483" name="Ieke van den BURG" is_mep="True" mode="spoken" nationality="Netherlands" birth_date="06-03-1952" birth_place="Apeldoorn" p_group="Socialist Group in the European Parliament" m_state="NL">
      <p sl="nl">Mijnheer de Voorzitter, de rapporteur, mevrouw Ghilardotti heeft al verteld hoe moeilijk het is geweest om dit dossier nu in tweede lezing aan de orde te krijgen. De eerste prioriteit van mijn fractie is dan ook dit dossier nu eindelijk af te ronden en in het Publicatieblad te krijgen. Wij hopen dus dat er heel snel overeenstemming met de Raad wordt bereikt.</p>
      <p sl="nl">U kunt dat ook zien in de opstelling van onze fractie, mevrouw Ghilardotti heeft dat ook gezegd. Wij hebben heel veel amendementen uit de eerste lezing laten vallen en ons in de commissie nu toegespitst op een aantal compromisteksten, waarover volgens ons overeenstemming mogelijk moet zijn. We hebben bijvoorbeeld ook het dierbare punt van de Tendenzschutz , dat we graag geschrapt hadden gezien, laten vallen. We zullen De Groenen en de GUE-Fractie op dat punt ook niet steunen in het kader van het compromis. Maar we hopen dat de EVP de compromisvoorstellen die we in de commissie bereikt hebben, zal blijven steunen.</p>
      <p sl="nl">De verschillen van mening met de Raad spitsen zich toe op twee belangrijke punten: de bepalingen over sancties en de onnodig lange overgangstermijnen. Ik wil erop wijzen dat dit punten zijn die niet door ons zijn toegevoegd, maar die de Raad heeft toegevoegd aan het standpunt van de Commissie. Het Parlement vraagt niet om extra zaken. In dit geval is het de Raad die afwijkt van het Commissievoorstel.</p>
      <p sl="nl">Ik zal over die twee punten heel kort iets zeggen. Over de sanctiebepalingen heeft mijnheer Menrad ook al gezegd hoe belangrijk die zijn opdat de richtlijn echt serieus wordt genomen. Ik zal daarbij verwijzen naar de ervaring in mijn land. In Nederland bestaat dat soort sancties in de wet op de ondernemingsraden. Juist die bepalingen werken heel goed preventief. Er zijn niet vaak juridische stappen nodig en de mogelijkheid om die stappen te ondernemen zorgt er juist voor dat er vaak heel serieus overlegd wordt. Voor sluitingen en overplaatsingen die moeten gebeuren, wordt een breed draagvlak gecreëerd en wordt op een goede manier overleg gepleegd. Ik denk dat dat heel belangrijk is voor de arbeidsverhoudingen.</p>
      <p sl="nl">Het tweede punt betreft de overgangstermijnen. Vorige week heb ik in een bijeenkomst die de heer Bushill-Matthews belegd had met een Engelse club van mensen die juist de participatie van werknemers propageren, al gezegd dat het mij heel bizar voorkomt dat zij pleiten voor een veel langere overgangstermijn. Want als je stelt - zoals zij ook deden - dat informatie en raadpleging heel belangrijk is, niet alleen voor werknemers maar ook voor werkgevers en voor de performance van een bedrijf, dan moet je er ook voor zorgen zorgen dat dat heel snel ingevoerd wordt. Je moet niet gaan bedelen om langere overgangstermijnen, want dat geeft het volstrekt verkeerde signaal aan het Britse bedrijfsleven. Ik zou dus willen vragen om dat te heroverwegen en toch die gewone overgangstermijnen, zoals die door de Commissie zijn voorgesteld, te steunen.</p>
      <p sl="nl">Hoe dan ook, uit de ervaring die wij in Nederland opgedaan hebben met een wet die al meer dan 50 jaar bestaat, blijkt dat de arbeidsverhoudingen daardoor verbeterd zijn.</p>
    </intervention>
    <intervention id="2-028" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">Mijnheer de Voorzitter, ook ik wil mevrouw Ghilardotti graag dankzeggen voor het prima en bekwame werk dat zij met dit verslag heeft verricht, en ik wil haar met name bedanken voor haar begrip voor de afwijkende standpunten die je als Deens lid in deze situatie kunt hebben. Wij hebben immers een speciaal systeem voor raadpleging en consultatie en voor samenwerking op de arbeidsmarkt, wat ons van tijd tot enige problemen bezorgt. We zijn het immers allemaal eens over het belang van informatie en raadpleging en van een goede sociale dialoog. Het is een onderdeel van modern bedrijfsmanagement geworden aan deze zaken belang te hechten, de werknemers erbij te betrekken, te spreken over een lerende organisatie en op die manier een betere ontwikkeling van de ondernemingen te realiseren.</p>
      <p sl="da">Ik acht het van belang dat wij bij het bespreken van deze zaken informatie en raadpleging niet louter zien als iets wat bij herstructurering en inkrimping van het personeelsbestand hoort, maar ook als iets wat deel uitmaakt van het dagelijks werk; want het opbouwen van een wederzijds vertrouwen en de wederzijdse dialoog, die zowel voor werknemers als ondernemingen in een crisissituatie waardevol kunnen zijn, is een tijdrovende zaak, en informatie en raadpleging kunnen wellicht ook voorkomen dat je in een bedrijfscrisis belandt. We hebben een lange periode achter de rug, waarin het niet meeviel om tot een gemeenschappelijk begrip voor een herziening van deze richtlijn te komen en in de Raad was er een meerderheid die deze blokkeerde. Denemarken maakte deel uit van deze meerderheid. Niet zozeer omdat we ons druk maken over regels voor informatie en raadpleging, wij hebben daar in feite al vanaf 1960 aanzienlijk verregaander regels voor, maar omdat we bang zijn dat gemeenschappelijke regels problemen zouden kunnen creëren voor het systeem dat naar onze mening in de praktijk goed werkt. Het zou immers de ironie van het lot zijn als gemeenschappelijke regels de zaken zouden schaden op plaatsen waar deze goed functioneren.</p>
      <p sl="da">Flexibiliteit is een sleutelwoord bij het opstellen van de gemeenschappelijke regels, maar uiteraard dient er niet zo’n grote flexibiliteit te zijn, dat de informatie en raadpleging waartoe noodzaak bestaat op die plaatsen waar deze zaken niet in het brandpunt van de belangstelling staan, uitblijven. Derhalve kan ik zeggen dat mijn fractie mevrouw Ghilardotti in grote lijnen kan steunen bij haar voorstellen. We hebben enige problemen betreffende de sancties en ik moet zeggen dat de oplossing, die de Raad heeft gevonden haarfijn uitgebalanceerd is en het is bijzonder lastig als deze balans zou worden verstoord. Het betreft dus een enkel punt, waar we de strakke regels, waarop het verslag van mevrouw Ghilardotti wijst, niet volledig kunnen steunen, maar waar we liever onze steun willen geven aan de oplossing van de Raad. Aan de andere kant zou ik over overgangsregelingen willen opmerken, dat het erop aan komt om van start te gaan. Laten we ervoor zorgen deze zaken nu te realiseren en er niet alleen over blijven praten. Informatie en raadpleging zijn geen straf voor het bedrijfsleven, integendeel, het zijn zaken die een gezonde economie en het concurrentievermogen bevorderen.</p>
    </intervention>
    <intervention id="2-029" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">Mijnheer de Voorzitter, mijn fractie steunt deze aanbeveling voor de tweede lezing, die overigens door de Commissie werkgelegenheid en sociale zaken sterk werd verbeterd. Wij hopen dat de Raad ons zal volgen en dat de drie lange jaren die zijn verstreken sinds de Commissie terecht van haar initiatiefrecht gebruikmaakte om de blokkade van de sociale dialoog te doorbreken, tot een positief resultaat zullen leiden.</p>
      <p sl="fr">Het waren drie slopende jaren, die werden gekenmerkt door sociale drama’s, doelgerichte bedrijfssluitingen en ontslagen ten gevolge van de tekortkomingen en heuse verdraaiingen van het communautaire sociale recht inzake de informatie en raadpleging van de werknemers.</p>
      <p sl="fr">Wij mogen geen wonderen verwachten, aangezien de richtlijn in het beste geval alleen zal gelden voor ondernemingen met meer dan vijftig werknemers. De richtlijn zal het eigenlijke probleem ongemoeid laten, want dat is de dominante positie van het mededingingsrecht. Desondanks kan de richtlijn een wezenlijke stap vooruit vormen naar de harmonisatie van de rechten van de werknemers in de Europese Unie, mits zij niet van haar inhoud wordt ontdaan en wordt gereduceerd tot de kleinste gemene deler. Daarom is het van belang dat wij de Raad ertoe bewegen om de aanbevelingen van de rapporteur in overweging te nemen, met name de amendementen 2 en 12 inzake sancties bij niet-naleving van de richtlijn.</p>
      <p sl="fr">Ofschoon de Raad zich tegen Europese sancties verzet, is het mijns inziens toch wel het minste dat hij dit compromisvoorstel aanvaardt. Wij steunen ook de amendementen die de aard en omvang van de informatie die aan de werknemersvertegenwoordigers moet worden verstrekt preciseren en uitbreiden. Verder steunen wij het voorstel dat de uitvoering van een beslissing met ernstige gevolgen voor de werkgelegenheid op verzoek van de werknemersvertegenwoordigers moet kunnen worden opgeschort in afwachting van de resultaten van een nieuwe onderhandelingsronde.</p>
      <p sl="fr">De geloofwaardigheid van de richtlijn bij de burgers staat of valt met de gelijktijdige en universele toepassing ervan in de Europese Unie. Daarom verzoekt onze fractie de Raad om het voorgelegde voorstel te volgen, om te voorkomen dat bepaalde lidstaten de toepassing van de richtlijn nog jaren voor zich uit kunnen schuiven. Onze fractie stelt een amendement voor ter vervollediging van de ontwerpaanbeveling waarmee de mogelijkheid wordt geschrapt om de werknemersvertegenwoordigers bepaalde voor de onderneming gevoelig geachte informatie te onthouden. Het is ongehoord om hier een verdenking jegens de werknemers te introduceren, dat is een vorm van discriminatie, want de werknemers zijn per definitie niet minder bij de onderneming betrokken dan de bedrijfsleiding of de aandeelhouders.</p>
    </intervention>
    <intervention id="2-030" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Mijnheer de Voorzitter, beste collega's, mevrouw de commissaris, hoewel enkele standpunten van het Europees Parlement zijn overgenomen, valt het te betreuren dat de Raad volhardt in een ontwerprichtlijn die de verwachtingen van de werknemers in de Europese Unie negeert. Gezien het gedrag van de leiding van vele ondernemingen, met name multinationals, bij herstructurering, verplaatsing en gedeeltelijke of algehele sluiting, waarbij zij alleen om de kosten te verminderen en/of de winst te vergroten honderden of duizenden werknemers werkloos maakt, is het onaanvaardbaar dat de Raad door ons goedgekeurde voorstellen niet heeft overgenomen. Hieronder volgen daarvan enkele voorbeelden:</p>
      <p sl="pt">de verwijzing naar de planningsfase bij het definiëren van het begrip raadpleging, de verbreding van dit begrip naar de economische en financiële ontwikkeling van het bedrijf en de verwijzing naar de verplichting overeenstemming na te streven over alle onderwerpen die het voorwerp vormen van informatie en raadpleging van de werknemers;</p>
      <p sl="pt">het verlengen van de raadpleging in bijzonder ernstige gevallen; het verruimen van het begrip ernstige inbreuk op de informatie- en raadplegingverplichtingen; de toepassing van de richtlijn op overheidsinstanties;</p>
      <p sl="pt">het schrappen van het recht van de werkgever bijzonder gevoelige informatie achter te houden en de plicht van de lidstaten de sociale dialoog in de KMO's te bevorderen.</p>
      <p sl="pt">Daarom steunen wij de voorstellen van de rapporteur, onze collega Ghilardotti, die een deel van de standpunten van de eerste lezing overnemen. Wij leggen daarbij met name het accent op de amendementen die de sancties en de gerechtelijke procedures bij overtredingen van de richtlijn beogen te versterken. Ook leggen wij de nadruk op het opschorten van besluiten op verzoek van de werknemersvertegenwoordigers teneinde ernstige consequenties voor de werknemers uit te sluiten of zo klein mogelijk te houden, op het elimineren van de overgangsperiode voor de toepassing van de richtlijn in de lidstaten waar geen regeling bestaat voor de raadpleging van de werknemers, op het terugbrengen van de omzettingsperiode tot twee jaar en op de toepassing in de overheidssector. Dat zijn positieve voorstellen die, zoals gezegd, onze steun hebben.</p>
      <p sl="pt">Maar toch moet ik zeggen dat ik het betreur dat de rapporteur haar twee voorstellen heeft laten vallen die beoogden de mogelijkheid te elimineren die de Raad aan de werkgever wenst te geven om in bepaalde gevallen de werknemers noch te informeren noch te raadplegen, hoewel de rapporteur in haar voorstel bepaalt dat er sancties kunnen worden opgelegd aan degenen die de regels ontduiken. Het standpunt van de Raad opent echter bressen die gevaarlijk kunnen zijn voor de werknemers en daarom is het belangrijk die bepaling te schrappen. Dat is de hoofdreden van de twee voorstellen die wij samen met de Fractie De Groenen hebben ingediend. Wij hopen dat de meerderheid van het Parlement deze voorstellen steunt en dat de Raad rekening houdt met de hier bepleite standpunten over één van de gevoeligste sectoren voor de verdediging van de rechten van de werknemers.</p>
    </intervention>
    <intervention id="2-031" speaker_id="4744" name="Mauro NOBILIA" is_mep="True" mode="spoken" nationality="Italy" birth_date="01-04-1947" birth_place="Roma" p_group="Non" m_state="IT">
      <p sl="it">Mijnheer de Voorzitter, het thema dat in het verslag van mevrouw Ghilardotti zo uitstekend wordt behandeld is zoals bekend niet nieuw, maar in het verleden is het nooit duidelijk gereguleerd. Ik doel met name op de regelgeving inzake de EOR, die niet door alle lidstaten is omgezet. Sommige lidstaten die de richtlijn wel hebben omgezet, hebben die niet in hun rechtsorde opgenomen, maar hebben de materie ervan geregeld in de overeenkomsten tussen de sociale partners. Die worden vaak eenzijdig genegeerd, zoals herhaaldelijk is gebleken. We hebben er ook in dit Parlement over gediscussieerd. Toch heeft dit Parlement tijdens de behandeling van dit verslag in meerdere of mindere mate geaarzeld, hoewel het van oudsher gevoelig is voor het thema werkgelegenheid en verklaard voorstander is van garanties voor de waardigheid en zelfs de kwaliteit van werk, hoewel het voornemens is in de bovengenoemde gevallen sancties op te leggen die zelfs voorschriften inhouden voor het aanwenden van Europese fondsen voor het behoud van werkgelegenheid.</p>
      <p sl="it">Het is zeker begrijpelijk dat sommige punten gevoelig liggen, zoals sancties. Die zijn echter nodig als we willen dat een voorschrift in acht wordt genomen. Of de opheffing van de vertrouwelijkheid van gegevens, waardoor de raadplegingsprocedure niet meer verplicht was – die is sowieso losgelaten; of het toestaan van een overgangsperiode bij het omzetten van de richtlijn - nutteloos, gezien de termijnen voor de tenuitvoerlegging.</p>
      <p sl="it">De kwestie moest worden gereguleerd, zowel voor de constante uitvoering van het communautair recht, voor de aanhoudende wens van grotere cohesie als voor de vennootschap naar Europees recht die binnenkort kan worden opgericht en een betere garantie voor de participatie van de werknemers zou moeten bieden dan andere juridische vormen en rechtspersonen: er was een definitie nodig van een aantal belangrijke kwesties met een onderling verband, van de inhoud van de informatie tot de herroepingsclausule, van de termijnen voor de start van de procedure tot de betrokken actoren en de sectoren waarin de normen moeten worden toegepast; en dat zonder de legitieme concurrentie in het geding te brengen, wat in dit geval niet onlogisch zou zijn gezien de heterogene opstelling van de lidstaten, en zonder de ratio van de open coördinatiemethode, die eindelijk ook bij het sociaal beleid is toegepast, in het geding te brengen.</p>
      <p sl="it">Dit thema leent zich bij uitstek voor behandeling in het kader van het subsidiariteitsbeginsel. Dat concept is echter nog steeds niet duidelijk gedefinieerd, hoewel het een fundamenteel element van de Unie is. Niettemin moet worden gezegd dat de definitie en de toepassing van dit beginsel, namelijk dat uitsluitend de lidstaten bevoegd zijn voor sommige kwesties, geen eenduidige betekenis hebben of kunnen hebben. Want gezien de nationale verschillen en de nonchalance van de lidstaten is ook het tegendeel logisch en correct: de bevoegdheid voor het definiëren van deze kwesties neer te leggen bij de Unie, als de weerslag ervan van belang is voor de Gemeenschap.</p>
    </intervention>
    <intervention id="2-032" speaker_id="1067" name="Ulla Margrethe SANDBÆK" is_mep="True" mode="spoken" nationality="Denmark" birth_date="01-04-1943" birth_place="Viborg" p_group="Group for a Europe of Democracies and Diversities" m_state="DK">
      <p sl="da">Mijnheer de Voorzitter, laat ik ter inleiding duidelijk maken, dat ik het van groot belang acht dat er minimumnormen voor informatie en raadpleging van de werknemers worden vastgesteld, maar dat het minstens zo belangrijk is, dat dat op een dusdanige manier geschiedt, dat het geen storend effect heeft op reeds bestaande en goed functionerende nationale regelingen. Helaas is gebleken dat niet alle lidstaten is staat zijn geweest om richtsnoeren voor informatie en raadpleging van werknemers op nationaal niveau op te stellen. Dit zou anders de beste oplossing zijn geweest als het gaat om bedrijven in de afzonderlijke landen, want het is immers hier dat de werkelijke problemen ontstaan.</p>
      <p sl="da">In de Raad is nu politieke overeenstemming bereikt over het herziene voorstel van het Zweedse voorzitterschap en de geleidelijke overgangsregeling die door de Commissie is voorgesteld. In Denemarken hebben we niet direct een wet op informatie en raadpleging van werknemers. Dat betekent echter niet, dat de werknemers in Denemarken niet geraadpleegd en geïnformeerd worden, dit is juist geregeld via samenwerkingsovereenkomsten tussen de sociale partners conform de Deense traditie van een verreikende vrijheid tussen de sociale partners. Slechts als dat strikt noodzakelijk is, mengt de regering zich daarin. De Deense regering heeft daarom in de Raad naar voren gebracht, dat zij veronderstelt dat de geldende samenwerkingsovereenkomsten op de arbeidsmarkt in Denemarken voldoen aan de eisen van de richtlijn, en de Deense regering zal in de Raad een verklaring afleggen over het feit dat de toepassing van de richtlijn niet van invloed is op bestaande overeenkomsten op dit gebied in Denemarken en dat de toepassing zal geschieden met volledige eerbiediging hiervan, maar dat het natuurlijk noodzakelijk zal zijn wetgeving te maken voor die bedrijven die niet onder de bestaande samenwerkingsovereenkomsten vallen.</p>
      <p sl="da">Ik wil de Commissie graag vragen of zij dezelfde opvatting heeft als de Deense regering. Met andere woorden: kan de Commissie garanderen, dat de sociale partners zelf de vrijheid krijgen om de bestaande overeenkomsten en procedures over informatie en raadpleging van werknemers af te sluiten en aan te houden, op de wijze waarop Denemarken daarover de verzekering kreeg met het compromis dat in juli in de Raad werd bereikt? En dan wil ik graag mevrouw Ghilardotti bedanken voor het feit dat zij geaccepteerd heeft dat sancties op nationaal niveau moeten worden ingesteld. Het is bijzonder belangrijk, dat de lidstaten zelf passende sancties instellen, alsmede dat dat geschiedt via overeenkomsten tussen de sociale partners en dat wij rekening houden met de verschillende systemen van de lidstaten. Als het Parlement had vastgehouden aan de harde lijn, was het voorstel wellicht verworpen in de Raad en dat zou een grote nederlaag zijn geweest voor de vakbewegingen, die al jaren voor het recht van de werknemers op informatie en raadpleging strijden.</p>
    </intervention>
    <intervention id="2-033" speaker_id="4739" name="Benedetto DELLA VEDOVA" is_mep="True" mode="spoken" nationality="Italy" birth_date="03-04-1962" birth_place="Sondrio" p_group="Technical Group of Independent Members - mixed group" m_state="IT">
      <p sl="it">Mijnheer de Voorzitter, mevrouw de commissaris, mevrouw de rapporteur, ik denk dat er brede steun is voor de opvatting dat het in grote lijnen mogelijk en noodzakelijk is te garanderen dat alle belanghebbenden van een onderneming, in de eerste plaats de werknemers, adequaat worden geïnformeerd. Veel minder aanvaardbaar is echter het idee om de afzonderlijke lidstaten te verplichten de werknemers te betrekken bij bestuurlijke beslissingen. In zekere zin roept dat de herinnering op aan medezeggenschapsmodellen die niet tot de juridische en economische traditie van veel Europese landen behoren, zoals we daarnet hebben gehoord. Daarom vind ik dat de onderhavige richtlijn de lidstaten voldoende manoeuvreerruimte moet laten om de beste oplossing te vinden die aan het beginsel van informatie van de werknemers voldoet. Dat was het oorspronkelijke voorstel van de Commissie en ook het gemeenschappelijk standpunt van de Raad.</p>
      <p sl="it">Veel van de amendementen die door de Commissie zijn overgenomen en in het gemeenschappelijk standpunt waarover we gaan stemmen zijn opgenomen, wijzen daarentegen in de tegenovergestelde richting. Dat geldt met name voor de amendementen 2 en 12. Deze verlenen de werknemersvertegenwoordigers in feite - ik herhaal, in feite - een soort vetorecht op de besluiten van de ondernemingen. Daarom hoop ik dat het Parlement de amendementen niet zal aannemen en bij het gemeenschappelijk standpunt van de Raad zal blijven.</p>
      <p sl="it">Tot slot wil ik een opmerking maken: in artikel 3, lid 2, worden specifieke bepalingen gegeven voor ondernemingen met politieke doeleinden, beroepsorganisaties, confessionele organisaties enzovoort. Betekent dat soms dat politieke partijen, vakbonden en kerken reorganisaties kunnen doorvoeren zonder hun werknemers te informeren, maar normale bedrijven hun werknemers wel moeten informeren? Dat vraag ik me af.</p>
    </intervention>
    <intervention id="2-035" speaker_id="953" name="Bartho PRONK" is_mep="True" mode="spoken" nationality="Netherlands" birth_date="28-09-1950" birth_place="Den Haag" p_group="Group of the European People's Party (Christian Democrats) and European Democrats" m_state="NL">
      <p sl="nl">Voorzitter, we hebben te maken met een lange geschiedenis en een betrekkelijk gecompliceerde richtlijn. Gelukkig zijn wij toch wel geholpen met het gemeenschappelijk standpunt van de Raad, dat een goed uitgangspunt is voor ons verdere debat. Een aantal mensen vindt zelfs dat er helemaal niets meer buiten het gemeenschappelijk standpunt moet zijn, onder meer ook een groot aantal socialistische ministers. Ik weet niet of dat van ganser harte is of omdat zij denken dat zij dan van het gezeur af zijn. In ieder geval is dat toch de feitelijke situatie.</p>
      <p sl="nl">De houding van onze fractie is zeer goed verwoord door datgene wat Winfried Menrad heeft gezegd, maar die houdt toch sterk rekening met het gemeenschappelijk standpunt alsmede met de amendementen die in de eerste lezing zijn aangenomen, waarvan, - dat moet ik wel zeggen, - wij een aantal toen niet konden steunen. Wij hebben tegen een aantal amendementen gestemd, maar die zitten ook niet in het huidige pakket. Dus dat is niet zo'n groot probleem.</p>
      <p sl="nl">Er ligt nu een goed compromisvoorstel van het Parlement, ook in de richting van de Raad, op tafel. Er zijn een aantal amendementen waar onze fractie moeite mee heeft, dat is bekend. Er zijn ook een aantal amendementen waar nog een aantal delegaties in onze fractie moeite mee heeft. Maar als geheel genomen, geloof ik dat wij de rapporteur van harte kunnen feliciteren met haar werk. Ik geloof ook dat wij als wij aan het eind van de ochtend over deze zaak hebben gestemd, een belangrijke bijdrage zullen hebben geleverd aan de informatie en raadpleging van de werknemers in Europa. Wij moeten niet vergeten dat er ongelooflijk veel problemen zijn ontstaan. Wij hebben hier in de afgelopen jaren vele resoluties gehad over het gebrek aan raadpleging. Als dat nu goed vorm wordt gegeven dan zijn wij, denk ik, een stuk verder in vergelijking met het verleden.</p>
    </intervention>
    <intervention id="2-036" speaker_id="4519" name="Claude MORAES" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">Mijnheer de Voorzitter, ik spreek nu niet namens mijn fractie, maar ik wil mevrouw Ghilardotti complimenteren met haar inspanningen om deze richtlijn te verwezenlijken. We hopen dat deze richtlijn zal leiden tot een nieuwe saamhorigheid tussen werknemers en werkgevers en dat de dialoog zal worden bevorderd. Dit zal de flexibiliteit en de productiviteit ten goede komen.</p>
      <p sl="en">Bij deze richtlijn is in feite sprake van tweerichtingsverkeer. Het spreekt vanzelf dat werknemers in bedrijven en fabrieken niet via de media op de hoogte moeten worden gesteld over hun toekomst, maar dat er binnen een positieve raadplegingsstructuur moet worden gewerkt, zodat ze weten wat er met hen en hun gezinnen zal gebeuren.</p>
      <p sl="en">De vraag is of de bestaande wetten goed functioneren. Er zijn voldoende aanwijzingen dat dat niet het geval is. In mijn land zouden werknemers van Rover/BMW, Marks [amp] Spencer, Longbridge, Corus en Vauxhall – het is een eindeloze lijst – veel baat hebben bij deze richtlijn.</p>
      <p sl="en">De richtlijn heeft vooral betrekking op de toekomst van de verhoudingen binnen het arbeidsproces, niet op het verleden. Als een bedrijf met meer dan vijftig werknemers moet sluiten, willen we dat er aan informatieverstrekking en raadpleging wordt gedaan, want dat draagt bij aan een hogere mate van vertrouwen binnen bedrijven. De richtlijn kan alleen goed functioneren als er realistische drempels zijn. In bijeenkomsten met vakbonden en werkgevers moeten de bedrijven bewust worden gemaakt van hun verantwoordelijkheden. De verantwoordelijkheid moet van twee kanten komen.</p>
      <p sl="en">Collega's, het opstellen van de richtlijn over informatie en raadpleging is een bijzonder moeizaam proces geweest. Er is sprake geweest van een aantal compromisamendementen. We zijn erg blij met de manier waarop er tijdens die discussies vooruitgang is geboekt. We weten dat sommige lidstaten moeite zullen blijven houden met bepaalde aspecten van deze richtlijn. We moeten er gezamenlijk voor zorgen dat we door middel van overleg zover komen dat informatie en raadpleging door beide partijen in het bedrijfleven en de industrie worden geaccepteerd.</p>
      <a text="(Applaus)"/>
    </intervention>
    <intervention id="2-037" speaker_id="4550" name="Jill EVANS" is_mep="True" mode="spoken" nationality="United Kingdom" birth_date="08-05-1959" birth_place="Ystrad Rhondda " p_group="Group of the Greens/European Free Alliance" m_state="GB">
      <p sl="en">Ik wil de rapporteur graag complimenteren met haar inspanningen bij de totstandkoming van dit verslag. Ik ben een van de parlementsleden die eerder in dit Huis het woord hebben gevoerd om te zeggen hoezeer wij het betreurden dat de wetgeving die nu aan de orde is niet bestond. Ik, en diverse andere collega's met mij, verkeerde in de ongelukkige positie dat ik kiezers vertegenwoordigde die ernstig hebben geleden onder het gebrek aan informatie en raadpleging. Werknemers die via de media vernamen dat er ontslagen zouden vallen, terwijl er op het werk zelf alleen over werd gespeculeerd en er onzekerheid heerste. Ik hoef alleen maar te verwijzen naar de gebeurtenissen bij Corus in Wales eerder dit jaar en dan begrijpt u wel waarom ik deze wetgeving zo belangrijk vind.</p>
      <p sl="en">Daarom ben ik bijzonder blij dat ik dit voorstel, dat tot veranderingen zal leiden, kan begroeten. Werknemers zullen betrokken worden bij discussies op het moment dat er nog daadwerkelijk invloed op het debat en de uitkomst kan worden uitgeoefend, en niet als de beslissing al min of meer een fait accompli is. Alle relevante feiten moeten aan de werknemers worden medegedeeld. Er zijn zeker bepaalde maatregelen nodig om de commerciële belangen van een bedrijf te beschermen, maar mijn fractie is van mening dat daar voldoende aandacht aan is geschonken.</p>
      <p sl="en">Het feit dat er sancties kunnen worden opgelegd is een van de belangrijkste aspecten van dit verslag, met inbegrip van de mogelijkheid om beslissingen die tot ontslagen leiden te kunnen opschorten als men zich niet aan de raadplegingsprocedure heeft gehouden. Vrijwillige afspraken zijn niet toereikend. Er zijn zeker ook veel gevallen waarin vrijwillige afspraken goed functioneren. Ik heb waardering voor bedrijven die zich aan goede procedures houden, maar er zijn veel bedrijven die dat niet doen. We hebben dat regelmatig gezien, met name in Wales en Groot-Brittannië, waar tot op heden geen wetgeving met betrekking tot informatie en raadpleging bestond. Ik ben zeer verheugd dat er in elk geval vooruitgang is geboekt op dit belangrijke gebied. Ik vind, net als anderen vóór mij al hebben gezegd, dat het niet te lang moet duren voordat deze richtlijn van kracht wordt en daarom ben ik voorstander van de kortere overgangsperiode.</p>
      <p sl="en">Met dit voorstel worden uiteraard geen ontslagen voorkomen, maar er wordt wel voldoende tijd mee gecreëerd om ervoor te zorgen dat er tijdig personeel kan worden overgeplaatst en omgeschoold voordat bedrijven sluiten of er gedwongen ontslagen vallen. Door deze richtlijn kunnen bedrijven effectiever werken. Het moet tot de normale gang van zaken binnen bedrijven behoren.</p>
      <p sl="en">Het gaat ook om een waardige omgang met elkaar op het werk. Werknemers en directie vormen met elkaar het bedrijf en werknemers moeten worden geïnformeerd over beslissingen die niet alleen invloed hebben op hun eigen leven, maar ook op het leven van hun gezinsleden en van hele bevolkingsgroepen.</p>
    </intervention>
    <intervention id="2-038" speaker_id="1133" name="Sylviane H. AINARDI" is_mep="True" mode="spoken" nationality="France" birth_date="19-12-1947" birth_place="Ugines " p_group="Confederal Group of the European United Left/Nordic Green Left" m_state="FR">
      <p sl="fr">Mijnheer de Voorzitter, mevrouw de commissaris, het verslag van mevrouw Ghilardotti betreffende informatie en raadpleging van de werknemers is uiterst actueel.</p>
      <p sl="fr">In veel lidstaten van de Europese Unie worden wij helaas geconfronteerd met een golf van fusies, herstructureringen en talloze ontslagen. Ik hoef maar te wijzen op Danone, Marks [amp] Spencer en Moulinex, om er slechts enkele te noemen.</p>
      <p sl="fr">Vooralsnog biedt de richtlijn de werknemers geen ruimte om echt iets te doen voor hun eigen toekomst en die van hun onderneming. Bovendien wordt de richtlijn vaak niet eens toegepast.</p>
      <p sl="fr">Daarom steun ik de voorstellen in het verslag van mevrouw Ghilardotti, want zij versterkt de bepalingen en reikt de middelen aan om de toepassing ervan af te dwingen.</p>
      <p sl="fr">De Raad heeft in zijn gemeenschappelijk standpunt een aantal amendementen van het Parlement overgenomen, waaronder de verwijzing naar de gunstigste bepalingen voor de werknemers, de verplichte naleving van minimumvoorschriften en de niet-verlagingsclausule. Dit is een vooruitgang, maar er moet nog meer volgen, zoals het verslag van onze collega overigens voorstelt. Er zijn belangrijke amendementen opnieuw ingediend die een verbetering van het verslag inhouden, bijvoorbeeld inzake informatie en raadpleging van de werknemers bij de uitwerking van projecten, vóórdat de beslissingen vallen. Wanneer het gaat om beslissingen met negatieve gevolgen, zoals collectieve ontslagen of sluiting, moet de definitieve beslissing voor de duur van de raadpleging worden opgeschort om de gevolgen te vermijden of te verzachten.</p>
      <p sl="fr">Met deze richtlijn kunnen wij een benadering van economische en sociale kwesties bevorderen die de verbetering van de arbeidsomstandigheden koppelt aan economische doelmatigheid. Deze doelmatigheid vereist wel degelijk werknemersparticipatie. Wij stellen daarom twee amendementen voor die het achterhouden van voor de onderneming gevoelige of ongunstige informatie verbieden. Vragen om discretie is één, maar de bedrijfsleiding nogmaals toestaan dat zij unilateraal besluit over de aard van de informatie die zij verstrekt, is iets heel anders. Verder is het uiteraard van het grootste belang dat de richtlijn wordt nageleefd. Ik hoop dat de Raad deze keer naar de wensen van het Parlement zal luisteren.</p>
    </intervention>
    <intervention id="2-039" speaker_id="4320" name="Manuel PÉREZ ÁLVAREZ" is_mep="True" mode="spoken" nationality="Spain" birth_date="03-12-1946" birth_place="Sober " p_group="Group of the European People's Party (Christian Democrats) and European Democrats" m_state="ES">
      <p sl="es">Mijnheer de Voorzitter, het spreekt vanzelf dat bedrijven pluralistische entiteiten zijn. Volgens Max Weber is een bedrijf een organisme dat goederen en diensten controleert en tot doel heeft goederen en diensten te produceren voor een markt. Het is tevens vanzelfsprekend dat degenen die hun diensten aan een bedrijf aanbieden niets steeds directe en persoonlijke betrekkingen kunnen onderhouden met de werkgever, met name wanneer het om een groot aantal werknemers gaat. Daarom bestaat er behoefte aan een eenvoudig en operationeel mechanisme dat garanties biedt voor duurzame en vlotte betrekkingen en ervoor zorgt dat de talloze problemen die in het dagelijkse reilen en zeilen van een onderneming de kop opsteken op afdoende wijze worden aangepakt. In de huidige omstandigheden spelen de dagdagelijkse bedrijfsactiviteiten zich af in een globale wereld. De mondialisering is niet meer weg te denken uit het bedrijfsleven. Begrippen als mondialisering en globalisering zijn niet langer het monopolie van grote of zeer grote ondernemingen; ook de kleine en middelgrote ondernemingen worden immers onvermijdelijk geconfronteerd met deze nieuwe context waar zij zelf deel van uitmaken.</p>
      <p sl="es">Waar ligt het probleem? Samengevat komt het erop neer dat wij het recht op degelijke informatie en raadpleging moeten reguleren in de concrete context waarin wij ons momenteel bewegen. Anders gezegd, we mogen ons niet neerleggen bij loze intentieverklaringen, maar we mogen ook niet te ver gaan in onze eisen. Het is immers niet de bedoeling dat de bevoegdheden van de directie worden uitgehold. Ik denk dat mevrouw Ghilardotti in haar ontzagwekkende en efficiënte werkstuk geprobeerd heeft om het midden te houden tussen deze twee opties. Ik geloof dat zij op zoek is gegaan naar dit punt van evenwicht. Ofschoon het voor sommige delegaties, waaronder de Spaanse, bijzonder moeilijk - of ik zou zelfs durven zeggen haast onmogelijk - is om de inhoud van amendement 12 te onderschrijven, verdient de rapporteur voor het overige onze felicitaties voor het uitstekende werk dat zij heeft verricht. Als de bedrijven erin slagen om hun behoeften, problemen en verwachtingen over te brengen aan al hun werknemers, zal dit ongetwijfeld ook hun aanpassingsvermogen ten goede komen, en dat is vandaag de dag een onontbeerlijke troef. Het gaat niet zozeer om een uitputtende regulering als wel om een geavanceerde communicatiecultuur binnen het bedrijf zelf.</p>
    </intervention>
    <intervention id="2-040" speaker_id="4295" name="Marie-Hélène GILLIG" is_mep="True" mode="spoken" nationality="France" birth_date="15-03-1946" birth_place="Aire/Adour" p_group="Group of the Party of European Socialists" m_state="FR">
      <p sl="fr">Mijnheer de Voorzitter, mevrouw de commissaris, beste collega’s, zoals iedereen weet staan wij op het punt een doorslaggevende stap te zetten op weg naar een algemeen kader betreffende de informatie en raadpleging van de werknemers. Dit doet ons groot plezier. Wij mogen mevrouw Ghilardotti, onze rapporteur, gelukwensen, want geen moeite was haar te veel om te komen tot een aanbeveling waar wij achter kunnen staan.</p>
      <p sl="fr">Er zijn bijna drie jaar verstreken sinds de publicatie van de ontwerprichtlijn. Gedurende deze periode is er nogal wat gebeurd: vestigingen werden gesloten, er vielen ontslagen en bedrijfsverplaatsingen werden doorgevoerd, soms zonder dat de betrokken werknemers in de onderneming hierin werden gekend. Uiteraard is deze richtlijn geen wondermiddel. Zij vormt ook geen verbod op ontslagen. Deze richtlijn is een uitdrukking van de wens om de leemtes op te vullen van de nationale wetgevingen en om het bestaande Gemeenschapsrecht op dit gebied te vervolledigen en iets te doen aan het soms fragmentarische karakter ervan.</p>
      <p sl="fr">Gedurende de afgelopen drie jaar heeft een debat plaatsgehad waarvan de evenwichtige en realistische tekst van vandaag het resultaat is. Dit verslag is niet onverzettelijk en wil niet het onderste uit de kan halen. Ik wil in dit verband wijzen op de inspanningen van de Commissie werkgelegenheid en sociale zaken en van de verschillende werkgroepen van de Raad om bepaalde meningsverschillen glad te strijken.</p>
      <p sl="fr">Mijnheer Pronk, het Parlement en de Raad zijn medewetgevers. Wij zijn er niet om blind eventuele instructies op te volgen, maar om de standpunten van dit Parlement te verdedigen.</p>
      <p sl="fr">Ik wil nog drie punten aanstippen. In de eerste plaats de vertrouwelijkheid van bepaalde informatie. Op dit punt hebben wij ons gevoegd naar het gemeenschappelijk standpunt van de Raad en erkennen dat er inderdaad objectieve omstandigheden kunnen bestaan die wij niet zomaar van tafel kunnen vegen, zoals een botsing met het beursrecht, en dat de vertrouwelijkheid in bepaalde welgedefinieerde gevallen ingeroepen kan worden. Ten tweede de sancties: zonder sanctie geen wet. Ik ga afronden, mijnheer de Voorzitter, maar voor de gevallen waarin sprake is van een ernstige overtreding is wat wij nu voorstellen volgens mij een minimum. Wat de overgangstermijnen betreft mogen wij niet vergeten dat het hier gaat om de toepassing van sociale grondrechten waarvan wij de toepassing niet langer mogen uitstellen.</p>
      <a text="(Applaus van links)"/>
    </intervention>
    <intervention id="2-041" speaker_id="4506" name="Theodorus J.J. BOUWMAN" is_mep="True" mode="spoken" nationality="Netherlands" birth_date="20-07-1947" birth_place="Amsterdam" p_group="Group of the Greens/European Free Alliance" m_state="NL">
      <p sl="nl">Mijnheer de Voorzitter, mevrouw de commissaris, informatie en raadpleging van werknemers is een basisrecht. Het is inherent aan ons Europees sociale model. Het onderscheidt ons van andere sociale modellen.</p>
      <p sl="nl">Ik dank allereerst de rapporteur voor het goede werk en vervolgens de Raad die in Nice in ieder geval het schip vlot getrokken heeft. Het werd ook tijd. Het is ook nodig. Als wij kijken naar een kaderrichtlijn als deze en ze vergelijken met de overnamerichtlijn die recentelijk hier gepasseerd is en die wij verworpen hebben, dan zien we dat die laatste niet paste in een kaderrichtlijn. Het statuut van de Europese onderneming dan weer wel, met andere woorden een kaderrichtlijn is nodig. Zij is ook nodig - en dat is al door meerdere mensen aangegeven - als we kijken naar wat met Renault-Vilvoorde, met Michelin, met Corus en ga zo maar door, gebeurd is. Bijvoorbeeld in het geval van Corus zie je de schrijnende verschillen tussen informatie en raadpleging in bijvoorbeeld Nederland aan de ene kant en Engeland aan de andere kant.</p>
      <p sl="nl">Deze richtlijn hangt dus ook absoluut af van de kwaliteit van informatie en raadpleging. Ik denk dat we ooit nog eens een keer tot evaluatie daarvan moeten komen, maar dit is een eerste begin. Het is absoluut noodzakelijk om het zo aan te pakken.</p>
      <p sl="nl">Een van de dingen waarmee ik moeite heb is de uitzondering op de toepassing van deze richtlijn wanneer een onderneming zogenaamd in gevaar gebracht wordt. Wij hebben goede ervaringen in landen waar ondernemingsraden bestaan en dat geldt voor Nederland, Duitsland, Oostenrijk. Er ontstaan geen problemen. Er is al een geheimhoudingsplicht en ik zou willen pleiten voor aanvaarding van het amendement dat wij dienaangaande hebben ingediend.</p>
    </intervention>
    <intervention id="2-042" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, het recht van werknemers op informatie en raadpleging ligt al jaren in het Handvest van de sociale grondrechten van de werkenden verankerd. Wat hebben wij echter aan een nationaal of Europees juridisch kader, als werknemers te vaak voor voldongen feiten worden gesteld en als ze pas achteraf ingelicht worden of via de media van het herstructureringsproces vernemen? Ik steun amendement 5 van mevrouw Ghilardotti dat zegt dat werknemers reeds in de planningsfase geraadpleegd moeten worden, waardoor ze daadwerkelijk invloed kunnen uitoefenen.</p>
      <p sl="de">Wij hebben lang gediscussieerd over amendement 7. Daarin staat waarover de werknemers geïnformeerd moeten worden, zoals de economische situatie –marktontwikkeling, organisatiestructuur, bedrijfsstrategie –, maar ook de financiële situatie in de vorm van informatie over omzet en productie. Dit is dus bedrijfsinterne informatie en zeker geen vermeende investeringscontrole. We leven in een tijd waarin steeds meer werknemers financieel betrokken zijn bij de onderneming. Zij zijn dus net zo goed in staat als een ondernemer te denken op lokaal en globaal niveau. Zij willen meewerken aan het opzetten van goede strategieën die de concurrentiepositie van hun bedrijf verbeteren. Het is een belangrijke voorwaarde dat er een dialoog is tussen geïnformeerde sociale partners. Daarom hebben wij permanente opleiding nodig voor gekwalificeerde werknemers. Als de werknemers tot in detail van alles op de hoogte zijn, wordt de productiviteit verhoogd. Zij zijn ook bereid cruciale beslissingen te nemen. Dat is een ander kenmerk van een moderne organisatiestructuur.</p>
      <p sl="de">Met name in kleine en middelgrote ondernemingen is de dialoog tussen de sociale partners van groot belang. Mijnheer de Voorzitter, u zet zich terecht vol overgave in voor de kleine en middelgrote ondernemingen. Deze dialoog moet met name in de lidstaten worden gestimuleerd volgens de daar geldende bepalingen.</p>
      <p sl="de">Vanwege de concurrentiedruk en de nieuwe eisen die ontstaan door de globalisering is bedrijfsinterne samenwerking de enige oplossing als deze op eerlijkheid, openheid en tijdige raadpleging berust.</p>
      <a text="(Applaus)"/>
    </intervention>
    <intervention id="2-043" speaker_id="4337" name="Alejandro CERCAS" is_mep="True" mode="spoken" nationality="Spain" birth_date="25-05-1949" birth_place="Ibahernando " p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, om te beginnen feliciteer ik zowel mijn collega, mevrouw Ghilardotti, als de Raad en de Commissie omdat zij dit dossier weer vlot hebben gekregen. Zoals enkele weken geleden ook al naar aanleiding van de verordening betreffende de Europese Anonieme veennootschap en de bijlage over medezeggenschap is gebleken, hebben wij de laatste maanden meer vooruitgang geboekt dan tijdens de afgelopen jaren.</p>
      <p sl="es">Dit is mijns inziens een uitstekende gelegenheid om ten overstaan van de publieke opinie duidelijk te onderstrepen dat wij op Europees niveau over een bedrijfsconcept beschikken dat ook rekening houdt met de werknemers. Het gaat hier niet alleen om een democratisch recht van de werknemers. De onderhavige beginselen van informatie en raadpleging wijzen tevens de richting aan die wij moeten uitgaan om efficiëntere en doelmatigere bedrijven tot stand te brengen waar autoriteit plaatsmaakt voor medezeggenschap. In het huidige tijdperk van globalisering spelen het levenslang leren en de betrokkenheid van de werknemers bij het dynamisme van het bedrijf een cruciale rol.</p>
      <p sl="es">Mevrouw de commissaris en heren vertegenwoordigers van de Raad, wij pleiten voor een effectieve regulering, zoals mevrouw Ghilardotti terecht in haar amendementen heeft benadrukt. Daartoe moeten twee vanzelfsprekende, elementaire voorwaarden worden vervuld. Ten eerste moet de medezeggenschap van de werknemers aan de besluitvorming voorafgaan. Anders zullen zij hun toevlucht tot de krant moeten blijven nemen om te weten hoe de vork in de steel zit en zullen zij concluderen dat het Parlement, de Raad en de Commissie deze kwestie allesbehalve au sérieux hebben genomen. Zij moeten inspraak hebben voordat de beslissingen worden genomen. Laat de rest maar aan de pers over. Bovendien moet de medezeggenschap juridisch afdwingbaar zijn. Er bestaat immers in zoverre een belangrijk verschil tussen een regel en een aanbeveling dat in het eerste geval na overtreding een sanctie kan worden uitgevaardigd. Als er geen sanctie volgt, begeven wij ons op het terrein van de symboliek en onttrekken wij ons aan het recht.</p>
      <p sl="es">Heren van de Raad, wij bevinden ons thans in de tweede lezing. Om te eindigen spreek ik mijn wens uit dat de geschiedenis zich niet voor de zoveelste keer herhaalt. Vergeet u ditmaal niet dat het Parlement ook over wetgevende bevoegdheden beschikt, en wel op hetzelfde niveau als de Raad. Ik hoop derhalve dat u het verslag van mevrouw Ghilardotti in aanmerking zult nemen, temeer daar het niet alleen haar verslag is, maar dat van miljoenen burgers en werknemers van Europa.</p>
    </intervention>
    <intervention id="2-044" speaker_id="4535" name="Philip BUSHILL-MATTHEWS" is_mep="True" mode="spoken" nationality="United Kingdom" birth_date="15-01-1943" birth_place="Droitwich" p_group="Group of the European People's Party (Christian Democrats) and European Democrats" m_state="GB">
      <p sl="en">Net als mijn collega's van de Britse conservatieve delegatie ben ik consequent voorstander geweest van het principe van het informeren en raadplegen van werknemers en het daadwerkelijk in praktijk brengen daarvan. In mijn vorige functie van directeur van een groot Brits levensmiddelenbedrijf was ik er bijzonder trots op dat ik aan het hoofd stond van het eerste bedrijf van die categorie in het westen van de Midlands waaraan de felbegeerde Investors People Award werd toegekend. Zoals eerder al is opgemerkt, heb ik eerder deze maand in Brussel een lunchbijeenkomst georganiseerd met de Involvement and Participation Association om mijn collega's in de Commissie werkgelegenheid en sociale zaken te informeren over de gang van zaken die in het Verenigd Koninkrijk algemeen als de optimale aanpak wordt gezien en over de voordelen van flexibiliteit, want dat is waar het om gaat. Het gemeenschappelijk standpunt dat er nu ligt, is prima en daarom heb ik persoonlijk geen amendementen ingediend, maar met de amendementen van de commissie wordt het zoveelste voorstel gedaan voor een uniform keurslijf dat het werkgevers bijzonder moeilijk maakt om hun taken goed uit te voeren en met name om snelle veranderingen door te voeren. Als een bedrijf wordt belemmerd om belangrijke beslissingen te nemen die misschien nodig zijn om het bedrijf van de ondergang te redden, verergeren de problemen, waardoor nog meer werknemers het slachtoffer kunnen worden. De Britse regering heeft alle Britse leden van het Europees Parlement – van alle politieke groeperingen – gevraagd om tegen deze amendementen te stemmen en het gemeenschappelijk standpunt te steunen. De conservatieve parlementsleden zullen dat ook inderdaad doen. Ik doe een beroep op de Britse socialistische parlementsleden om terug te komen van het standpunt dat zij in de commissie hebben ingenomen, toen zij deze amendementen steunden, en om samen met ons hun stem uit te brengen in het belang van de werkgelegenheid en het land.</p>
    </intervention>
    <intervention id="2-045" speaker_id="photo_generic" name="Diamantopoulou" is_mep="True" mode="spoken" role="Commissie">
      <p sl="en">Mijnheer de Voorzitter, ik wil graag beginnen met het aanbieden van mijn verontschuldigingen: in mijn inleiding heb ik verzuimd mevrouw Jensen te noemen en ik wil haar graag gelukwensen met haar uitstekende werk. Wat mevrouw Ghilardotti betreft weten we allemaal wat een moeilijke taak zij had en heeft. Zij moest het juiste evenwicht zien te vinden tussen volkomen uiteenlopende politieke, nationale, sociale en economische standpunten. Ik wil haar graag complimenteren en ik betuig mijn dank aan alle parlementsleden die hun bijdrage hebben geleverd aan het debat en die het voorstel van de Commissie gedurende dit proces hebben gesteund.</p>
      <p sl="en">Dit is een belangrijk voorstel en het zal, als het is aangenomen, een onmisbaar element toevoegen aan de rechten van werknemers. Uit recente gebeurtenissen, waarbij in heel Europa massaontslagen zijn gevallen, blijkt alleen maar hoe dringend verschillende soorten instrumenten nodig zijn en dit voorstel inzake informatie en raadpleging – deze richtlijn – is een zeer belangrijk instrument. De richtlijn zal, als zij is aangenomen, ervoor zorgen dat er beter op crisissituaties wordt geanticipeerd en ertoe bijdragen dat werkgevers én werknemers een positieve houding ten opzichte van veranderingen zullen ontwikkelen.</p>
      <p sl="en">Ik wil u zeggen dat ik alle begrip heb voor uw verzoeken. De meeste punten die aan de orde zijn gesteld, zo niet alle, zijn onderwerp geweest van intensieve debatten binnen alle instellingen. Met de tekst die voor ons ligt hebben we een subtiel evenwicht bereikt tussen de verschillende standpunten en de uiteenlopende belangen die samenhangen met de gevoelige kwesties die nu aan de orde zijn. Hoewel ik begrijp dat u de tekst graag wilt verbeteren, is het naar mijn idee onverstandig om aan dat evenwicht te tornen en de aanname van het voorstel in gevaar te brengen. Ik doel met name op amendement 1, 4, 5, 7, 9, 10, 11, 16, 18 en 19. Daarom is de Commissie niet bereid om die amendementen te aanvaarden.</p>
      <p sl="en">De Commissie kan een aantal van de voorgestelde amendementen echter wel geheel of gedeeltelijk aanvaarden, aangezien de tekst hierdoor wordt verbeterd. Dit betreft amendement 3, 6, 8, 13 en 14. De Commissie zal deze amendementen dan ook actief steunen en zij zal haar uiterste best doen om overeenstemming hierover tussen het Parlement en de Raad te bevorderen.</p>
      <p sl="en">Voordat ik inga op de twee belangrijkste kwesties – sancties en overgangsperioden – wil ik graag reageren op de opmerking van mevrouw Sandbæk over het Deense model. Ik wil graag benadrukken dat met de huidige tekst een evenwicht is gevonden tussen de noodzakelijke bescherming van werknemers en de autonomie van de sociale partners, als contracterende partijen. Ze kunnen ongehinderd overeenkomsten sluiten die niet volledig aansluiten bij hetgeen in artikel 4 is bepaald, maar ze moeten wel rekening houden met de principes die zijn vastgelegd in artikel 1 en de nationale wet.</p>
      <p sl="en">Ik noemde net al even de twee moeilijkste en meest controversiële kwesties, namelijk sancties en overgangsperioden. Ten aanzien van de eerste kwestie worden met amendement 2 en met name met amendement 12 versterkte sancties voorgesteld, waaronder gerechtelijke opschortingsprocedures in gevallen waarin de informatie- en raadplegingsverplichting ernstig wordt geschonden.</p>
      <p sl="en">Behalve dat dit amendement het gemeenschappelijk standpunt versterkt, biedt het ook een compromis met het oorspronkelijke voorstel van de Commissie. Het Parlement komt de Raad daarmee, in een serieuze poging om een definitief compromis te bereiken, onmiskenbaar tegemoet.</p>
      <p sl="en">Ik wil u graag bedanken voor uw steun voor de houding van de Commissie ten opzichte van dit zeer belangrijke element van de richtlijn. Gezien echter de gevoeligheid van deze kwestie in de Raad zou een definitief compromis over dit onderwerp de beste kans van slagen hebben indien het verzoek wordt beperkt tot de eerste zin van het voorgestelde amendement. Onder deze omstandigheden kan de Commissie amendement 2 en de eerste alinea van amendement 12 aanvaarden. We kunnen amendement 2 met een minieme wijziging aanvaarden.</p>
      <p sl="en">Tot slot mijn commentaar op amendement 15. Dit amendement, waarmee wordt beoogd artikel 10 – het artikel over de overgangsperioden – te schrappen, is eveneens een belangrijke kwestie. De Commissie heeft zich in het verleden altijd verzet tegen een dergelijke bepaling, waarmee verschillende lidstaten op verschillende manieren worden behandeld. Ditkeer kunnen we er wel een zekere rechtvaardiging in zien. Sommige lidstaten zullen zonder meer grote wijzigingen in hun stelsel van arbeidsverhoudingen moeten doorvoeren. Daarom is de Commissie van mening dat artikel 10 van het gemeenschappelijk standpunt een redelijk compromis is en kan zij dit amendement niet aanvaarden.</p>
      <p sl="en">Samenvattend merk ik op dat de Commissie amendement 3 en 8 geheel of qua strekking kan aanvaarden; zij kan amendement 2, 6, 12, 13 en 14 gedeeltelijk aanvaarden. De Commissie verwerpt amendement 1, 4, 5, 7, 9, 10, 11, 15, 16, 18 en 19.</p>
      <p sl="en">Ik weet dat u zich volledig bewust bent van de uitdagingen waarvoor wij staan: wij moeten alles doen wat in ons vermogen ligt om een aanvaardbaar compromis te bereiken tussen de wetgevende partijen. Ik denk dat de grote uitdaging voor ons is om het juiste evenwicht te vinden tussen wat we wenselijk achten en wat haalbaar of mogelijk is.</p>
    </intervention>
    <intervention id="2-046" speaker_id="1264" name="Ingo FRIEDRICH" is_mep="True" mode="spoken" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="nl">Hartelijk bedankt, mevrouw Diamantopoulou.</p>
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats.</p>
    </intervention>
  </section>
  <section id="creitem4" title="Werkgelegenheid: richtsnoeren voor 2002 / Ontwerp gezamenlijk verslag 2001">
    <intervention id="2-048" speaker_id="1264" name="Ingo FRIEDRICH" is_mep="True" mode="spoken" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="nl">Aan de orde is het verslag (A5-0360/2001) van mevrouw Weiler, namens de Commissie werkgelegenheid en sociale zaken, over</p>
      <p sl="nl">1. het voorstel voor een beschikking van de Raad betreffende de richtsnoeren voor het werkgelegenheidsbeleid van de lidstaten voor 2002 (COM(2001) 511 - C5-0498/2001 - 2001/0208(CNS)),</p>
      <p sl="nl">2. de mededeling van de Commissie over het ontwerp van gezamenlijk verslag over de werkgelegenheid 2001 (COM(2001) 438 - C5-0423/2001 - 2001/2168(COS)).</p>
    </intervention>
    <intervention id="2-049" speaker_id="1907" name="Barbara WEILER" is_mep="True" mode="spoken" role="rapporteur" nationality="Germany" birth_date="17-09-1946" birth_place="Düsseldorf" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, geachte afgevaardigden, de Europese Unie heeft het afgelopen jaar succes geboekt met haar werkgelegenheidsbeleid ook al werden niet alle vooruitstrevende doelstellingen bereikt. Maar de grote lijnen zijn vastgesteld. Er zijn weinig gebieden waarbij we zo ver vooruit moeten denken als bij het werkgelegenheidsbeleid. Ik heb de indruk dat de lidstaten dat begrepen hebben en daar ook naar handelen.</p>
      <p sl="de">Mijn verslag volgt de lijn van de parlementaire commissie gedurende de afgelopen jaren. Wij hebben steeds op een constructieve wijze het proces van het werkgelegenheidsbeleid in de lidstaten begeleid. Daarom heb ik dit jaar op een aantal belangrijke punten de nadruk gelegd. Op de eerste plaats is dat de kwaliteit van het werk. Wat dat betreft is het Parlement het eens met het initiatief van de Commissie en het Belgische voorzitterschap. Zij hebben de kwaliteit van het werk ook bovenaan de agenda staan. Wij zouden graag zien dat er met betrekking tot dit thema een zogenaamde “mainstreaming” ingevoerd werd voor alle soorten regionaal beleid.</p>
      <p sl="de">Op de tweede plaats heb ik de nadruk gelegd op de gelijkheid van mannen en vrouwen op de arbeidsmarkt. Volgens de cijfers van de Commissie is hierin eveneens een verbetering bereikt. De participatiegraad van vrouwen is in ieder geval met 2% gestegen. Dat is uiteraard nog niet voldoende, maar het is een stap in de goede richting. Daaruit blijkt dat de lidstaten anders gaan denken. Dit betekent – en dat was niet zo makkelijk – dat er tenminste in een aantal landen als Duitsland, Griekenland en Ierland een verandering in het bewustzijn is opgetreden.</p>
      <p sl="de">Op de derde plaats hecht ik veel waarde aan de integratie van benadeelde groepen in de arbeidsmarkt. Dat is al vele jaren een belangrijk onderwerp voor het Parlement. Ik heb er in mijn verslag ook voor gepleit de immigranten te integreren in de maatregelen die gericht zijn op de arbeidsmarkt. Dat is mijns inziens een belangrijke factor voor de toekomst om nieuwe sociale problemen te voorkomen.</p>
      <p sl="de">Wij hebben er in de commissie een aantal debatten over gevoerd of het zinvol is het recht op permanente opleiding te eisen en dit door de nationale regeringen te laten verwezenlijken. Op dit moment hebben verschillende sectoren al te kampen met problemen als gevolg van een niet-adequate permanente opleiding. Daarom zou een dergelijk nationaal recht op permanente opleiding mijns inziens op dit moment de juiste oplossing bieden. Ik ben er overigens van overtuigd dat dat recht over vier of vijf jaar zal bestaan. Het Parlement mag ook wel eens het voortouw nemen!</p>
      <p sl="de">Om deze politieke doelen te bereiken, hebben we nationale en Europese doelstellingen nodig. Bovendien moeten ondernemingen en universiteiten mijns inziens nauwer gaan samenwerken dan tot dusver het geval was om een efficiëntere kennisoverdracht mogelijk te maken en de aanzet te geven tot snellere bedrijfsvernieuwingen.</p>
      <p sl="de">Ik verzoek de lidstaten, de Raad en het Belgische voorzitterschap een openbaar debat aan te zwengelen over het werkgelegenheidsbeleid in Europa. Wij hebben namelijk geconstateerd dat er in de nationale parlementen – misschien met uitzondering van Denemarken – en in de regionale en deelstaatparlementen nog steeds nauwelijks of helemaal niet gediscussieerd wordt over het werkgelegenheidsbeleid in Europa. Ook de sociale partners op regionaal niveau zijn niet op de hoogte van de zinvolle debatten die wij in het Europees Parlement voeren, noch van onze zinvolle besluiten.</p>
      <p sl="de">Voor een efficiënt werkgelegenheidsbeleid hebben we uiteraard een gecoördineerd en op de lange termijn gericht economisch en financieel beleid nodig. Ik moet zeggen dat het Parlement wat dat betreft nog niet tevreden is met de doelstellingen en met de debatten in de Raad. De ministers van Financiën in de Ecofin-Raad zullen naar mijn mening wat meer moed moeten tonen om ook op dit gebied een goed uitgewogen doel voor een zinvol Europees werkgelegenheidsbeleid te kunnen garanderen. Alleen op die manier kan er een impuls worden gegeven aan de economische groei en de werkgelegenheid in Europa.</p>
      <a text="(Applaus)"/>
    </intervention>
    <intervention id="2-050" speaker_id="1224" name="Karl von WOGAU" is_mep="True" mode="spoken" nationality="Germany" birth_date="18-07-1941" birth_place="Freiburg" p_group="Group of the European People's Party (Christian Democrats) and European Democrats" m_state="DE">
      <p sl="de">rapporteur voor advies van de Economische en Monetaire Commissie. - Mijnheer de Voorzitter, geachte dames en heren, wij zijn van mening dat de lidstaten op de eerste plaats de taak hebben het juiste kader voor meer werkgelegenheid te creëren. Natuurlijk kan de Europese Unie daaraan een bijdrage leveren. Ik ben echter van mening dat de dialoog tussen de ministers van de verschillende lidstaten met name van belang is.</p>
      <p sl="de">Als we de situatie gaan analyseren, kunnen we concluderen dat er in een aantal EU-lidstaten volledige werkgelegenheid bestaat en dat er in andere landen daarentegen een beangstigend grote werkloosheid – met name onder jongeren – heerst. Het is mijns inziens buitengewoon belangrijk dat de lidstaten van elkaar leren en geen fouten maken die al door anderen gemaakt zijn. Het blijkt dat landen die werkgelegenheid gecreëerd hebben op basis van een solide financieel beleid en die eerder dan de andere lidstaten de noodzakelijke structurele hervormingen hebben doorgevoerd, er beter voor staan.</p>
      <p sl="de">Wij moeten ons ook afvragen wie in feite arbeidsplaatsen creëert. Dat is niet de overheid en meestal zijn het ook niet de grote ondernemingen. Zij zorgen veeleer voor een afname. Integendeel, het zijn met name de kleine en middelgrote bedrijven die de meeste arbeidsplaatsen creëren. Als wij dus succes willen boeken, moeten wij het juiste kader voor nieuwe ondernemingen scheppen, omdat die met name van belang zijn. Wij moeten ervoor zorgen dat de Europese Unie het de kleine en middelgrote ondernemingen of nieuwe ondernemingen niet nog moeilijker maakt. De Europese Unie moet juist haar activiteiten richten op het scheppen van nieuwe richtsnoeren ter verbetering van de mogelijkheden voor de ondernemingen.</p>
    </intervention>
    <intervention id="2-051" speaker_id="2149" name="Maj Britt THEORIN" is_mep="True" mode="spoken" nationality="Sweden" birth_date="22-12-1932" birth_place="Göteborg" p_group="Group of the Party of European Socialists" m_state="SE">
      <p sl="sv">rapporteur voor advies van de Commissie rechten van de vrouw en gelijke kansen. – Mijnheer de Voorzitter, gelijke kansen zijn een voorwaarde voor economische groei. Er zijn 25 miljoen minder vrouwen dan mannen actief op de Europese arbeidsmarkt. Dat is een enorm ongebruikt potentieel, dat moet worden benut om de werkgelegenheidsdoelen van Lissabon te kunnen bereiken en om de economische groei veilig te kunnen stellen.</p>
      <p sl="sv">Tegelijkertijd neemt het aantal geboorten schrikbarend af. Demografen voorspellen dat de Europese actieve bevolking in de toekomst uit aanzienlijk minder mensen zal bestaan. Vrouwen moeten in de toekomst dus meer buitenshuis gaan werken en tegelijkertijd meer kinderen krijgen. Hoe valt dat te combineren? Een basisvoorwaarde is een principiële gelijkberechtiging in alle vier de pijlers van de werkgelegenheidsrichtsnoeren, en het verheugt mij dan ook zeer dat Barbara Weiler zich gevoelig heeft betoond voor de voorstellen van de Commissie rechten van de vrouw en gelijke kansen.</p>
      <p sl="sv">Het belangrijkste doel is misschien wel dat wij ervoor zorgen dat Europese vrouwen en mannen hun beroep kunnen verenigen met kinderen en een gezin. De lidstaten moeten zorgen voor kinderopvang en ouderschapsverlof. De Europese vrouwen moeten niet worden gedwongen om te kiezen tussen werk en gezin. Het streven van de Commissie naar betere banen is zeer verheugend. Willen meer vrouwen gaan werken, dan zijn kwalitatief betere banen en betere arbeidsvoorwaarden voor vrouwen inderdaad een noodzaak. Onzekere, slecht betaalde en laag gekwalificeerde banen, waarin vrouwen op dit moment zijn oververtegenwoordigd, zijn niet aanlokkelijk.</p>
      <p sl="sv">Kwaliteit, het centrale thema in de richtsnoeren voor het jaar 2000, moet ook gelden voor vrouwenarbeid. Het uitroeien van discriminatie op grond van geslacht, op de arbeidsmarkt en in de socialeverzekeringsstelsels, is een enorme uitdaging. Discriminatie van vrouwen op de arbeidsmarkt is niet alleen improductief, maar ontneemt ook kansen aan afzonderlijke vrouwen, aan vrouwen als groep en aan de hele samenleving. Kortom, economische groei en persoonlijke ontwikkeling zijn alleen mogelijk als wij de discriminatie op grond van geslacht uitroeien. Investeren in gelijke kansen is een zinvolle daad.</p>
    </intervention>
    <intervention id="2-052" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, toen we in 1997 begonnen te experimenteren met het proces van Luxemburg, de aanneming van richtsnoeren voor het werkgelegenheidsbeleid van de lidstaten, was men ervan overtuigd dat een positieve context van economische groei op zichzelf niet voldoende was om automatisch positieve resultaten te garanderen voor de werkgelegenheid. Vandaag bevestigen we deze strategie, dit engagement en de richtsnoeren in een economische conjunctuur die veel minder gunstig is, zelfs beladen met risico’s, en we doen dat in de eerste plaats door in ieder geval te zorgen dat de richtsnoeren voor het economisch beleid coherent zijn. Dat werd tijdens de Top van Lissabon al vastgesteld. Deze richtsnoeren kunnen op communautair niveau en door de lidstaten worden vastgesteld, met de indicaties en de richtsnoeren voor het werkgelegenheidsbeleid. Dat neemt niet weg dat het proces van Luxemburg en de richtsnoeren voor het economisch beleid in het kader van wat is gedefinieerd als een open coördinatieproces specifiek zijn. We zijn ons ervan bewust dat deze op zichzelf niet genoeg zijn. Ze zijn echter beslissend, of kunnen dat zijn, om de gevolgen voor de werkgelegenheid te optimaliseren en de risico’s in verband met het verloop van de economische conjunctuur te beperken.</p>
      <p sl="it">Dat alles op enkele voorwaarden, waarbij zowel in de voorstellen van de Commissie, die we positief hebben beoordeeld, als in het standpunt van het Parlement stil wordt gestaan. Ik zal deze voorwaarden kort noemen: we zijn van mening dat dit proces nauwgezet gevolgd, geverifieerd en bewaakt moet worden. Alleen de doelstellingen geven is niet genoeg. Die zijn bovendien al opgenomen in de nationale werkgelegenheidsplannen, in overeenstemming met het subsidiariteitsbeginsel.</p>
      <p sl="it">Ook op het gebied van de effectiviteit en de tenuitvoerlegging is coherentie noodzakelijk: daarom stellen we voor gemeenschappelijke, controleerbare, betrouwbare indicatoren aan te nemen, ook op het niveau van de lidstaten, om na te gaan of de nationale doelstellingen gehaald zijn. Als dat niet zo is, kunnen ook de Europese, communautaire doelstellingen, doelstellingen op de middellange termijn, niet worden gehaald.</p>
      <p sl="it">De coherentie met het begrotingsbeleid, ook op het niveau van de lidstaten en van de plaatselijke, regionale gemeenschappen; de kwaliteitsdoelstellingen, niet alleen voor de werkomgeving, om flexibiliteit, sociale dialoog, bescherming, rechten en zekerheid te verenigen, maar ook daarbuiten, op het gebied van levenslang leren, integratiebeleid, werkgelegenheidsbeleid, beleid om de arbeidsparticipatie van de minder oude werknemers te vergroten. Tot slot en met name noem ik het beleid voor gelijke kansen en het actieve werkgelegenheidsbeleid.</p>
      <p sl="it">Op deze voorwaarden zal de bijdrage van het proces van Luxemburg niet exclusief zijn maar zeker beslissend.</p>
    </intervention>
    <intervention id="2-053" speaker_id="1938" name="Anne VAN LANCKER" is_mep="True" mode="spoken" nationality="Belgium" birth_date="04-03-1954" birth_place="Temse" p_group="Socialist Group in the European Parliament" m_state="BE">
      <p sl="nl">Voorzitter, ik zou van de gelegenheid willen gebruik maken om collega Weiler te feliciteren met haar verslag en om de Commissie te danken voor het volgehouden werk aan de Europese werkgelegenheidstrategie.</p>
      <p sl="nl">Niemand zal nog ontkennen dat het Europees werkgelegenheidsbeleid sinds 1997, toen we gestart zijn, een zekere convergentiestress in de lidstaten tot stand heeft gebracht, waarbij steeds meer eensgezindheid ontstaan is over wat actief arbeidsmarktbeleid in Europa zou kunnen zijn.</p>
      <p sl="nl">Dat blijkt uit de continue verfijning van de werkgelegenheidsrichtsnoeren, al wil ik er toch wel aan toevoegen dat dit nogal eenzijdig blijkt uit de eerste pijler namelijk arbeidsinzetbaarheid en dat de resultaten op het vlak van het aanpassingsvermogen van bedrijven toch nog te wensen overlaten.</p>
      <p sl="nl">Ik denk anderzijds dat nu het moment van de waarheid is aangebroken. Nu het economisch minder goed gaat moeten de lidstaten kunnen bewijzen dat de doelstellingen van Lissabon niet gemaakt zijn voor periodes van hoogconjunctuur maar ook nu moeten blijven gelden, namelijk duurzame groei, volledige werkgelegenheid en kwaliteit van de jobs. Dat veronderstelt dat de lidstaten een tandje zullen moeten bijsteken want tegelijkertijd valt het mij op dat er een aantal zwakheden in de werkgelegenheidstrategie de kop opsteken.</p>
      <p sl="nl">Ten eerste, koudwatervrees om concrete, laat staan Europese doelstellingen en benchmarks vast te leggen. Ik vind het bijvoorbeeld fantastisch dat de Raad erkend heeft dat gelijke kansen voor mannen en vrouwen een kwestie is van sociale rechtvaardigheid én van economische efficiëntie. Maar dan zou ik ook graag boter bij de vis zien, namelijk in de vorm van duidelijke, kwantitatieve en concrete doelstellingen voor het verminderen van de loonkloof en voor het optrekken van het aantal kinderopvangplaatsen.</p>
      <p sl="nl">Ik hoop, mevrouw de commissaris, dat u daar streng zal op toezien.</p>
      <p sl="nl">Ten tweede voor wat betreft de mix van beleidsmaatregelen. De open methode van coördinatie is een interessant beleidsinstrument op terreinen waar Europa vroeger niets te zeggen had en het is heel goed dat het Belgisch voorzitterschap daar het aspect kwaliteit van de werkgelegenheid aan toegevoegd heeft. Voor mij ligt het echter voor de hand, mevrouw de commissaris, dat op verschillende domeinen collectieve akkoorden nodig zullen zijn, of sociale wetgeving waar de sociale dialoog faalt. Daarom is het bijvoorbeeld voor mijn fractie van heel groot belang te weten of de Europese Commissie nu na het mislukken van het sociaal overleg met een ontwerprichtlijn zal komen betreffende uitzendarbeid.</p>
      <p sl="nl">Inderdaad, uitzendarbeid kan nieuwe kansen crëeren. Wil dit echter kwaliteitsvol werk zijn met sociale rechten, met vakbondsrechten, met recht op vorming en tegelijkertijd met garanties voor de vaste werknemers in het gebruikersbedrijf, dan moet er nu een Europese richtlijn komen die een aantal waarborgen biedt, waarborgen die onder andere voorgesteld zijn in de gezamelijke verklaring, die Euro-CIETT en UNI-EUROPA onlangs hebben afgelegd, en dat is bijvoorbeeld gelijke behandeling zowel op het niveau van het uitzendkantoor als op dat van het gebruikersbedrijf.</p>
      <p sl="nl">En naar aanleiding van dit debat zou ik, mevrouw de commissaris, graag willen vernemen wanneer u deze ontwerprichtlijn aan het Parlement zal voorleggen en op welke manier aan deze essentiële basisvoorwaarden zal worden voldaan.</p>
    </intervention>
    <intervention id="2-054" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">Mijnheer de Voorzitter, ook ik wil mevrouw Weiler gelukwensen met haar verslag. Ik kan er van harte mee instemmen dat zij ons op het belang van opleiding wijst, alsmede op het belang ons in het bijzonder in te zetten voor de ouderen op de arbeidsmarkt. Ik ben het er niet mee eens dat wij van de zijde van de EU een richtlijn moeten krijgen die enige rechten geeft, maar ik begrijp goed dat velen hier in deze zaal willen dat er speciaal belang en gewicht aan gehecht wordt dat het recht op opleiding werkelijk is gewaarborgd. Maar daarvoor zal elk land afzonderlijk moeten zorgdragen. De werkgelegenheidsrichtsnoeren geven immers zowel enige politieke prioriteiten als enige politieke doelstellingen en ze bieden tevens een kader voor de middelen die moeten worden ingezet om de doelstellingen te realiseren.</p>
      <p sl="da">De middelen zijn onderverdeeld in vier pijlers. De werklozen moeten beter gekwalificeerd zijn voor het krijgen van werk, men dient hen in hogere mate te stimuleren om aan het werk te komen, dat is de eerste pijler. In de tweede plaats dient men het ondernemerschap te stimuleren, zodat er meer bedrijven en meer banen worden geschapen, onder andere door het uit de weg ruimen van beperkende regelgeving en bureaucratische regelingen. In de derde plaats moet men aanpassingsvermogen en flexibiliteit bevorderen, zodat het concurrentievermogen in de bedrijven toeneemt, en in de vierde plaats moet men bevorderen dat de combinatie van beroepsleven en gezinsleven mogelijk wordt, zodat vrouwen ook daadwerkelijk gelijke kansen op de arbeidsmarkt krijgen, waarmee de werkgelegenheidssituatie van vrouwen wordt verbeterd.</p>
      <p sl="da">Er wordt bij deze vier pijlers een groot aantal punten opgesomd en ik denk dat we het punt naderen waar de vraag gewettigd is of we te veel aan dit proces ophangen. Hoe meer doelstellingen we immers in het proces stoppen, des te meer we ook riskeren we dat de samenwerking verwatert en dat we het eigenlijke doel misschien uit het oog verliezen, namelijk dat er meer banen gecreëerd worden en dat we de werklozen aan de slag kunnen helpen. Dat gezegd hebbende verheugt het mij ten zeerste dat we deze keer een nieuw element in de richtsnoeren voor het jaar 2000 kunnen signaleren, namelijk dat men er de lokale en regionale maatregelen bij betrekt, dat men lokale en regionale werkgelegenheidsstrategieën ontwikkelt, en naar mijn mening onderstreept dat tevens dat de Commissie behoefte krijgt aan middelen om analyses en studies op dit terrein te doen.</p>
    </intervention>
    <intervention id="2-055" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">In een krantenkop over de algemene mobilisatie tegen de terugkeer van de werkloosheid gaf een grote Franse krant enkele dagen geleden de welhaast paniekerige stemming weer die het gevolg is van de aankondiging van ongunstige werkloosheidscijfers. In een periode dat zich een mogelijke recessie aftekent betreuren wij des te sterker dat de werkgelegenheid geen prioriteit krijgt in de economische en monetaire richtsnoeren.</p>
      <p sl="fr">Voor De Groenen mag het werkgelegenheidsbeleid niet dienen als buffer om de schommelingen van de gemondialiseerde economie op te vangen. Het beleid mag niet beperkt blijven tot een sociaal vangnet en het weer op de weg van de inzetbaarheid helpen van de uitgeslotenen. Maar verder dan dat gaat het proces van Luxemburg niet. Dat blijkt eens temeer uit de door de Commissie voorgestelde richtsnoeren voor 2002. Het verslag van mevrouw Weiler zit op dezelfde lijn.</p>
      <p sl="fr">Daar zij betreuren dat de lidstaten weinig gevolg hebben gegeven aan het verzoek om doelstellingen op te stellen voor de arbeidsparticipatiegraad, hebben de Commissie en de Raad terecht de nadruk gelegd op de verificatie van de kwalitatieve doelmatigheid van het gevoerde beleid. Ter precisering van deze oriëntatie stellen wij twee amendementen voor. Het eerste amendement pleit voor vergelijkbare statistieken inzake verschillende vormen van werkgelegenheid, zoals verborgen werkloosheid, gedeeltelijke werkloosheid en voor een evaluatie van de doelmatigheid van de zogeheten maatregelen ter stimulering van de werkgelegenheid ten aanzien van de in- en uitsluiting.</p>
      <p sl="fr">Ons tweede amendement pleit voor een krachtiger optreden van de arbeidsinspectiediensten om te voorkomen dat er misbruik wordt gemaakt van flexibele arbeidscontracten van beperkte duur. Het is van groot belang dat wij de ontwikkelingen van armoede, arbeidsonzekerheid en lijden op het werk een halt toeroepen. Wij moeten een beleid ontwikkelen om banen te scheppen. Wij moeten het beleid sturen als functie van onze doelstellingen van sociale en territoriale cohesie, bijvoorbeeld door te besluiten tot noodzakelijke collectieve en overheidsinvesteringen, en niet wanhopen over de slechte groeiprognoses alsof het een slechte weersverwachting betreft. Wij moeten een Europees beleid opzetten voor het scheppen van werkgelegenheid, niet uitsluitend voor het plaatsen van inzetbaren.</p>
    </intervention>
    <intervention id="2-056" speaker_id="4304" name="Herman SCHMID" is_mep="True" mode="spoken" nationality="Sweden" birth_date="31-12-1939" birth_place="Malmö" p_group="Confederal Group of the European United Left/Nordic Green Left" m_state="SE">
      <p sl="sv">Mijnheer de Voorzitter, ook ik wil Barbara Weiler bedanken voor haar uitstekende verslag. In de rapporten van de Commissie waarop dit debat betrekking heeft, wordt ervan uitgegaan dat er dit jaar geen grote veranderingen plaatsvinden, omdat er volgend jaar een uitvoerige evaluatie van de eerste vijfjarenperiode komt. Daarom willen wij niet reeds nu veranderingen gaan aanbrengen. Deze omstandigheid heeft natuurlijk ook haar stempel gedrukt op het onderhavige verslag, dat betrekking heeft op hetgeen wij in voorgaande jaren bediscussieerd hebben.</p>
      <p sl="sv">De rapporteur belicht mijns inziens belangrijke aspecten: kwaliteit van het werk, scholing, beroepsopleiding, levenslang leren, gelijke kansen, enzovoort. De Economische en Monetaire Commissie heeft een aantal amendementen op het verslag ingediend, waarvan sommige zijn aanvaard en in het verslag zijn verwerkt. Deze amendementen baren mij zorgen, en wel omdat sommige ervan zo sterk de nadruk leggen op een beleid van prijsstabiliteit, restricties op de begroting en dergelijke. Dat baart mij zorgen omdat de hoogconjunctuur voorbij is. Het proces van Luxemburg heeft zich sterk toegespitst op het verbeteren van het aanbod aan arbeidskrachten, maar dat veronderstelt dat er banen zijn en dat het gevoerde economische beleid werkgelegenheid schept en de ontwikkeling in de richting van een economische recessie tegengaat. Ik vind dan ook dat de bewuste amendementen op dit moment een Europese werkgelegenheidsstrategie belemmeren.</p>
      <p sl="sv">Ik zou ook nog iets over de toekomst willen zeggen. Er vinden op dit moment een aantal evaluaties plaats. Ik heb contact gehad met een aantal deelnemers aan de lopende onderzoeksprojecten en ik heb de indruk dat zij onder andere nadruk zullen leggen op gebreken in de tenuitvoerlegging van het beleid in de lidstaten. Er is een vrij grote overeenstemming in opvatting tussen degenen die verantwoordelijk zijn voor het arbeidsmarktbeleid in de afzonderlijke lidstaten, maar desondanks wordt dat beleid in de lidstaten zelf niet uitgevoerd.</p>
      <p sl="sv">De bestuurslichamen die het arbeidsmarktbeleid uitvoeren, hebben eigenlijk niet veel met dit proces als zodanig te maken. Die voeren hun eigen beleid. De parlementen hebben helemaal geen invloed, maar zij zorgen wel voor de financiering van de nationale inspanningen die wij eisen. Het is dan ook uiterst belangrijk dat speciaal de parlementen, maar ook het hele politieke proces in de lidstaten, beoordeeld worden op grond van de vraag of het resultaat effectief is. Dat wordt volgens mij de grote uitdaging van de komende evaluatie. Het is niet voldoende om alleen de nadruk te leggen op indicatoren en dergelijke. De instanties die zorgen voor de financiering en die nadien verantwoordelijk zijn voor de uitvoering van de maatregelen, moeten ook een actieve rol in het proces spelen.</p>
    </intervention>
    <intervention id="2-058" speaker_id="2125" name="Pat the Cope GALLAGHER" is_mep="True" mode="spoken" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="en">Mijnheer de Voorzitter, ik ben blij dat ik de gelegenheid heb om het woord te voeren naar aanleiding van het verslag van mevrouw Weiler. Zij heeft vastgesteld dat werkloosheid een van de ernstigste economische en sociale problemen is waarmee de Europese Unie te kampen heeft. Dit was het geval vóór 11 september. Het is nu, na de gebeurtenissen van die dag en tegen de achtergrond van de voortdurende economische onzekerheid die met een oorlogssituatie gepaard gaat, een nog grimmigere realiteit geworden.</p>
      <p sl="en">Een op de twaalf EU-burgers is momenteel werkloos. Dit is een onaanvaardbare situatie, die ons allen grote zorgen baart. In sommige lidstaten zijn de werkloosheidscijfers zelfs nog veel hoger. Om het werkloosheidsprobleem op te lossen moeten er effectieve maatregelen op de arbeidsmarkt worden getroffen. Arbeidsmarkten functioneren niet altijd efficiënt en de lidstaten moeten bereid zijn om hun verantwoordelijkheden te nemen als dat nodig is. De richtsnoeren van het proces van Luxemburg zijn bedoeld om de lidstaten een krachtige impuls te geven bij het vormgeven van hun werkgelegenheidsbeleid.</p>
      <p sl="en">In de korte tijd die ik tot mijn beschikking heb wil ik mij concentreren op recente gebeurtenissen, maar allereerst wil ik opmerken dat een aantal belangrijke Europese bedrijfstakken met ongekende moeilijkheden te kampen heeft. Er moet alles aan worden gedaan om zoveel mogelijk banen te behouden. Op dit moment is de luchtvaartindustrie het zwaarst getroffen, maar we mogen ook de toeristenbranche niet vergeten, die dit jaar al ernstig heeft geleden onder de MKZ-crisis. De Ierse luchtvaartmaatschappij Aer Lingus behaalt 40% van haar omzet en 60% van haar winst via transatlantische vluchten. Doordat Ierland een eiland is dat helemaal aan de noordwestelijke rand van de Unie ligt, is er sprake van speciale omstandigheden en ik wil de Commissie vragen daar serieus aandacht aan te schenken. Het voortbestaan van Aer Lingus mag gewoon niet in gevaar komen. De economische en sociale gevolgen zouden veel ernstiger zijn dan in welke lidstaat dan ook, en het domino-effect op daaraan gerelateerde branches zou enorm zijn. Omdat Ierland een eiland is dat geïsoleerd is van de rest van Europa, is dit een gerechtvaardigde vraag. De Commissie moet hier met een welwillende en positieve houding naar kijken.</p>
    </intervention>
    <intervention id="2-059" speaker_id="1919" name="Ole KRARUP" is_mep="True" mode="spoken" nationality="Denmark" birth_date="17-03-1935" birth_place="Århus" p_group="Confederal Group of the European United Left - Nordic Green Left" m_state="DK">
      <p sl="da">Mijnheer de Voorzitter, ik wil geen politieke geloofsbelijdenis afleggen inzake de vele gedetailleerde voorstellen in het verslag en in het voorstel van de Commissie voor een resolutie van de Raad. Verreweg de meeste zijn sympathiek en politiek juist en vele weerspiegelen een dringende noodzaak, niet in de laatste plaats de conclusies van de Commissie rechten van de vrouw, die door mevrouw Maj Britt Theorin uiteengezet zijn. Maar ik heb een paar algemene opmerkingen ten aanzien van het werkgelegenheidsbeleid en het arbeidsmarktbeleid van de EU, die vanochtend immers een overkoepelend thema voor een reeks van verslagen en voorstellen hebben gevormd.</p>
      <p sl="da">In de eerste plaats heb ik een opmerking over de perceptie van de werkelijkheid. Tussen de woorden in verslagen en rapporten en de sociale realiteit zit immers een wereld van verschil. De boodschappen in de schrijftafelabstracties vormen in hoge mate een absurde beschrijving van de sociale realiteit en deze beschrijving zal volstrekt onherkenbaar zijn voor het enorme leger werklozen en sociale outcasts in Europa. Op een aantal plaatsen getuigt dit verslag van een soortgelijke afstand tot de realiteit. We zien dat bijvoorbeeld in paragraaf F, waar benadrukt wordt dat men zich keert tegen het standpunt, dat "arbeidsmarktkwesties ondergeschikt worden gesteld aan de hoofdlijnen van het economisch beleid". Indien men naar de convergentiecriteria van het Verdrag en dergelijke vraagt, zal men kunnen constateren dat dat wellicht een fraaie wensdroom is, maar er is slechts het probleem, dat deze volledig uit de pas loopt met de realiteit.</p>
      <p sl="da">En daarnaast heb ik de opmerking, dat werkgelegenheidsbeleid en arbeidsmarktbeleid in het algemeen in belangrijke mate juist uit politieke geloofsbelijdenissen bestaan. Aan de ene kant betekent dat, dat we ons op een terrein begeven waar besluiten juridisch gezien vrijblijvend zijn, en dat biedt immers volop gelegenheid voor vele mooie woorden en vele fraaie voornemens. Aan de andere kant bevinden we ons in hoge mate op terreinen waar het Verdrag een werkelijke wettelijke regeling niet toestaat, maar daar waar geen juridische grondslag is, kan er misschien een juridische grondslag komen. Ik denk daarbij bijvoorbeeld aan de verwijzing naar harmonisering van de sociale regelingen, belastingpolitiek en dergelijke. Maar ik zeg erbij dat wij in Denemarken over al die goede voornemens zeggen dat "de weg naar de hel geplaveid is met goede voornemens".</p>
    </intervention>
    <intervention id="2-060" speaker_id="4251" name="Wolfgang ILGENFRITZ" is_mep="True" mode="spoken" nationality="Austria" birth_date="10-01-1957" birth_place="Villach" p_group="Non" m_state="AT">
      <p sl="de">Mijnheer de Voorzitter, wij zijn allemaal voorstanders van een hoog werkgelegenheidsniveau, met andere woorden volledige werkgelegenheid. De vraag is alleen hoe wij dat willen bereiken. De antwoorden op die vraag zijn aanzienlijk verschillend. Velen zijn uitsluitend voorstander van aanvullende maatregelen voor de werknemers. Die zijn op zich echter niet voldoende om ons doel te bereiken. Wij moeten maatregelen treffen of omzetten die zowel de werknemers als de werkgevers betreffen. Dat betekent echter ook dat wij ons consequent moeten inzetten voor een blijvende verbetering van de economische richtsnoeren voor de kleine en middelgrote bedrijven. Daarbij is immers tweederde van alle Europese werknemers werkzaam. De capaciteit van deze bedrijven moet worden verhoogd door de toegang tot aanvullende en gunstigere financiële middelen te vergemakkelijken en de belastingen flink te verlagen.</p>
    </intervention>
    <intervention id="2-061" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, werkeloosheid is het grootste probleem in de Europese nationale economieën. Met name jongeren, vrouwen, ouderen en gehandicapten hebben het moeilijk. Zij hebben nauwelijks toegang tot scholing, beroepsopleidingen, permanente opleidingen, omscholing en natuurlijk arbeidsplaatsen. Wij kunnen onze solidariteit met hen betonen door ze te ondersteunen. Mevrouw Weiler heeft gelijk door te verwijzen naar de Top van Luxemburg in 1997. Sinds er richtsnoeren zijn voor het werkgelegenheidsbeleid bekennen de lidstaten kleur. Er is vooruitgang geboekt bij het levenslang leren, de toepassing van betrouwbare methoden, de participatie van de sociale partners en bij actieplannen voor lokale en regionale werkgelegenheid. Er zijn echter nog geen aanzetten voor het actief zoeken naar werk, investeringen in onderzoek en ontwikkeling, de afbouw van de belasting van werk en structurele hervormingen.</p>
      <p sl="de">Ik zie in het verslag geen strategieën voor de lange termijn, zoals maatregelen tegen het terugvallen van de groei die niet hectisch zijn. We kunnen niet alles toeschrijven aan de dramatische gebeurtenissen op 11 september. Groeiprognoses moesten drastisch gecorrigeerd worden. In Duitsland moest de groeiprognose bijvoorbeeld van 3% in januari naar 0,75% deze week worden bijgesteld. Bondskanselier Schröder zal zijn doel niet halen om in het verkiezingsjaar slechts 3,5 miljoen werklozen te hebben. Het zullen er naar alle waarschijnlijkheid wel 3,8 miljoen zijn. Dat zal toch wel voor onrust zorgen ook al doet men zich rustig voor.</p>
      <p sl="de">Er zal voor bijstandsuitkeringen en het federaal arbeidsbureau nog 2,5, miljard euro extra uitgetrokken moeten worden. Als de groeimotor Duitsland hapert, heeft dat gevolgen voor de hele Europese Unie. Het is daarom de hoogste tijd voor verlagingen van de financiële lasten voor de kleine en middelgrote ondernemingen. Belastingen mogen juist in een periode van laagconjunctuur niet verhoogd worden en de lidstaten moeten meer gaan ondernemen in de bestrijding van zwartwerken en belastingontduiking. Ik doe een beroep op de sociale partners om de arbeidscontracten flexibeler op te stellen en de arbeidsorganisatie nog meer te moderniseren. Ik reken daarbij op de vakkennis en de toewijding van managers en werknemers met een groot verantwoordelijkheidsbesef.</p>
    </intervention>
    <intervention id="2-062" speaker_id="2107" name="Jan ANDERSSON" is_mep="True" mode="spoken" nationality="Sweden" birth_date="17-03-1947" birth_place="Helsingborg" p_group="Socialist Group in the European Parliament" m_state="SE">
      <p sl="sv">Mijnheer de Voorzitter, ook ik wil graag beginnen met de rapporteur te bedanken voor haar uitstekende verslag. Als wij terugkijken op de vrij korte tijd dat wij ons bezighouden met het werkgelegenheidsbeleid in de EU, moeten wij constateren dat dat beleid relatief succesvol is geweest. Het werkgelegenheidsniveau is gestegen, de werkloosheid is gedaald, en dat is echt een succes.</p>
      <p sl="sv">Nu de economische conjunctuur een dalende lijn vertoont, breekt echter het uur van de waarheid aan, en volgens mij is in dat verband de behoefte aan een gecoördineerd werkgelegenheidsbeleid nog groter dan voorheen. Ook al is de situatie op dit moment nog positief, toch constateren wij voortdurend gebreken. Een van die gebreken is het aandeel van vrouwen op de arbeidsmarkt. Enerzijds zijn veel minder vrouwen dan mannen actief op de arbeidsmarkt, en anderzijds zijn vrouwen sterk oververtegenwoordigd in atypische banen en in banen met weinig sociale zekerheid, ook in landen met een zeer hoog percentage werkende vrouwen.</p>
      <p sl="sv">De laatste jaren is ook gewezen op gebreken in de werkgelegenheid van oudere werknemers. Het is eigenlijk een schande dat slechts zo’n klein deel van de bevolking tussen de 55 en 65 jaar nog werkt. Op dit gebied is een groot aantal maatregelen nodig op het gebied van arbeidsomstandigheden, bij- en omscholing en dergelijke, om het aantal oudere werkenden op te voeren. Er zijn ook zeer grote regionale verschillen, en het werkgelegenheidsniveau van groepen als immigranten en gehandicapten ligt nog steeds zeer laag.</p>
      <p sl="sv">Ik juich het toe dat er wordt gediscussieerd over de kwaliteit van het werk en dat men niet alleen meer werkgelegenheid wil scheppen maar ook de kwaliteit van de banen wil verhogen. Op dit gebied is echter een groot aantal maatregelen nodig. Uiteraard moet er veel gebeuren op het gebied van de arbeidsomstandigheden, vooral met betrekking tot nieuwe problemen zoals stress, sociale uitsluiting, burn-out en dergelijke, maar ook met betrekking tot levenslang leren. Volgens mij is levenslang leren misschien wel de belangrijkste voorwaarde voor toekomstige economische groei en werkgelegenheid. Daarom schaar ik mij achter het algemene recht op levenslang leren.</p>
      <p sl="sv">Ik zou eigenlijk willen dat er een overeenkomst wordt gesloten, een kaderovereenkomst op Europees niveau, waarin de sociale partners afspraken over dit recht vastleggen. Ik weet niet of dat mogelijk is – zo niet, dan moet de Commissie actie ondernemen – maar het zou wel de beste oplossing zijn. Later kan men dan het recht op levenslang leren en bij- en omscholing op nationaal niveau in verschillende sectoren toepassen.</p>
      <p sl="sv">Tenslotte nog iets over de open coördinatiemethode. Deze methode bestaat naast wetgeving op het gebied van arbeidsrecht en arbeidsomstandigheden. De open coördinatiemethode is op zichzelf prima, maar de democratische controle en de transparantie laten te wensen over. Wij moeten de invloed van het Europees Parlement op dit proces vergroten. De betekenis van dit proces neemt steeds meer toe, het fungeert vrij goed, maar de democratische controle erop is gebrekkig.</p>
    </intervention>
    <intervention id="2-063" speaker_id="4298" name="André BRIE" is_mep="True" mode="spoken" nationality="Germany" birth_date="13-03-1950" birth_place="Schwerin" p_group="Confederal Group of the European United Left - Nordic Green Left" m_state="DE">
      <p sl="de">Mijnheer de Voorzitter, mevrouw Weiler, ik ben het grotendeels eens met uw beoordelingen en conclusies en ook de voorstellen van de Commissie vormen mijns inziens een duidelijke vooruitgang. Mevrouw Weiler, ik wil u dan ook van harte feliciteren met dit werk. Er zijn echter drie problemen waarop ik u wil wijzen, want de realiteit is niet zo mooi als de Commissie ons altijd wil voorspiegelen of zoals het verslag laat zien.</p>
      <p sl="de">Het eerste probleem is de strategie om de volledige werkgelegenheid tot en met 2010 op een groei van 3% te baseren. Dat heb ik van het begin af aan al onrealistisch gevonden. Het probleem daarbij is namelijk dat er niet meer gekeken wordt naar andere vormen van de bestrijding van armoede. Het is helaas al geen blijk van realiteitszin wat betreft de sociaal-democratie, als je vandaag de dag een voorstander bent van arbeidstijdverkorting en nauwelijks rekening houdt met de onderdelen van een derde economische sector voor sociale, ecologische en culturele dienstverlening of een ecologische hervorming.</p>
      <p sl="de">Het tweede probleem – daar heeft de heer Andersson zojuist op gewezen – is de uiteengroeiende ontwikkeling van de werkgelegenheid. Natuurlijk zijn er positieve tendensen, want zo is de volledige werkgelegenheid bij technici, ingenieurs en leidinggevenden gestegen. Er zijn dus wel mensen die erop vooruitgaan bij deze modernisering. De andere kant van de medaille is echter dat de deeltijdbanen sterk zijn gestegen – met name onder vrouwen, want zij werken ondertussen al voor 45,7% parttime.</p>
      <p sl="de">Het derde probleem is mijns inziens dat u nauwelijks naar de sociale aspecten van werk gekeken hebt en alleen naar de kwaliteit. Het arbeidsovereenkomstenrecht wordt “flexibeler”, maar in feite gaat het erop achteruit. De lage lonen worden gestimuleerd en langdurig werklozen hebben nog maar beperkt recht op een vrije beroepskeuze. Deze aspecten hebben gevolgen voor de lange termijn en daarom moeten wij naar mij mening zeer voorzichtig te werk gaan om een nieuwe sociale kloof te vermijden.</p>
    </intervention>
    <intervention id="2-064" speaker_id="5956" name="Regina BASTOS" is_mep="True" mode="spoken" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Mijnheer de Voorzitter, ik begin met felicitaties voor de rapporteur, mevrouw Weiler, vanwege de verdiensten van haar verslag. Het Parlement staat volledig achter de kwantitatieve doelstellingen van de Europese Raden van Lissabon en Stockholm voor de participatiegraad aan het arbeidsproces in het algemeen en die van vrouwen en bejaarden. Zoals gezegd is de werkloosheid een van de ernstigste economische en sociale problemen in de Europese Unie en op dit moment is één op de twaalf burgers werkloos. Vrouwen, jongeren, bejaarden, gehandicapten en etnische minderheden zijn het sterkst getroffen.</p>
      <p sl="pt">De richtsnoeren voor de werkgelegenheid voor 2002 moeten over de hele linie vergezeld gaan van kwalitatieve doelstellingen. Daarom is het belangrijk speciale stimulerings- en actiemaatregelen te nemen op het vlak van de economische en sociale samenhang van benadeelde regio's met structurele achterstanden. Een van de pijlers van de werkgelegenheidsstrategie, het ondernemersschap, vereist het bevorderen van het oprichten en de groei van MKO's, die een groot werkgelegenheidspotentieel vormen. Wij hoeven maar te kijken naar de recentste gegevens van Eurostat, waaruit blijkt dat microbedrijven met 1 à 9 werknemers de grootste toename aan nieuwe banen in de Europese Unie laten zien.</p>
      <p sl="pt">De vermindering van de bureaucratische verplichtingen en de fiscale lasten is terecht als middel genoemd om het oprichten en de groei van bedrijven te stimuleren. Wij moeten echter benadrukken dat er actieve steun moet zijn voor het realiseren van infrastructuur ter ondersteuning van onderzoek en ontwikkeling, beroepsopleiding en het levenslang leren. Dat kan de kwaliteit en de continuïteit van de werkgelegenheid garanderen. Wij beseffen allemaal dat de Europese Unie alleen een kenniseconomie wordt als alle lidstaten het investeren in menselijk kapitaal als hoogste prioriteit hebben.</p>
    </intervention>
    <intervention id="2-065" speaker_id="4402" name="Arlette LAGUILLER" is_mep="True" mode="spoken" nationality="France" birth_date="18-03-1940" birth_place="Paris" p_group="Confederal Group of the European United Left/Nordic Green Left" m_state="FR">
      <p sl="fr">Terwijl het Europees Parlement beraadslaagt over een verslag over het werkgelegenheidsbeleid dat het mededingingsbeleid ophemelt en beweert dat de sociale markteconomie haar sporen heeft verdiend, maakt dezelfde markteconomie nog maar eens 4000 slachtoffers, 4000 werknemers van Moulinex die op straat worden gezet.</p>
      <p sl="fr">Ik noem Moulinex omdat de beslissing daar zojuist werd genomen, maar ik zou tientallen andere ondernemingen kunnen noemen in alle Europese landen, van Philips via Siemens tot verschillende luchtvaartmaatschappijen. Voor tienduizenden werknemers is dit een drama en het is een ramp voor de getroffen regio’s. Ik wil mijn solidariteit met de getroffen werknemers uitspreken alsmede mijn verontwaardiging over de houding van de bazen van deze ondernemingen die de rekening van economische tegenvallers afwentelen op de werknemers die aan de basis staan van hun rijkdom en hun werknemers laten zitten zonder werk en zonder salaris, in sommige gevallen na tientallen jaren werk.</p>
      <p sl="fr">Deze werknemers hebben geen baat gehad bij de periodes van voorspoed van hun ondernemingen en zij zijn evenmin verantwoordelijk voor de huidige moeilijkheden. De Europese instellingen en de regeringen houden deze weerzinwekkende toestand de hand boven het hoofd. Om ervoor te zorgen dat de eigenaars hun kapitaal kunnen redden zet men het mes in het personeel. De benodigde middelen voor het behoud van arbeidsplaatsen moeten worden bijeengebracht met heffingen op het geaccumuleerde vermogen van de huidige en vroegere aandeelhouders en op het kapitaal van de banken.</p>
      <p sl="fr">Zonder deze politieke wil verschrompelt het werkgelegenheidsbeleid tot zinloze babbelarij. En ik wil u waarschuwen: de werknemers zullen niet eeuwig met zich laten sollen. Het inhalig gedrag van de bazen en de slaafse houding van de politiek zullen een sociale explosie veroorzaken. Er moet een echt werkgelegenheidsbeleid komen, opdat wie zich verrijkt met het zweet van anderen de verantwoordelijkheid niet van zich af kan schuiven.</p>
    </intervention>
    <intervention id="2-066" speaker_id="4240" name="Miet SMET" is_mep="True" mode="spoken" nationality="Belgium" birth_date="05-04-1943" birth_place="St. Niklaas" p_group="Group of the European People's Party (Christian Democrats) and European Democrats" m_state="BE">
      <p sl="nl">Voorzitter, ik zou naar aanleiding van de huidige evaluatie van het werkgelegenheidsproces de aandacht van de Commissie en ook van het Parlement natuurlijk willen trekken op twee punten.</p>
      <p sl="nl">Ten eerste, de coördinatiemethode zelf. Het is een gegeerde methode geworden in de sociale sector, en dit voor een reeks thema's die onder de nationale bevoegdheid vallen, maar die in alle Europese landen gemeenschappelijke problemen creëren. Dus kunnen gemeenschappelijke doelstellingen vooropgezet worden.</p>
      <p sl="nl">Maar het succes van de methode, mevrouw de commissaris, gegeven het feit dat het om geen dwingend mechanisme gaat, is afhankelijk van de morele en politieke druk die kan worden uitgeoefend. Daarin speelt de media-aandacht een essentiële rol. Het werkgelegenheidsproces via de open coördinatiemethode loopt nu reeds een vijftal jaren en men merkt een zeer sterke erosie van de aandacht. De aandacht van de media verslapt en als gevolg daarvan vermindert de druk op de nationale regeringen om serieus rekening te houden met de doelstellingen en met de jaarlijkse kritiek van de Raad en de Commissie op hun nationaal actieplan.</p>
      <p sl="nl">De open coördinatiemethode heeft maar succes voorzover de stress de convergence blijft bestaan en men zal inspanningen moeten leveren om dit te laten bestaan. Dus is de vraag hoe men de druk op de ketel kan houden en ik vind dat dit in de evaluatie een van de cruciale punten moet zijn.</p>
      <p sl="nl">En dan een tweede punt, de best practices . Men heeft in de verschillende verslagen best practices opgesomd voor de nationale lidstaten. De vraag is: in hoever wordt een politiek gevoerd om inderdaad iets te leren van die best practices . Hoeveel lidstaten zijn projecten gaan bezoeken van andere lidstaten? Hoeveel best practices zijn besproken in de verschillende lidstaten? Het is een van de methoden om, zelfs als de druk op de ketel vermindert, toch het werkgelegenheidsbeleid te laten vooruit gaan.</p>
      <p sl="nl">Ik vraag dus om in de evaluatie deze beide punten te onderzoeken.</p>
    </intervention>
    <intervention id="2-067" speaker_id="photo_generic" name="Diamantopoulou" is_mep="True" mode="spoken" role="Commissie">
      <p sl="el">Mijnheer de Voorzitter, dit is het vierde openbare debat in het Europees Parlement over de werkgelegenheidsstrategie. Ofschoon deze strategie reeds regelmatig onderwerp van gesprek is geweest in het Europese debat, is dit de eerste keer dat de algemene economische omstandigheden zo ongunstig zijn en ongerustheid heerst. Wij willen geen angst of paniek zaaien maar het is wel duidelijk dat de situatie dit jaar moeilijk is en ook aan het begin van het komend jaar gekenmerkt zal zijn door problemen in de werkgelegenheid en de economische groei.</p>
      <p sl="el">Heel wat afgevaardigden hebben gesproken over het doel van Lissabon en zich afgevraagd of dit nog wel haalbaar is, en of het onderhavige voorstel wel volstaat om aan de sterk veranderde omstandigheden het hoofd te bieden. Het is een feit dat de analyses die ten grondslag liggen aan de voorstellen voor de richtsnoeren uitgaan van de uitermate gunstige resultaten van het jaar 2000. Het beeld dat wij toen hadden van de werkgelegenheid en de verwezenlijking van nieuwe arbeidsplaatsen, was het gunstigste van de afgelopen twintig jaar.</p>
      <p sl="el">De situatie is nu anders. De vraag rijst dus of wij wel met hetzelfde kader kunnen doorgaan. Kunnen wij dezelfde aanpak blijven volgen in het werkgelegenheidspact? Deze vraag werd heel duidelijk gesteld door de heer Schmid. Mijns inziens moeten wij van een aantal vaststellingen uitgaan. Dankzij de hervorming van de arbeidsmarkt van de afgelopen jaren en dankzij de gezonde begrotingsgrondslag die de lidstaten in hun streven naar de Monetaire Unie hebben verworven, is de Europese Unie nu beter dan ooit in staat om crises het hoofd te bieden. In het verleden maakten valutaschommelingen tussen de lidstaten de crises alleen maar erger. Wij zijn nu dus veel beter in staat om crises het hoofd te bieden.</p>
      <p sl="el">Natuurlijk zullen zich ook in de toekomst grote problemen voordoen, maar nu hebben wij bepaalde instrumenten: de rentevoet in het monetair beleid en de marges van het stabiliteitspact in het economisch beleid. Belangrijk is echter dat wij de werkgelegenheidsstrategie ongewijzigd handhaven. Wij mogen hierin geen veranderingen omwille van de korte termijn aanbrengen. Wij moeten ons doel steevast voor ogen houden en de werkgelegenheidstrategie met dezelfde voortvarendheid ten uitvoer leggen. De lidstaten zouden een enorme stap achteruit zetten als zij zich in deze fase zouden laten afleiden van de tenuitvoerlegging van de werkgelegenheidsstrategie.</p>
      <p sl="el">De lidstaten moeten heel concrete beleidsvormen ontwikkelen met betrekking tot de bevordering van de participatiegraad, de ontwikkeling van maatregelen voor de integratie van de arbeidskwaliteit in de diverse beleidsvormen, de verbetering van het beheer van de veranderingen, met name wat de bedrijfsherstructureringen betreft, en versterking van de investeringen in menselijke hulpbronnen en het gelijkekansenbeleid. Wat dit laatste betreft moet ik erop wijzen dat onze evaluatie in het gemeenschappelijk verslag over de werkgelegenheid vrij teleurstellende resultaten heeft opgeleverd. De lidstaten hebben het gelijkekansenbeleid niet de noodzakelijke aandacht geschonken.</p>
      <p sl="el">De voorgestelde richtsnoeren zijn niet ingrijpend gewijzigd. Wij hadden deze vorig jaar reeds gewijzigd uitgaande van de besluiten van Lissabon, en bovendien zijn wij nu verwikkeld in een meer algemene evaluatieprocedure. De voorgestelde wijzigingen hebben betrekking op drie fundamentele vraagstukken: ten eerste de noodzaak van door de lidstaten vast te stellen, nationale doelstellingen voor de werkgelegenheid, ten tweede de noodzaak van een beleid ter verbetering van de arbeidskwaliteit en ten derde de overbrugging van de ongelijkheid tussen man en vrouw op het gebied van de beloning. Helaas is het verschil tussen de beloning van man en vrouw voor hetzelfde werk nog steeds heel groot en loopt het in sommige gevallen zelfs op tot 15%.</p>
      <p sl="el">Wat nu de resolutie van het Europees Parlement betreft, wil ik allereerst mevrouw Weiler van harte bedanken voor haar zeer serieuze aanpak. Verder wil ik erop wijzen dat wij het roerend eens zijn met hetgeen zij zei over de noodzaak van rationelere procedures en meer samenhang tussen de algemene richtsnoeren voor het economisch beleid en de richtsnoeren voor de werkgelegenheid. Ik wil hier opnieuw duidelijk maken dat er overeenstemming bestaat tussen het Parlement en de Commissie over het feit dat de arbeidsproblematiek het hoofd geboden moet worden in het kader van de richtsnoeren voor de werkgelegenheid en dat deze richtsnoeren hun beslag moeten vinden in beleidsvormen die zich onderscheiden van de economische richtsnoeren. Ook de Raad schijnt die mening toegedaan te zijn.</p>
      <p sl="el">Wij zijn het dus met elkaar eens ten aanzien van talrijke vraagstukken. Ik denk bijvoorbeeld aan de rol van de sociale partners, de soepelheid en de zekerheid van de arbeidsmarkt. In antwoord op de opmerking van mevrouw Van Lancker wil ik zeggen dat, gezien het onvermogen van de sociale partners, de Commissie beloofd heeft voor het eind van het jaar een ontwerprichtlijn te presenteren. Dit ontwerp is momenteel in de maak. Er is eveneens overeenstemming over de noodzaak van samenwerking met de kandidaat-landen, die in staat moeten worden gesteld de werkgelegenheidsstrategieën over te nemen, en over de noodzaak het gelijkekansenbeleid te intensiveren.</p>
      <p sl="el">Uw tekst behelst voorstellen voor wijziging van de richtsnoeren. De Europese Commissie zal talrijke voorstellen onderzoeken. Er zijn enkele bijzonder belangrijke punten die ik hier kort wil vermelden: het gebrek aan informatie over de financieringsinstrumenten waarover de lidstaten beschikken bij de tenuitvoerlegging van de strategie, de noodzaak van een kader tussen de sociale partners en de lidstaten over de toepassing van levenslang leren in de bedrijven, de noodzaak het doel van de mobiliteitsbevordering te combineren met de vermindering van de regionale verschillen, de versterking van de strijd tegen zwartwerk - hier krijgen wij ook te maken met het immigratievraagstuk waar mevrouw Weiler in haar inleiding zo nadrukkelijk over sprak - en de noodzaak de speciale hinderpalen op de arbeidsmarkt voor de deelneming van vrouwen uit de weg te ruimen.</p>
      <p sl="el">Geachte afgevaardigden, wij zullen de komende weken een gewijzigd voorstel bij de Raad indienen waarin rekening wordt gehouden met de genoemde vraagstukken. Ik wil u tot slot van harte bedanken voor dit zeer interessante debat over de richtsnoeren hier in het Parlement. Daarmee versterkt het Parlement de rol en de inbreng van de werkgelegenheidsstrategie in het meer algemene Europese beleid.</p>
      <a text="(Applaus)"/>
    </intervention>
    <intervention id="2-068" speaker_id="1239" name="Gerhard SCHMID" is_mep="True" mode="spoken" nationality="Germany" birth_date="05-05-1946" birth_place="Straubing" p_group="Group of the Party of European Socialists" m_state="DE">
      <p sl="nl">Hartelijk bedankt, mevrouw Diamantopoulou.</p>
      <p sl="nl">Het debat is gesloten.</p>
      <p sl="nl">De stemming vindt morgen om 11.30 uur plaats.</p>
    </intervention>
  </section>
  <section id="creitem5" title="Blootstelling van werknemers aan de risico's van fysische agentia (trillingen)">
    <intervention id="2-070" speaker_id="1239" name="Gerhard SCHMID" is_mep="True" mode="spoken" nationality="Germany" birth_date="05-05-1946" birth_place="Straubing" p_group="Group of the Party of European Socialists" m_state="DE">
      <p sl="nl">Aan de orde is de aanbeveling voor de tweede lezing (A5-0320/2001) namens de Commissie werkgelegenheid en sociale zaken, betreffende het gemeenschappelijk standpunt, door de Raad vastgesteld met het oog op de aanneming van een richtlijn van het Europees Parlement en de Raad betreffende de minimumvoorschriften inzake gezondheid en veiligheid met betrekking tot de blootstelling van werknemers aan de risico's van fysische agentia (trillingen) (zestiende bijzondere richtlijn in de zin van artikel 16, lid 1, van richtlijn 89/391/EEG) (7914/1/2001 REV 1 - C5-0293/2001 - 1992/0449(COD)) (Rapporteur: mevrouw Thorning-Schmidt).</p>
    </intervention>
    <intervention id="2-071" speaker_id="4435" name="Helle THORNING-SCHMIDT" is_mep="True" mode="spoken" role="rapporteur" nationality="Denmark" birth_date="14-12-1966" birth_place="København" p_group="Group of the Party of European Socialists" m_state="DK">
      <p sl="da">Mijnheer de Voorzitter, de Raad van ministers heeft een gezamenlijk standpunt inzake mechanische trillingen ingediend. Dit gezamenlijk standpunt bevat een groot aantal goede aspecten. Het beste is, dat het is gelukt om het in de Raad eens te worden over een compromis. Dat betekent dat er nu een brede erkenning is van het feit dat trillingen een gevaar voor de gezondheid vormen, zowel trillingen van handen/armen als lichaamstrillingen. Het is ook een goede zaak dat alle drie instellingen het eens lijken te zijn over een methode om deze trillingen te beperken. De sleutel tot deze methode is dat er parallel actiewaarden en grenswaarden worden ingevoerd, die nooit mogen worden overschreden. In de behandeling in de parlementaire commissie hebben we uitgebreid gesproken over de grenswaarden. Maar eigenlijk is dat een beetje jammer, want in feite zijn het de actiewaarden, die het meest van belang zijn. Want als de actiewaarden worden overschreden, is de werkgever verplicht iets te ondernemen, te handelen en aan preventie te doen door de inrichting van het werk te veranderen. Juist die methode zorgt voor flexibiliteit en legt de nadruk op preventie boven voorschriften. En ik vind het bijzonder ergerlijk dat juist de flexibiliteit en het beklemtonen van het preventieve door de tegenstanders van het voorstel hier in het Parlement volstrekt niet worden ingezien. Dat is bijzonder spijtig in het licht van het feit dat zij het zelf dikwijls over flexibiliteit en preventie boven voorschriften hebben.</p>
      <p sl="da">Maar helaas zitten er ook minder gelukkige kanten aan dit voorstel van de Raad. Er is een reeks verslechteringen ten opzichte van het oorspronkelijke voorstel van de Commissie en derhalve was het noodzakelijk een aantal amendementen in te dienen. Ik zal een paar daarvan onder de loep nemen. Amendement 1 herinnert eraan, dat wij nog steeds de richtlijnen inzake de andere fysische agentia ontberen. We weten dat de richtlijn over lawaai onderweg is, maar nu wachten we vol ongeduld op de laatste, en het zou gepast zijn als de Commissie heden door het aanvaarden van onze amendementen tot ons zou zeggen, dat zij net zo druk bezig is om deze richtlijnen geregeld te krijgen als wij. We wachten al jarenlang.</p>
      <p sl="da">Amendement 2 is van cruciaal belang. Als gezegd, het is een goede zaak dat de Raad het eens is kunnen worden over het vastleggen van een grenswaarde, maar als je bekijkt hoe hoog deze eigenlijk is, begrijp je tevens hoe dat is gelukt. Het voorstel van 1,15 m/s2 betekent een grote verslechtering. En in het verslag wordt derhalve een grenswaarde van 0,8 m/s2 voorgesteld. Op basis van de internationaal erkende ISO-normen kun je met zekerheid constateren dat er bij blootstelling aan meer dan 0,8 m/s2 risico’s voor de gezondheid bestaan. Daarom ligt het meer in de rede een grenswaarde vast te stellen, waarbij er ook werkelijk sprake is van bescherming van de werknemers. Het gaat hier niet om een aanscherping, er wordt slechts voorgesteld terug te keren naar het niveau, dat de Commissie zelf bij de eerste lezing voorgesteld heeft en er zijn geen nieuwe inzichten, die het kiezen van een andere grenswaarde zouden kunnen motiveren.</p>
      <p sl="da">Sommigen hier in het Parlement hebben er bij voortduring op gewezen dat er geen sluitend bewijs is voor de samenhang tussen lichaamstrillingen en letsel. Maar dat klopt gewoon niet. Er is een heel duidelijke samenhang tussen sterke trillingen en letsel. Daar is de wetenschap het over eens. Het is juist dat we niet met duidelijke cijfers kunnen aangeven hoeveel mensen er bij een bepaalde grenswaarde letsel zullen oplopen. Maar dat gaat nu eenmaal altijd zo als er sprake is van werkomgeving en mensen. In dergelijke gevallen moet men het principe van voorzichtigheid hanteren en dat schrijft het Verdrag feitelijk ook voor.</p>
      <p sl="da">Amendement 5 stelt kortere overgangsperioden voor dan hetgeen het gemeenschappelijk standpunt beoogt. Het is buiten kijf dat dat in de praktijk van het werkelijke leven uitvoerbaar kan zijn. Met het gemeenschappelijk standpunt willen we echter tot overgangsperioden van maximaal 12 jaar komen en een dusdanig lange tijd maakt het maken van wetgeving bijna niet zinvol. Tenslotte heb ik namens mijn eigen fractie en PSE en ELDR een amendement ingediend, dat de mogelijkheid opent om land- en bosbouw uit te zonderen van de grenswaarden voor lichaamstrillingen. We hebben een compromis gevonden, waarbij land- en bosbouw analoog aan lucht- en scheepvaart de mogelijkheid hebben uitgezonderd te worden van deze grenswaarden voor lichaamstrillingen. Dat hebben we gedaan, omdat we twijfels bleven houden in hoeverre de landbouw feitelijk aan deze voorwaarden kan voldoen.</p>
      <p sl="da">Laat mij in dit verband twee zaken benadrukken. In de eerste plaats denk ik dat de landbouwsector bij het berekenen van de consequenties zwaar overdreven heeft en daarmee zijn deze niet serieus te nemen. Er is beweerd dat de boeren nog maar twee uur per dag kunnen werken. Ik denk dat dat niet klopt. Ik geloof eigenlijk, dat men bij het maken van de berekeningen is vergeten, dat de richtlijn slechts voor werknemers geldt en niet voor zelfstandigen. Het tweede belangrijke punt, en dat moet gezegd worden, is dat dit compromisvoorstel niet betekent dat wij de strijd tegen de schadelijke trillingen binnen de landbouw nu verder staken. Het betekent slechts dat we een andere methode kiezen, en het is de moeite waard te benadrukken dat de actiewaarden nog steeds moeten worden gehandhaafd. Ik hoop dat de Commissie en de Raad ons voorstel positief zullen ontvangen. Ik hoop ook dat we in deze zaal grote steun voor de voorstellen zullen krijgen. De onderhavige tekst is uitgebalanceerd en redelijk en voldoet aan de hoofddoelstelling van deze richtlijn, namelijk het garanderen van flexibiliteit op de arbeidsplaatsen, terwijl de werknemers tegelijkertijd de noodzakelijke bescherming gegarandeerd wordt tegen die trillingen op de arbeidsplaats, die schadelijk zijn voor de gezondheid.</p>
    </intervention>
    <intervention id="2-072" speaker_id="2016" name="Marie-Thérèse HERMANGE" is_mep="True" mode="spoken" nationality="France" birth_date="17-09-1947" birth_place="Alger " p_group="Group of the European People's Party (Christian Democrats) and European Democrats" m_state="FR">
      <p sl="fr">Mijnheer de Voorzitter, de ontwerprichtlijn die wij in deze tweede lezing behandelen maakt deel uit van een pakket van maatregelen ter verbetering van de veiligheid en gezondheid op het werk, een thema dat dit Parlement, zoals u weet, na aan het hart ligt.</p>
      <p sl="fr">Het gaat erom een gezond evenwicht te vinden tussen enerzijds de bescherming van de veiligheid en gezondheid van de werknemers en anderzijds de noodzaak dat de toepassing van de richtlijn geen buitenproportionele lasten met zich meebrengt voor de ondernemingen, met name voor het midden- en kleinbedrijf. Het aannemen van te restrictieve grenswaarden voor de blootstelling, die in de praktijk technisch moeilijk kunnen worden nageleefd, zou uiteindelijk in tegenspraak zijn met het belang van de werknemers, hetzij omdat zij niet meer dan twee uur per dag zouden mogen werken, hetzij doordat de niet-naleving van de grenswaarden zou leiden tot een sterke afname van de feitelijke bescherming.</p>
      <p sl="fr">Daar het hier slechts een aspect van de bescherming van de werknemers betreft, namelijk trillingen, mogen wij niet uit het oog verliezen dat het uiterst moeilijk en delicaat is om de verschillende nationale voorschriften in overeenstemming te brengen. Ook mogen wij de betrokken sectoren geen excessieve beperkingen opleggen.</p>
      <p sl="fr">Ik betreur in dit verband dat wij de terzake bevoegde personen op dit gebied omwille van een overvolle agenda niet bijtijds in onze commissie hebben kunnen raadplegen.</p>
      <p sl="fr">Om al deze redenen is onze fractie van mening dat de in de Commissie werkgelegenheid en sociale zaken goedgekeurde amendementen een aanvaardbaar compromis vormen tussen de eisen op het gebied van de bescherming van de werknemers en van de concurrentiepositie van de Europese industrie. Wij zijn evenwel van mening dat er een ontheffing moet worden voorzien voor de sectoren van de land- en bosbouw, aangezien de huidige stand van de techniek en het feit dat de machines slechts om de zoveel tijd worden vervangen een doelmatige toepassing van de blootstellinggrenswaarden in deze sectoren in de weg staat.</p>
      <p sl="fr">Tot slot wil ik de rapporteur bedanken voor de samenwerking van vorige week en voor haar opbouwende opstelling. Mevrouw de commissaris, ik hoop dat deze geest van openheid ertoe zal leiden dat wij in de bemiddelingsprocedure met de Raad een goed compromis zullen bereiken, opdat de richtlijn binnen een redelijke termijn kan worden aangenomen.</p>
    </intervention>
    <intervention id="2-073" speaker_id="1407" name="Stephen HUGHES" is_mep="True" mode="spoken" nationality="United Kingdom" birth_date="19-08-1952" birth_place="Sunderland" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">Mijnheer de Voorzitter, ik wil graag de rapporteur, mevrouw Thorning-Schmidt, complimenteren met haar grip op deze uiterst technische materie, die ze zowel in de commissie als in de plenaire vergadering heeft tentoongespreid.</p>
      <p sl="en">Mijn vader en zijn broers, eigenlijk al mijn mannelijke familieleden, hebben in de kolenmijnen in Noordoost-Engeland gewerkt en de meeste van hen hebben een schadevergoeding ontvangen wegens gevoelloosheid in hun vingers, veroorzaakt door trillingen in armen en handen, en beroepsdoofheid. Dit voorstel over de risico's van trillingen is voor mij heel herkenbaar.</p>
      <p sl="en">Trillingen zijn in het verleden een groot probleem geweest. Maar dat zijn ze ook nu nog, zoals wel blijkt uit het feit dat er vanuit verschillende branches sterke druk op alle leden van dit Parlement is uitgeoefend met betrekking tot dit voorstel. Ik herhaal graag wat de rapporteur heeft gezegd over de andere elementen van de oorspronkelijke richtlijn inzake fysische agentia. De oorspronkelijke richtlijn inzake geluid uit 1986 zou in 1991 opnieuw worden bekeken. Nu, tien jaar later, is de bestaande wetgeving over geluid nog steeds niet herzien.</p>
      <p sl="en">Wat optische straling betreft: toen het oorspronkelijke voorstel werd ingediend, stond industriële laserapparatuur nog in de kinderschoenen. Nu wordt deze apparatuur volop gebruikt en daarom moet er op Europees niveau nieuwe of gewijzigde wetgeving op dit gebied komen ten aanzien van velden en golven. We worden thuis en op het werk steeds meer geconfronteerd met allerlei soorten velden en golven van allerlei sterktes. Dat zal ongetwijfeld drastisch toenemen als gevolg van ontwikkelingen zoals de nieuwe Bluetooth-technologie. Aan al deze aspecten moet dringend aandacht worden geschonken en ik hoop dat de Commissie haar goede werk zal voortzetten om de impasse binnen de Raad te doorbreken.</p>
      <p sl="en">De rapporteur heeft in haar verslag een aantal belangrijke amendementen naar voren gebracht, maar een van de allerbelangrijkste is waarschijnlijk amendement 2, dat gaat over lichaamstrillingen. Amendement 2 is een compromisvoorstel: het ligt tussen het oorspronkelijke voorstel van de Raad en het gemeenschappelijk standpunt in, en ik hoop dat het de steun van het Huis zal krijgen.</p>
      <p sl="en">Er is krachtig gelobbyd, met name over het onderwerp van de lichaamstrillingen. Men is het er algemeen over eens dat er maatregelen moeten worden getroffen ten aanzien van trillingen van handen en armen, maar lobbyisten vanuit het bedrijfsleven hebben de parlementsleden er fanatiek van proberen te overtuigen dat er geen verband bestaat tussen lichaamstrillingen en aandoeningen. Ik weet met zekerheid dat de Commissie minstens zeventien archiefdozen met bewijsmateriaal heeft waaruit een verband blijkt tussen blootstelling aan lichaamstrillingen en aandoeningen. De moeilijkheid is om precies uit te zoeken welk deel van de aandoening direct het gevolg is van lichaamstrillingen en welk deel het gevolg is van andere factoren, zoals slechte arbeidsomstandigheden of een verkeerde houding. Er bestaat een oorzakelijk verband en er moeten maatregelen worden genomen. Ik hoop dat de rapporteur steun krijgt ten aanzien van dit punt.</p>
      <p sl="en">De rapporteur heeft ook een compromisvoorstel gedaan ter uitsluiting van de landbouwsector. Zo'n compromis bleek noodzakelijk; de uitsluiting zou een periode van vijf jaar betreffen, als het voorstel wordt aangenomen. Ik ben niet zo blij met dit compromis, maar het was nodig om politieke consensus te bewerkstelligen voor de stemming van vandaag. Als het wordt aangenomen, moet de Commissie niet, zoals ze pleegt te doen, de volle vijf jaar wachten voordat ze het wetenschappelijke bewijsmateriaal evalueert en een voorstel doet. Het voorbereidende werk moet alvast worden gedaan om na die vijf jaar snel verder te kunnen gaan.</p>
      <p sl="en">Waar we na het debat en de stemming van vandaag naar blijven streven en wat we door middel van overleg blijven proberen te bereiken, is een evenwicht tussen actie- en grenswaarden die voor het bedrijfsleven aanvaardbaar en uitvoerbaar zijn, maar er moet tegelijkertijd ruimte blijven voor de ontwikkeling van nieuwe technologieën zodat nieuwe apparatuur trillingsvrij is en voor het verbeteren van de manier waarop rekening wordt gehouden met ergonomische aspecten. Ik hoop dat dit verslag vandaag op de steun van het Parlement mag rekenen.</p>
    </intervention>
    <intervention id="2-074" speaker_id="4541" name="Elizabeth LYNNE" is_mep="True" mode="spoken" nationality="United Kingdom" birth_date="22-01-1948" birth_place="Woking" p_group="Group of the Alliance of Liberals and Democrats for Europe" m_state="GB">
      <p sl="en">Ik wil specifiek ingaan op het aspect van de lichaamstrillingen. Zoals al is opgemerkt, zijn er aanwijzingen dat het probleem van gevoelloze vingers veroorzaakt kan worden door trillingen van handen en armen, maar ik vind niet dat er voldoende is aangetoond dat lichaamstrillingen zeer grote gezondheidsrisico's voor werknemers met zich meebrengen. Er is een gering gezondheidsrisico, maar zelfs volgens de ISO-normen is er geen sprake van een kwantitatief gezondheidsrisico, en daarom denk ik, zonder dat ik over nadere wetenschappelijke bewijzen beschik, dat het belachelijk is als we het bedrijfleven nog meer beperkingen opleggen.</p>
      <p sl="en">Ik ben blij dat de rapporteur er uiteindelijk mee heeft ingestemd dat er een compromis nodig was met betrekking tot de landbouw. Ik dring er dan ook bij u op aan om vóór amendement 11 te stemmen. Hiermee worden de land- en bosbouw voor vijf jaar uitgesloten, waarna de zaak opnieuw in het Parlement aan de orde komt nadat er nader onderzoek is gedaan en er wetenschappelijk bewijs is geleverd. Als we niet vóór het compromis in amendement 11 stemmen, denk ik niet dat de oogst in de EU kan worden binnengehaald. Als we niet vóór het compromis stemmen, zullen tractorbestuurders bijvoorbeeld in een tijdsbestek van acht uur twee tot vier uur op hun tractor mogen rijden en dat is de situatie als we te maken krijgen met de 0,8 m/s2 die de rapporteur voorstelt. Zelfs als de land- en bosbouw buiten beschouwing worden gelaten, moeten we weer terug naar de 1,15 m/s2 uit het gemeenschappelijk standpunt in plaats van de 0,8 die de rapporteur voorstelt, want als we dat niet doen krijgen andere sectoren, zoals de weg- en waterbouw, de mijnbouw en de woningbouw, met enorme problemen te maken. Daarom doe ik een dringend beroep op u om uw stem niet zo uit te brengen dat het bedrijfsleven nog meer beperkingen worden opgelegd zonder dat er een kwantitatief gezondheidsrisico is aangetoond. Ik vraag u om ten aanzien van deze kwestie niet vóór het standpunt van de rapporteur te stemmen, maar om uw voorkeur uit te spreken voor het gemeenschappelijk standpunt en om derhalve vóór amendement 11 en tegen amendement 2, 4, 12 en 9 te stemmen.</p>
    </intervention>
    <intervention id="2-075" speaker_id="4506" name="Theodorus J.J. BOUWMAN" is_mep="True" mode="spoken" nationality="Netherlands" birth_date="20-07-1947" birth_place="Amsterdam" p_group="Group of the Greens/European Free Alliance" m_state="NL">
      <p sl="nl">Mijnheer de Voorzitter, ik denk dat de rapporteur uitstekend werk verricht heeft. Ik ben actief geweest op het terrein van het adviseren van ondernemingsraden, vakbonden en het bedrijfsleven, onder andere op het terrein van arbeidsomstandigheden. Ik heb moeten concluderen dat wij al sinds een jaar of vijftien in Nederland - maar dat geldt ook voor andere lidstaten, let op: best practices - allang werken met de ISO-norm 2631, zoals mevrouw Thorning-Schmidt die aanbevolen en gevolgd heeft. Slechts in laatste instantie hebben wij uiteindelijk besloten om het amendement van mevrouw Hermange te volgen.</p>
      <p sl="nl">Ik ben het er eigenlijk mee eens dat niet alleen gekeken moet worden naar datgene wat het bedrijfsleven zegt. Er zijn ook andere kanten. De vakbeweging bijvoorbeeld heeft gezegd dat het niet alleen gaat om blootstelling in het perspectief van gezondheid, maar bijvoorbeeld ook om vermoeidheidsverschijnselen. Dan zou de norm eigenlijk strikter moeten zijn dan nu het geval is, vanuit het oogpunt van onveiligheid. Dat aspect heb ik hier nog niet gehoord en het zou eigenlijk tot de middenweg moeten leiden.</p>
    </intervention>
    <intervention id="2-076" speaker_id="4320" name="Manuel PÉREZ ÁLVAREZ" is_mep="True" mode="spoken" nationality="Spain" birth_date="03-12-1946" birth_place="Sober " p_group="Group of the European People's Party (Christian Democrats) and European Democrats" m_state="ES">
      <p sl="es">Mijnheer de Voorzitter, om te beginnen feliciteer ik mevrouw de rapporteur met het uitstekende werk dat zij heeft verricht. Dit gezegd zijnde ben ik zo vrij u erop te attenderen dat artikel 31, lid 1, van het Handvest van de grondrechten van de Europese Unie verkondigt dat iedere werknemer recht heeft op gezonde, veilige en waardige arbeidsomstandigheden. Het gaat om een brede verklaring die deel uitmaakt van het hoofdstuk over solidariteit. Hieronder vallen niet alleen maatregelen tegen duidelijk in het oog springende risico's, zoals die welke verbonden zijn aan het werken op een hoogte of het gebruik van bijtende materialen. Ook maatregelen ter voorkoming van risico's die voor een leek doorgaans onopgemerkt blijven, vinden hier een onderkomen. Ik denk bijvoorbeeld aan de risico's waaraan mijnwerkers, bouwvakkers of transporteurs worden blootgesteld. Volgens de deskundigen lijdt in totaal 24% van de Europese werknemers onder de gevolgen van trillingen van handen en armen, die onder meer gevoelloze vingers en een verminderd grijpvermogen kunnen veroorzaken, of trillingen van heel het lichaam, die aanleiding kunnen geven tot rugpijn, lumbago, hernia, enzovoorts.</p>
      <p sl="es">Mevrouw de commissaris, er zij aan herinnerd dat deze maatregelen zich niet mogen beperken tot fysische agentia en trillingen. Ook geluiden, golven en elektromagnetische velden, optische straling, enzovoorts, dienen in aanmerking te worden genomen. Daarbij moet in een voldoende lange overgangsperiode worden voorzien zodat de bestaande arbeidssituatie kan worden aangepast aan de vereisten die voortvloeien uit de aanneming van de onderhavige beslissingen. Ik ben ervan overtuigd dat alle werkgevers en werknemers een en dezelfde doelstelling nastreven: de verbetering van de arbeidsomstandigheden en de werkomgeving, een passend arbeidsklimaat. Er is een overgangsperiode nodig om de installaties te vervangen en de procedures te verbeteren en bij te stellen. Bovendien moet er rekening worden gehouden met de verschillen inzake technologische ontwikkeling en de specifieke kenmerken van elke sector, bijvoorbeeld de landbouwsector, in de overtuiging dat het nulrisico niet bestaat en dat alle betrokkenen medeverantwoordelijk zijn voor het streven naar veiligheid: werknemers in loondienst, zelfstandigen, werkgevers, lokale, regionale en nationale overheden.</p>
    </intervention>
    <intervention id="2-077" speaker_id="4535" name="Philip BUSHILL-MATTHEWS" is_mep="True" mode="spoken" nationality="United Kingdom" birth_date="15-01-1943" birth_place="Droitwich" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, in de twee jaar dat ik lid ben van dit Parlement heb ik nooit zo'n stapel brieven met klachten ontvangen als in verband met dit verslag. Ik heb het met name over aspecten die te maken hebben met lichaamstrillingen en niet zozeer met trillingen van handen en armen. De kritiek is niet alleen afkomstig van werkgevers, grote en kleine, in de agrarische sector, steenhouwerijen, de mijnbouw, de weg- en waterbouw en de woningbouw – om maar een paar sectoren te noemen – die zich terecht zorgen maken over de levensvatbaarheid van hun bedrijfstak wanneer deze voorstellen erdoor komen. De kritiek komt ook van werknemers die zich zorgen maken om hun baan als de amendementen van de rapporteur worden aangenomen.</p>
      <p sl="en">Uit recentelijk gepubliceerde en als betrouwbaar beschouwde wetenschappelijke onderzoeken die zijn uitgevoerd in Duitsland, Italië en het Verenigd Koninkrijk, en ook in het land van de rapporteur, Denemarken, blijkt dat er geen direct meetbaar verband is tussen lichaamstrillingen en rugklachten. De heer Hughes beweert het tegendeel; het is niet de eerste keer dat zijn eigen regering met hem van mening verschilt. Uit de bovengenoemde kritiek van kiezers komen telkens twee dingen naar voren: men is boos dat socialistische leden van het Europees Parlement überhaupt dergelijke amendementen voorstellen, en men kan absoluut niet geloven dat zulke leden van het Europees Parlement zover van de werkelijkheid staan.</p>
      <p sl="en">Voor alle duidelijkheid: de genoemde kritiek heeft niets te maken met gezondheid en veiligheid, zaken die ons allemaal aan het hart gaan. De kritiek heeft alles te maken met het feit dat de rapporteur overhaaste conclusies trekt die niet door wetenschappelijke bewijzen worden gestaafd. De Britse regering is sterk gekant tegen de door de rapporteur voorgestelde amendementen, die volgens haar geen enkel nut dienen en alleen maar het bedrijfsleven en de agrarische sector zouden schaden. De Britse conservatieve leden van het Parlement zijn het daarmee eens en we doen een beroep op de Britse socialistische parlementsleden, die dit verslag zo vastberaden in de commissie hebben gesteund, om nu hun steun te geven aan het gemeenschappelijk standpunt en om ondertussen ons compromis te steunen, dat gezamenlijk door een aantal fracties is ingediend. Ik vraag u allen om samen met ons te stemmen vóór concrete feiten en gezond verstand.</p>
    </intervention>
    <intervention id="2-078" speaker_id="4516" name="Roger HELMER" is_mep="True" mode="spoken" nationality="United Kingdom" birth_date="25-01-1944" birth_place="London" p_group="Europe of Freedom and Direct Democracy Group" m_state="GB">
      <p sl="en">Mijnheer de Voorzitter, dit is echt een van de slechtste wetgevingsvoorstellen die ik in dit Parlement voorbij heb zien komen. De voordelen die dit voorstel moet opleveren zijn vaag en speculatief – ze zijn niet bewezen en met getallen onderbouwd, maar de kosten zijn zeer reëel, direct en omvangrijk. Uit betrouwbare schattingen blijkt dat de kosten van invoering alleen in het Verenigd Koninkrijk al tussen de 15 en 30 miljard euro kunnen liggen. De effecten zullen in tal van bedrijfstakken merkbaar zijn – niet alleen in de agrarische sector, maar ook in het wegvervoer, de bouw en vele andere sectoren.</p>
      <p sl="en">Ik ben door een bijzonder groot aantal verschillende bedrijfsorganisaties benaderd en ze zijn unaniem tegen de maatregel en met name tegen de amendementen die tot nog grotere beperkingen leiden. Ik zal u enkele organisaties noemen: de Confederation of British Industry, de National Farmers' Union, de Road Haulage Association, de Quarrying Association, de Coal Industry en JCB, de fabrikant van zware machines. Met de grenswaarden die volgens de richtlijn zouden gelden, mag een vrachtwagenchauffeur niet langer dan zes uur achter het stuur zitten, een tractorbestuurder niet langer dan twee of drie uur en mag iemand die een bosmaaier bedient niet langer dan een kwartier zijn werk doen. Dit zal de Europese economieën ernstig schaden. Er zullen banen verloren gaan. Er is op gewezen dat de gemiddelde jogger de grenswaarden met een factor 7 of 8 overschrijdt. Zelfs met gewoon lopen kun je in overtreding zijn. Ik denk dat ik maandag in de bus van het vliegveld van Bazel naar Straatsburg de grenswaarden wel heb overschreden!</p>
      <p sl="en">Met deze richtlijn wordt het bedrijfsleven ook op hoge kosten gejaagd en met veel administratieve rompslomp opgezadeld, aangezien de trillingsniveaus moeten worden gemeten en de mate van blootstelling moet worden geregistreerd. Wat dringend noodzakelijk is, mijnheer de Voorzitter, is dat er goede schattingen worden gemaakt van de effecten die Europese wetgevingsvoorstellen hebben. Als dat in dit geval was gedaan, was het nooit zover gekomen. De mogelijke voordelen worden volkomen tenietgedaan door de kosten. We kunnen niet het hele voorstel verwerpen, maar ik doe een beroep op mijn collega's om amendementen die het voorstel afzwakken te steunen en amendementen die het nog rampzaliger maken dan het al is, te verwerpen.</p>
    </intervention>
    <intervention id="2-079" speaker_id="photo_generic" name="Diamantopoulou" is_mep="True" mode="spoken" role="Commissie">
      <p sl="en">Mijnheer de Voorzitter, namens de Commissie wil ik mevrouw Thorning-Schmidt graag gelukwensen met haar uitstekende verslag, vooral omdat het zo'n moeilijk technisch onderwerp betreft. Het punt is dat het niet alleen een moeilijk dossier is, maar ook dat de Raad er al sinds 1994 mee bezig is geweest en dat er nu pas schot in zit.</p>
      <p sl="en">Ik denk dat deze wetgeving over trillingen een fundamentele stap is op weg naar een betere bescherming van de gezondheid en veiligheid van werknemers die zijn blootgesteld aan de risico's van fysische agentia, maar we moeten uiteraard rekening houden met de economische gevolgen en de gevolgen voor ondernemingen – kleine, middelgrote en grote. Daarom stellen wij een stapsgewijze aanpak voor.</p>
      <p sl="en">We mogen niet vergeten dat een aanzienlijk aantal werknemers last heeft van de gevolgen van blootstelling aan trillingen. Het gaat met name om neurologische aandoeningen, vaataandoeningen en aandoeningen van de spieren en het beendergestel. Dit is een bijzonder ernstig probleem, dat het bedrijfsleven en de maatschappij veel geld kost en, nog belangrijker, waaronder de direct betrokkenen en hun gezinnen ernstig lijden. Als we het over de kosten hebben, moeten we ook de kosten meerekenen die ondernemingen ten gevolge van de gezondheidsproblemen van hun werknemers hebben.</p>
      <p sl="en">Wat uw amendementen betreft heeft de Commissie haar best gedaan om het beschermingspeil hoog te houden en er tegelijkertijd voor te zorgen dat er een compromis kon worden bereikt. Hoewel wij een voorkeur hebben voor lagere waarden, die meer aansluiten bij het geamendeerde voorstel, hebben we het gemeenschappelijk standpunt van de Raad aanvaard teneinde tot een algemeen compromis te kunnen komen. In het gemeenschappelijk standpunt wordt van hogere grens- en actiewaarden voor blootstelling aan lichaamstrillingen uitgegaan en ook worden er nieuwe bepalingen in gepresenteerd ten aanzien van overgangsperioden voor bestaande apparatuur in het algemeen en voor apparatuur die in de land- en bosbouw wordt gebruikt in het bijzonder.</p>
      <p sl="en">Vanuit het oogpunt van consistentie kan de Commissie daarom amendement 2, waarmee wordt gepleit voor lagere blootstellingswaarden voor lichaamstrillingen dan in het gemeenschappelijk standpunt, niet aanvaarden. Hetzelfde geldt voor het gedeelte van amendement 5 waarmee de overgangsperioden worden bekort. Het laatste gedeelte van amendement 5 kan echter wel worden aanvaard, als de formulering enigszins wordt herzien.</p>
      <p sl="en">De Commissie kan evenmin amendement 8 en 12 aanvaarden, omdat hierin louter de principes aangaande de verantwoordelijkheid van de werkgever worden herhaald die al in de kaderrichtlijn zijn opgenomen, zonder dat ze enige toegevoegde waarde hebben. Amendement 9 en 13 zijn eveneens onaanvaardbaar, ofwel omdat lidstaten hiermee de mogelijkheid wordt ontnomen om ontheffingen ten aanzien van lichaamstrillingen ter verlenen in het geval van seizoensarbeid, ofwel omdat hiermee eenvoudigweg wordt toegestaan dat er gemiddelde blootstellingswaarden worden gehanteerd, iets wat al is verwerkt in de ISO-normen waarnaar de richtlijn verwijst.</p>
      <p sl="en">De Commissie kan amendement 11 om technische en politieke redenen niet aanvaarden. Hoewel de Commissie het eens is met de principes die ten grondslag liggen aan de met amendement 1 voorgestelde wijzigingen, kan zij alleen akkoord gaan met het eerste element. We gaan niet akkoord met het tweede element, waarmee van het Europees Parlement en de Raad wordt verwacht dat zij zich blijven inspannen voor de aanvaarding van andere onderdelen van het voorstel inzake fysische agentia. Er is hier geen sprake van een politiek verschil van mening. Dit element van de overweging is in strijd met de afspraak dat overwegingen geen regelgevende bepalingen of politieke wensen mogen bevatten. Ik aanvaard amendement 3, 4 en 7. Met deze amendementen wordt de tekst onmiskenbaar verbeterd en verhelderd.</p>
      <p sl="en">Ik betreur het dat ik amendement 6 in deze vorm moet verwerpen. Ik sta echter wel achter het idee dat lidstaten verantwoording moeten afleggen voor de overgangsperioden en uitzonderingen die zij hebben vastgesteld. Dit moet echter worden opgenomen in artikel 14, lid 1.</p>
      <p sl="en">Tot slot wil ik u er nogmaals aan herinneren dat we voor een stapsgewijze aanpak hebben gekozen, te beginnen met de trillingen, en dat we nu dus moeten doorgaan met de drie andere fysische agentia die in het oorspronkelijke voorstel van de Commissie werden genoemd, te weten geluid, elektromagnetische velden en optische straling.</p>
      <p sl="en">Samenvattend merk ik op dat de Commissie amendement 3, 4 en 7 volledig kan aanvaarden. Zij kan amendement 1, 5 en 6 gedeeltelijk aanvaarden en zij verwerpt amendement 2, 8, 9, 11, 12 en 13.</p>
    </intervention>
    <intervention id="2-080" speaker_id="1239" name="Gerhard SCHMID" is_mep="True" mode="spoken" nationality="Germany" birth_date="05-05-1946" birth_place="Straubing" p_group="Group of the Party of European Socialists" m_state="DE">
      <p sl="nl">Hartelijk bedankt, mevrouw Diamantopoulou.</p>
      <p sl="nl">Beste collega's, als ik dit zo hoor, hebben we volgens mij binnenkort ook een richtlijn nodig over rumoer tijdens debatten in de vergadering!</p>
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats.</p>
    </intervention>
    <intervention id="2-082" speaker_id="2171" name="Eluned MORGAN" is_mep="True" mode="spoken" nationality="United Kingdom" birth_date="16-02-1967" birth_place="Cardiff" p_group="Socialist Group in the European Parliament" m_state="GB">
      <p sl="en">Mijnheer de Voorzitter, ik wil u een aantal vragen stellen over het besluit dat het Bureau gisteravond heeft genomen in verband met het statuut van het personeel. Ik zou graag willen weten op grond van welke criteria dat besluit is genomen. Hier in dit Parlement mogen we niet vergeten dat de huidige Commissie is aanvaard op de voorwaarde van radicale hervormingen. Gisteravond heeft het Bureau besloten om wat voorzichtiger te werk te gaan dan tijdens de plenaire vergadering was overeengekomen. We willen echter niet terug naar het verleden, we willen een radicale omslag. Ik wil weten waarom het Bureau zich niet heeft gehouden aan het besluit dat tijdens de plenaire vergadering is genomen over de verslagen-Van Hulten en -Harbour en waarom gezien de buitengewoon belangrijke en interinstitutionele aard van dit onderwerp Commissaris Kinnock, de vice-voorzitter van de Commissie hervormingen, niet is uitgenodigd om tijdens die bijeenkomst te spreken.</p>
      <p sl="en">Mijnheer de Voorzitter, kunt u me ervan verzekeren dat het Bureau zich hierover nogmaals zal buigen en dat tevens de vice-voorzitter van de Commissie zal worden uitgenodigd om met het Bureau te spreken over de herziening van de brief waarover men het gisteravond eens is geworden?</p>
      <a text="(Applaus)"/>
    </intervention>
    <intervention id="2-083" speaker_id="1538" name="James L.C. PROVAN" is_mep="True" mode="spoken" nationality="United Kingdom" birth_date="19-12-1936" birth_place="Glenfarg " p_group="Group of the European People's Party (Christian Democrats) and European Democrats" m_state="GB">
      <p sl="nl">Ik was gisteravond bij de vergadering van het Bureau en het staat me niet bij dat er daadwerkelijk een definitief besluit is genomen. Wel weet ik dat men heeft besloten om een schrijven te richten aan de heer Prodi en de besprekingen over deze materie zijn derhalve nog niet afgerond.</p>
    </intervention>
    <intervention id="2-084" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Tijdens de vorige vergaderperiode heb ik dit hele vraagstuk tijdens de regeling van de werkzaamheden aangekaart en heb ik het voorzitterschap verzocht om zo spoedig mogelijk een uitgebreid verslag over de stand van zaken omtrent de hervormingsdiscussie aan ons te doen toekomen. Tot op heden hebben wij dat verslag niet ontvangen en ik wijs u hier dan ook op de bezorgdheid dienaangaande van mijn collega mevrouw Morgan. In mijn verslag, waaraan een grote meerderheid in dit Parlement haar goedkeuring heeft gehecht, wordt de lineaire loopbaanstructuur op basis van verdienste gehanteerd als de kern van de hervormingen. Uit de opmerkingen die een van de ondervoorzitters van dit Parlement tegen de pers en niet tegen dit Parlement heeft gemaakt blijkt dat het Bureau het hele vraagstuk momenteel niet belangrijk acht.</p>
      <p sl="en">Ik hoop dat mijn collega’s in dit Parlement het met mij eens zijn als ik zeg dat wij dit nog steeds als de kern van de hervormingen beschouwen. Tevens zien we niet in waarom het Parlement op dit buitengewoon belangrijke terrein niet een soortgelijke benadering kan hanteren als de Commissie.</p>
      <a text="(Applaus)"/>
    </intervention>
    <intervention id="2-085" speaker_id="1538" name="James L.C. PROVAN" is_mep="True" mode="spoken" nationality="United Kingdom" birth_date="19-12-1936" birth_place="Glenfarg " p_group="Group of the European People's Party (Christian Democrats) and European Democrats" m_state="GB">
      <p sl="nl">Uw opmerkingen en die van mevrouw Morgan zullen opnieuw aan het Bureau worden voorgelegd. Ik kan u ervan verzekeren dat men er gedegen aandacht aan zal schenken.</p>
    </intervention>
    <intervention id="2-086" speaker_id="1419" name="James ELLES" is_mep="True" mode="spoken" nationality="United Kingdom" birth_date="03-09-1949" birth_place="London" p_group="European Conservatives and Reformists Group" m_state="GB">
      <p sl="en">Mijnheer de Voorzitter, mogen we daaruit opmaken dat er tot de volgende vergadering van het Bureau op donderdag geen brief zal worden verstuurd? Dat is denk ik namelijk hetgeen het Parlement wil horen.</p>
    </intervention>
    <intervention id="2-087" speaker_id="1538" name="James L.C. PROVAN" is_mep="True" mode="spoken" nationality="United Kingdom" birth_date="19-12-1936" birth_place="Glenfarg " p_group="Group of the European People's Party (Christian Democrats) and European Democrats" m_state="GB">
      <p sl="nl">Ik kan u niets vertellen over de stand van zaken rond de brief. Ik kan me zo voorstellen dat hij al is verstuurd, dus ik kan niet beweren dat hij niet zal worden verstuurd. Deze zaak zal morgen, als het Bureau opnieuw bijeenkomt, echter onze volle aandacht krijgen.</p>
    </intervention>
    <intervention id="2-088" speaker_id="4541" name="Elizabeth LYNNE" is_mep="True" mode="spoken" nationality="United Kingdom" birth_date="22-01-1948" birth_place="Woking" p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, ik wil bezwaar maken tegen het feit dat onmiddellijk na het debat over de verslagen-Thorning-Schmidt en -Chilardotti zal worden gestemd. Een aantal fracties heeft nog niet de kans gehad om met name het verslag-Ghilardotti te bestuderen en over beide documenten te debatteren. Kunnen we hiervan in de toekomst in ieder geval veel eerder op de hoogte worden gesteld? We hoorden pas gisteravond dat deze stemming op de agenda stond en toen was het voor ons al veel te laat om nog iets te ondernemen.</p>
      <a text="(Applaus)"/>
    </intervention>
    <intervention id="2-089" speaker_id="1538" name="James L.C. PROVAN" is_mep="True" mode="spoken" nationality="United Kingdom" birth_date="19-12-1936" birth_place="Glenfarg " p_group="Group of the European People's Party (Christian Democrats) and European Democrats" m_state="GB">
      <p sl="nl">Dit verslag staat al voor vandaag op de agenda sedert dat deze werd opgesteld. We hebben van de pers veel klachten ontvangen waarin wordt beweerd dat het te lang duurt voordat we na een debat tot stemming overgaan. We moeten dus een middenweg kiezen.</p>
    </intervention>
  </section>
  <section id="creitem6" title="STEMMING">
    <intervention id="2-092" speaker_id="1188" name="Diemut R. THEATO" is_mep="True" mode="spoken" role="rapporteur" nationality="Germany" birth_date="13-04-1937" birth_place="Kleinröhrsdorf/ Dresden" p_group="Group of the European People's Party (Christian Democrats) and European Democrats" m_state="DE">
      <p sl="de">Mijnheer de Voorzitter, ik wil kort een paar opmerkingen maken over de procedure. Volgens artikel 247 van het Verdrag moeten er ditmaal negen leden van de Rekenkamer na het horen van Parlement en Raad benoemd worden. Vier van de te benoemen leden zijn al eerder lid geweest, namelijk Frankrijk, Luxemburg, Nederland en Oostenrijk. Zij worden nu voor een termijn van zes jaar opnieuw benoemd. Drie leden zijn nieuw, namelijk Duitsland, Griekenland en het Verenigd Koninkrijk. Twee leden, namelijk Denemarken en Zweden, moeten het mandaat voor de resterende vier jaar van hun voorgangers overnemen die voortijdig uit het ambt stappen. Dit is mogelijk op grond van artikel 247, lid 6, van het Verdrag.</p>
      <p sl="de">Overeenkomstig artikel 35 van het Reglement werd de Commissie begrotingscontrole door de Voorzitter van het Parlement belast met het horen van de voorgedragen leden van de Rekenkamer. Op 10 september en 8 en 9 oktober hebben wij hen in een openbare vergadering gehoord. Daarna volgde een korte in camera -bespreking waarna wij in een geheime stemming over iedere kandidaat gestemd hebben. Uiteraard zijn de kandidaten ook apart gehoord. Het horen van de kandidaten en de geheime stemming hebben erin geresulteerd dat wij alle kandidaten hebben goedgekeurd en wij adviseren het Parlement hetzelfde te doen.</p>
    </intervention>
    <intervention id="2-093" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">Mijnheer de Voorzitter, ik lees in artikel 114 van het Reglement dat een procedure zonder debat wordt toegepast als de bevoegde commissie geen enkel amendement ter behandeling heeft ingediend of als alle ingediende amendementen zijn aangenomen met minder dan vier stemmen tegen. Dit verslag wordt nu zonder debat behandeld terwijl, toen er in de commissie gestemd werd over de Zweedse kandidaat, de heer Tobisson, meer dan drie leden tegen hem hebben gestemd, omdat hij geen enkele ervaring als accountant heeft. Ik wil daarom van u weten of het juist is dat hierover zonder debat wordt gestemd, terwijl meer dan drie leden tegen een te benoemen kandidaat hebben gestemd zonder dat hun standpunten in het openbaar kunnen worden toegelicht. Ik eis dat deze zaak wordt onderworpen aan een debat in de plenaire vergadering van het Parlement.</p>
    </intervention>
    <intervention id="2-094" speaker_id="1538" name="James L.C. PROVAN" is_mep="True" mode="spoken" nationality="United Kingdom" birth_date="19-12-1936" birth_place="Glenfarg " p_group="Group of the European People's Party (Christian Democrats) and European Democrats" m_state="GB">
      <p sl="nl">Uiteraard heeft elk lid het recht te stemmen zoals hij wil. U noemt terecht artikel 114. De commissie heeft verzocht dit op de agenda te zetten en de situatie is nu zo dat Conferentie van voorzitters dit verzoek van de commissie heeft goedgekeurd. Derhalve zal de stemming doorgaan.</p>
      <a text="(Het Parlement neemt bij opeenvolgende stemmingen de negen resoluties aan)"/>
      <p sl="nl">Verslag (A5-0318/2001) van de heer Rod, namens de Commissie milieubeheer, volksgezondheid en consumentenbeleid, over het voorstel voor een aanbeveling van de Raad betreffende het verstandig gebruik van antimicrobiële stoffen in de menselijke geneeskunde (COM(2001) 333 - C5-0411/2001 - 2001/2164(COS))</p>
    </intervention>
    <intervention id="2-095" speaker_id="4387" name="Didier ROD" is_mep="True" mode="spoken" role="rapporteur" nationality="France" birth_date="07-06-1950" birth_place="Poissy" p_group="Group of the Greens/European Free Alliance" m_state="FR">
      <p sl="fr">Mijnheer de Voorzitter, beste collega’s, de resistentie tegen antimicrobiële agentia is tegenwoordig de oorzaak van honderdduizenden sterfgevallen in de wereld. Ziektes die wij onder controle meenden te hebben, zoals tuberculose en de pest, steken opnieuw de kop op en vormen een ernstige bedreiging voor de menselijke gezondheid, met name in de ontwikkelingslanden. Bij de stemming over het verslag-Khanbhai hebben wij erkend dat de resistentie tegen malariabestrijdingsmiddelen één van de oorzaken is van de sterfte als gevolg van malaria. Vandaag de dag weten wij dat misbruik en overconsumptie van antibiotica – in de menselijke geneeskunde, maar ook in diervoeding – één van de werkelijke oorzaken is van de huidige toestand in Europa. Dit blijkt ook uit de rapporten over de genetisch gemodificeerde gewassen …</p>
    </intervention>
    <intervention id="2-096" speaker_id="1538" name="James L.C. PROVAN" is_mep="True" mode="spoken" nationality="United Kingdom" birth_date="19-12-1936" birth_place="Glenfarg " p_group="Group of the European People's Party (Christian Democrats) and European Democrats" m_state="GB">
      <p sl="nl">Het spijt me u als rapporteur te moeten onderbreken, maar het is niet gepast indien een rapporteur een pleidooi begint voordat de stemming heeft plaatsgevonden. Indien u iets relevants te melden heeft over de stemming, zullen we naar u luisteren. Als dat niet zo is, moet ik u meedelen dat u als rapporteur al de gelegenheid heeft gehad om over het onderwerp van dit debat te spreken.</p>
    </intervention>
    <intervention id="2-097" speaker_id="4387" name="Didier ROD" is_mep="True" mode="spoken" nationality="France" birth_date="07-06-1950" birth_place="Poissy" p_group="Group of the Greens/European Free Alliance" m_state="FR">
      <p sl="fr">Maar het gaat hier juist om een punt dat met de stemming te maken heeft, mijnheer de Voorzitter. Men heeft mij verteld dat ik een minuut spreektijd had en die is nog niet verstreken. Ik wilde in verband met de stemming alleen aan de hand van één voorbeeld even aangeven waarom ik het niet eens ben met de amendementen van de EVP-Fractie.</p>
      <p sl="fr">In het Midwesten van de Verenigde Staten gebruikt men tegenwoordig antibiotica in de pluimveefokkerij. Dit heeft geleid tot resistentie bij de mens en nu worden dezelfde antibiotica ingezet bij de bestrijding van miltvuur. Dit lijkt mij toch een uiterst belangwekkend feit.</p>
    </intervention>
    <intervention id="2-101" speaker_id="1538" name="James L.C. PROVAN" is_mep="True" mode="spoken" nationality="United Kingdom" birth_date="19-12-1936" birth_place="Glenfarg " p_group="Group of the European People's Party (Christian Democrats) and European Democrats" m_state="GB">
      <p sl="nl">Hiermee is de stemming beëindigd.</p>
      <p sl="nl">STEMVERKLARINGEN</p>
      <p sl="nl">Verslag-Theato (A5-0346/2001)</p>
    </intervention>
    <intervention id="2-102" speaker_id="photo_generic" name="Blak, Lund en Thorning-Schmidt" is_mep="True" mode="written">
      <p sl="da">De Deense Sociaal-democraten hebben vandaag voor de benoeming van negen nieuwe leden van de Rekenkamer gestemd. Alle negen kandidaten zijn goed gekwalificeerd en kunnen dus uitstekende leden van de Rekenkamer worden. Wij wijzen de lidstaten er echter op dat zij bij het nomineren van hun kandidaten artikel 247, lid 2, van het Verdrag ernstig moeten nemen: "De leden van de Rekenkamer worden gekozen uit personen die in hun eigen land behoren of behoord hebben tot de externe controle-instanties of die voor deze functie bijzonder geschikt zijn". De Rekenkamer speelt een uiterst belangrijke rol bij het toezicht op de middelen van de Gemeenschap. Het is daarom bijzonder belangrijk, dat er een blijvend respect voor haar leden is.</p>
    </intervention>
    <intervention id="2-103" speaker_id="2318" name="Rijk van DAM" is_mep="True" mode="written" nationality="Netherlands" birth_date="08-08-1952" birth_place="Lochem" p_group="Group for a Europe of Democracies and Diversities" m_state="NL">
      <p sl="nl">Wij hebben met gemengde gevoelens onze stem uitgebracht over deze negen herbenoemde dan wel nieuwe leden van de Rekenkamer. De functie van het EP is hier marginaal, aangezien de Raad de benoemende instelling is. Deze taakverdeling volgens het Verdrag steunen wij. Echter, in de uitspraak van het EP dient dan wel duidelijk de kwaliteit van de kandidaten bepalend te zijn. Hierin zijn we ernstig teleurgesteld zowel wat enkele lidstaten betreft als wat de meerderheid van de Commissie begrotingscontrole aangaat.</p>
      <p sl="nl">Enkele kandidaten zijn ons inziens duidelijk onder de maat en voldoen in een enkel geval zelfs niet aan de eisen van het Verdrag. Een lidstaat die een kandidaat uitsluitend op basis van een lange politieke staat van dienst voordraagt, zonder dat betrokkene kwalificaties heeft op het vlak van rekeningen, behoort zich te schamen. Maar ook voor het overige was het niveau van de kandidaten zeer uiteenlopend. Voor een dergelijke post met hoge verantwoording en een groot belang voor gemeenschapsgelden zouden uitsluitend zwaargewichten op financieel-politiek terrein voorgedragen mogen worden.</p>
      <p sl="nl">Nu dit in enkele gevallen niet is gebeurd, hebben wij sommigen het voordeel van de twijfel gegeven, maar hebben wij de meest zwakke kandidaten niet onze stem kunnen geven.</p>
    </intervention>
    <intervention id="2-105" speaker_id="photo_generic" name="Bordes, Cauquil en Laguiller" is_mep="True" mode="written">
      <p sl="nl">Wij zullen hier niet ingaan op de medische argumenten voor de beperking van het gebruik van antibiotica en andere antimicrobiële agentia. Het verslag heeft het echter tevens over besparing in de zorgsector. Deze kan in algemene termen gerechtvaardigd zijn, maar wij spreken ons uit tegen argumenten in deze zin.</p>
      <p sl="nl">Wij weten maar al te goed dat besparingen in de zorg altijd ten koste gaan van het gebruik van geneesmiddelen door Jan met de pet en met name van de armste lagen van de bevolking. Dit soort “voorzorgsaanbevelingen” worden door de overheid telkens weer aangegrepen om beperkende maatregelen te nemen die geen vat hebben op de overconsumptie van geneesmiddelen van wie geld heeft, terwijl aan degenen die geen geld hebben de meest noodzakelijke zorg wordt onthouden.</p>
      <p sl="nl">Wij hebben ons bij de stemming over dit verslag derhalve onthouden.</p>
    </intervention>
    <intervention id="2-107" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, ik heb zo vaak gesproken dat ik geen stem meer heb. Misschien heb ik te veel stemverklaringen afgelegd!</p>
      <p sl="it">Ik heb voor de richtlijn betreffende instellingen voor collectieve belegging in effecten gestemd omdat de gepensioneerden zich ook verrijken - om zo te zeggen - met het rendement van hun spaargeld. Op deze manier, als dit spaargeld vrucht draagt, zoals deze richtlijn voorstelt, kunnen ze de grote solovaarder Chichester, de vader van onze geliefde collega Giles Chichester, imiteren. Die is tot zijn 65e in zijn eentje de wereld overgevaren.</p>
    </intervention>
    <intervention id="2-109" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, het verslag-Jensen is door de Partij van de Gepensioneerden positief ontvangen. Toch wil ik mevrouw Diamantopoulou, de commissaris, die zich zo inzet voor de werknemers en voor een grotere werkgelegenheid in heel Europa, zeggen dat ik als afgevaardigde van de Partij van de Gepensioneerden denk dat we de loonkosten moeten beperken om meer arbeidsplaatsen te creëren. We moeten dus de kosten van de prestaties en van de pensioenpremies terugdringen en tegelijkertijd de pensioenen verhogen. Lagere premies en hogere pensioenen: dat kan alleen met een zorgvuldig en correct beheer van het geld van de belastingbetaler.</p>
    </intervention>
    <intervention id="2-110" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Al bij de eerste lezing in februari dit jaar hebben wij onze steun gegeven aan dit verslag. Gezien het belang van dit verslag stemmen wij ook deze keer vóór.</p>
      <p sl="pt">Het ontwikkelen, programmeren, begeleiden en evalueren van de Europese werkgelegenheidsstrategie, samen met de sociale partners en de plaatselijke en regionale overheden, zijn belangrijke en onmisbare doelstellingen voor het volledig en doeltreffend concretiseren van de tijdens de Europese Raad vastgestelde ambitieuze strategieën. Meer en betere banen kunnen wij vertalen in grotere economische en sociale samenhang. Daarvoor moeten de lidstaten nauwer samenwerken bij de uitwisseling van ervaringen, informatie en beste praktijken. Tegelijkertijd moeten de sociale partners en de plaatselijke en regionale overheden erbij betrokken worden. Ook een actief en transparant informatiebeleid in de richting van de burgers mogen wij niet vergeten. Daarbij moet rekening worden gehouden met de eisen die de burgers stellen aan een doorzichtig beleid.</p>
      <p sl="pt">In dit verslag is met name de aandacht voor de gelijke kansen van man en vrouw op de arbeidsmarkt lovenswaardig.</p>
      <p sl="pt">Het doen van onderzoek naar het aanbod aan kinderopvang en thuiszorg is een essentieel instrument om op dit niveau in een eerste fase de tekortkomingen te evalueren en in een volgende fase een actieplan uit te voeren dat de combinatie van werk en gezin beoogt te vergemakkelijken.</p>
      <p sl="pt">Wat betreft de begroting en de jaarlijkse kredieten steunen wij het standpunt van de rapporteur.</p>
    </intervention>
    <intervention id="2-112" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, ik heb voor het verslag-Ghilardotti gestemd. Informeren van de werknemers is een goede zaak maar, mijnheer de Voorzitter, ik heb geprobeerd het woord “werknemers” te vervangen door het woord “gepensioneerden”. Dan wordt het werkelijk een prachtig verslag: de Europese Unie vraagt meer informatie voor de gepensioneerden; de Europese Unie wil de gepensioneerden vaker raadplegen. De gepensioneerden zouden verheugd zijn als er een verslag werd opgesteld over meer informatie en raadpleging van de gepensioneerden, want ook nu nog weten de Europese gepensioneerden een dag voor hun pensioen ingaat soms niet eens hoe hoog dat is; ze weten niet wanneer ze met pensioen kunnen gaan; ze begrijpen niets van de documenten die hun worden voorgelegd.</p>
      <p sl="it">Ik hoop dus dat ik spoedig ook kan stemmen voor raadpleging en informatie van gepensioneerden, naast die van werknemers.</p>
    </intervention>
    <intervention id="2-113" speaker_id="2109" name="Brian CROWLEY" is_mep="True" mode="written" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">Aan dit specifieke voorstel gaat een geschiedenis van meer dan twintig jaar vooraf. De intensieve onderhandelingen en compromissen waarvan niet alleen sprake was in het Parlement, maar ook in de Raad en tussen de sociale partners zijn inmiddels afgerond. Vandaag zouden we daarvan de vruchten moeten plukken.</p>
      <p sl="en">Het gemeenschappelijk standpunt biedt de meest geschikte instrumenten waarmee kan worden gegarandeerd dat de doelstelling van de daadwerkelijke informatie en raadpleging van werknemers wordt gerealiseerd. Hierdoor worden werknemers tevens in de gelegenheid gesteld een bijdrage te leveren aan het voortbestaan van de onderneming.</p>
      <p sl="en">Helaas druisen de door de rapporteur en door de Commissie werkgelegenheid en sociale zaken goedgekeurde amendementen totaal in tegen de geest van samenwerking waarvan tot op heden sprake is geweest. Met name het voorstel voor sancties op EU-niveau is compleet in strijd met het subsidiariteits-beginsel en de bevoegdheden van de nationale regeringen.</p>
      <p sl="en">Uiteindelijk levert dit allemaal niets anders op dan een bemiddelingsprocedure. We zijn dus nog geen stap dichter gekomen bij onze uiteindelijke doelstelling om de informatie en raadpleging van EU-werknemers over de bedrijfsvoering van hun ondernemingen te waarborgen.</p>
    </intervention>
    <intervention id="2-114" speaker_id="4531" name="Jean LAMBERT" is_mep="True" mode="written" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">In principe juich ik de uitslag van deze stemming toe, alhoewel ik het wel betreur dat niet meer leden zich hebben uitgesproken voor sancties tegen die bedrijven die de bepalingen van deze richtlijn niet toepassen.</p>
      <p sl="en">Het staat echter buiten kijf dat de door het Parlement goedgekeurde maatregelen voor veel werknemers in de Europese Unie een belangrijke stap voorwaarts zijn. De definities inzake verplichte voorlichting zijn aangescherpt en daar waar massaal ontslag of andere nadelige ontwikkelingen dreigen, wordt een termijn voor uitvoerig overleg bepaald. Hopelijk leidt dit ertoe dat werknemers niet meer bij het Parlement hoeven aan te kloppen voor de bescherming van hun rechten en belangen.</p>
      <p sl="en">Het verheugt mij eveneens dat het Parlement nadrukkelijk vraagt om een snelle toepassing van deze richtlijn in alle lidstaten, ongeacht de huidige organisatiegraad.</p>
      <p sl="en">Ik ga ervan uit dat de Raad nu in de sporen van het Parlement zal treden.</p>
    </intervention>
    <intervention id="2-115" speaker_id="1311" name="Gary TITLEY" is_mep="True" mode="written" nationality="United Kingdom" birth_date="19-01-1950" birth_place="Salford" p_group="Socialist Group in the European Parliament" m_state="GB">
      <p sl="en">Ik ben het roerend eens met het verslag van mevrouw Jensen. Deze oproep om het Europees Fonds voor de Werkgelegenheid meer financiële armslag te bieden valt samen met de pogingen van de Unie om via de zogenaamde open-coördinatiemethode de werkgelegenheidstrategieën beter op elkaar af te stemmen. Het Fonds kan hierbij instrumenteel zijn en de uitwerking van de dot.com-Top in Lissabon schragen. Bovendien wijst de rapporteur op de belangrijke rol van lokale en regionale autoriteiten bij het creëren van werkgelegenheid. Zij beschikken over cruciale kennis omtrent de noden en bijzonderheden van de regionale arbeidsmarkt. Alleen in samenwerking met deze autoriteiten kunnen de potentiële voordelen van dit verslag hard worden gemaakt.</p>
    </intervention>
    <intervention id="2-117" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, onder de gepensioneerden die mij, Carlo Fatuzzo, als vertegenwoordiger van de Partij van de Gepensioneerden naar het Europees Parlement hebben afgevaardigd, bevinden zich ook velen die ziek zijn als gevolg van de mechanische trillingen waaraan zij tijdens hun werkzame leven bloot hebben gestaan. Ik heb dus voor het verslag van mevrouw Thorning-Schmidt gestemd, ook al heeft zij mij in deze Vergadering met een anti-Fatuzzo-amendement de mond proberen te snoeren. Gelukkig is dat door de Commissie werkgelegenheid en sociale zaken afgewezen. Ik stel dus voor dat de werktijden worden beperkt in geval van trillingen die onvermijdelijk zijn voor het uit te voeren werk, maar vaker voorkomen dan toegestaan.</p>
    </intervention>
    <intervention id="2-118" speaker_id="photo_generic" name="Bordes, Cauquil en Laguiller" is_mep="True" mode="written">
      <p sl="nl">Volgens de rapporteur wordt 24% van de werknemers in de Europese Unie blootgesteld aan mechanische trillingen. Het gaat vooral om werknemers in de mijnbouw, de bouw, de industrie, de bosbouw en in de sector van het vervoer.</p>
      <p sl="nl">Op de handen overgedragen trillingen veroorzaken ernstige en haast chronische aandoeningen als de gevoelloze hand bij houthakkers en bosbouwers. Hierbij gaat het om een vernauwing van de carpale tunnel, gebrekkige doorbloeding en gevoelloosheid. Op het gehele lichaam overgebrachte trillingen leiden tot pijn in de lendenen en hernia en de vroegtijdige degeneratie van de wervelkolom.</p>
      <p sl="nl">Ondanks de ernstige schade aan de gezondheid van de werknemers duurt de uitwerking van een Europese richtlijn nu al tien jaar!</p>
      <p sl="nl">Dat er zoveel tijd is verstreken ligt aan het verzet van de werkgevers in de betrokken sectoren en aan de fabrikanten van de machines. Zij verzetten zich tegen bindende normen, waarmee de technologische ontwikkeling onmiddellijk haar weerslag zou vinden in de machines waarmee wordt gewerkt. Bovendien gebruiken de ondernemingen niet altijd officieel goedgekeurde machines of worden de machines niet regelmatig nagekeken. Dit leidt tot meer trillingen.</p>
      <p sl="nl">Maar vooral de arbeidsomstandigheden verergeren de toestand. Vaak worden de machines onder erbarmelijke omstandigheden gebruikt door werknemers die intensief werk verrichten op stukloon. De ondernemingen moeten worden verplicht tot het betalen van tijdloon en tijdens de werkdag regelmatig pauzes inlassen.</p>
      <p sl="nl">Het is een schandaal dat werknemers hun gezondheid op het spel moeten zetten om hun brood te verdienen.</p>
    </intervention>
    <intervention id="2-120" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Wanneer het milieu wordt beschermd zoals met deze richtlijn van mevrouw Korhola, mijnheer de Voorzitter, zijn we allemaal gelukkig en tevreden. Ik ben toevallig net terug van een bezoek aan Slowakije met de Commissie milieubeheer, waar we de vooruitgang van dit land op milieugebied hebben gezien. Ik moet zeggen dat we allemaal gelukkig en tevreden waren, mijnheer de Voorzitter. Stelt u zich voor dat ik op een avond, terwijl ik op het punt stond met de lift naar de tweede verdieping te gaan, heb gezien hoe de heer Bushill-Matthews samen met de gewoonlijk onverstoorbare heer Blokland de lift in stormden. Ook zij waren bijzonder uitgelaten en riepen me toe: “Fatuzzo toch, we kunnen je toch niet alleen laten met mevrouw Malliori!” Iedereen weet dat zij, net als alle Grieksen, een fascinerende vrouw is. Zelfs de heer De Roo, die zeer op stilte is gesteld, heeft dit gehoord!</p>
    </intervention>
    <intervention id="2-121" speaker_id="photo_generic" name="Bordes, Cauquil en Laguiller" is_mep="True" mode="written">
      <p sl="nl">Wij zijn uiteraard voorstander van publieke inspraak met betrekking tot bepaalde plannen en programma’s op het gebied van het milieu. Deze tekst ontbreekt het echter eens temeer aan ruggengraat: de goede bedoelingen kunnen de ondoelmatigheid van de voorgestelde maatregelen niet verhelen. Om ons tot Frankrijk te beperken: de heropening van de Mont-Blanc-tunnel tegen de wens van de lokale bevolking, het negeren van het protest van de bevolking van de Rhônevallei tegen geluidsoverlast van vrachtwagens op de snelweg en het tracé van de hogesnelheidstrein tonen aan hoe weinig de autoriteiten zich van de bevolking aantrekken wanneer zij zich uitspreekt.</p>
      <p sl="nl">Bovendien, hoe kan de bevolking haar invloed doen gelden om te voorkomen dat een ramp als die met de Erika honderden kilometers kust vervuilt?</p>
      <p sl="nl">Wat kan de bevolking doen om een, helaas niet enkel ecologische, ramp te voorkomen zoals de explosie in de AZF-fabriek in Toulouse?</p>
      <p sl="nl">In werkelijkheid beschikt het publiek noch over de rechten noch over de middelen om ondernemingen als TotalFinaElf in het gareel te houden. Het publiek kan deze ondernemingen niet beletten een beleid te voeren dat indruist tegen het maatschappelijk belang, over de ruggen van hun eigen werknemers. De uitdrukking “publieke inspraak” is niet meer dan een holle frase.</p>
      <p sl="nl">Wij hebben ons van stemming onthouden.</p>
    </intervention>
    <intervention id="2-122" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Hoewel deze ontwerprichtlijn positieve correcties van enkele communautaire bepalingen bevat, heeft het voorstel een beperkte en ontoereikende visie op de toepassing van het Verdrag van Aarhus, dat alle lidstaten van de Europese Unie al hebben geratificeerd. Ondertussen dragen de lidstaten nauwelijks bij tot het toepassen van het Verdrag van Aarhus en hetzelfde geldt voor de toepassing van dat verdrag in de besluiten en procedures waar de Gemeenschap voor bevoegd is.</p>
      <p sl="pt">De voorstellen in het verslag-Korhola betekenen over het algemeen een verbetering van het document, hoewel zij niet toereikend zijn om alle tekortkomingen van de richtlijn te verhelpen. Daarom hebben wij ook voor andere voorstellen gestemd die het verslag verdiepen. Op die wijze dragen wij ertoe bij dat er geen enkele kans verloren gaat bij het moeilijk proces van de toepassing van het Verdrag van Aarhus.</p>
      <p sl="pt">Tijdens dit debat is ook duidelijk geworden dat nader beraad te rechtvaardigen valt met het oog op het belang van dit verdrag en de ratificatie ervan door alle lidstaten. Er moet een bredere discussie komen met meer deelnemers, waarbij de Commissie in plaats van de minimalistische visie in het voorstel dat zij naar het Europees Parlement heeft gestuurd adequater en met meer inzet moet reageren.</p>
    </intervention>
    <intervention id="2-123" speaker_id="1443" name="James (Jim) FITZSIMONS" is_mep="True" mode="written" nationality="Ireland" birth_date="16-12-1936" birth_place="Navan " p_group="Union for Europe of the Nations Group" m_state="IE">
      <p sl="en">Dit voorstel heeft tot doel de burger de mogelijkheid te bieden zich in een vroege, beslissende fase te mengen in het besluitvormingsproces met betrekking tot milieuzaken. Het betreft hier een hele reeks zaken: participatie van de burger, het opstellen van een milieuplan of –programma, meer betrokkenheid bij de procedures inzake de toepassing van milieu-effectrapportages en de uitwerking van geïntegreerde controlemaatregelen ter voorkoming van vervuiling.</p>
      <p sl="en">Bijlage 1 van de richtlijn bevat de instrumenten die de burger nu kan aanwenden om de ontwikkeling van plannen en programma’s te beïnvloeden. Deze bepalingen horen ook thuis in de afvalrichtlijn, de richtlijn over de bescherming van de wateren tegen nitraatverontreiniging en de richtlijnen gevaarlijk afval, koperverpakking, luchtkwaliteit en het storten van afvalstoffen.</p>
      <p sl="en">Het zwaartepunt van deze richtlijn ligt in de bepaling dat het publiek binnen een redelijk tijdsbestek moet beschikken over de relevante informatie. De burger moet kunnen reageren voor de besluitenvorming is voltooid.</p>
      <p sl="en">Het is belangrijk de Europese burger te betrekken bij besluiten die op Europees niveau worden getroffen. De Europese Unie en de nationale regeringen zijn voorstander van het subsidiariteitsbeginsel. Dat beginsel houdt in dat binnen het besluitvormingsproces de lokale input maximaal wordt benut en biedt de garantie dat de Europese milieuverordeningen en –richtlijnen continu worden getoetst.</p>
      <p sl="en">Ik ben voor vooruitgang. Ik ben voor economische ontwikkeling. Wij moeten ervoor zorgen dat wij altijd het evenwicht bewaren tussen enerzijds de bescherming van ons milieu en anderzijds de economische vooruitgang. Deze richtlijn bewandelt de gulden middenweg en ik ben er dan ook van overtuigd dat alle leden van het Parlement hun fiat kunnen geven aan deze wettekst.</p>
    </intervention>
    <intervention id="2-124" speaker_id="4531" name="Jean LAMBERT" is_mep="True" mode="written" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">Ik begroet dit initiatief met instemming. In de definitieve stemming heb ik van harte mijn steun gegeven aan veel van de amendementen en aan het verslag als zodanig.</p>
      <p sl="en">Ik betreur het ten zeerste dat het Parlement niet bereid is een zo groot mogelijk aantal mensen werkelijk bij dergelijke besluiten te betrekken. De bereidheid van de grootste fracties om toegang tot de besluitvorming te blijven beperken tot het “betrokken publiek” – waarbij de lidstaten bepalen wie daaronder gerekend worden – is de manier om te bereiken dat sommige mensen zich uiterst onvoldaan of buitenspel gezet voelen. Het is al heel wat dat wij de amendementen van de rapporteur steunen waarin wordt voorgesteld te definiëren wat onder “betrokken publiek” verstaan wordt.</p>
      <p sl="en">We hebben ook aangevoerd dat de bevoegde autoriteiten enige reactie dienen te geven om te tonen dat de bezorgdheid van de betrokkenen serieus genomen wordt. Een veelvoorkomende klacht is echter dat men bezwaar heeft gemaakt, maar dat er vervolgens niets gebeurde.</p>
      <p sl="en">Het Parlement heeft zichzelf weinig onderhandelingsruimte gegeven voor toekomstige besprekingen met de Raad. Ik hoop daarom dat wij tenminste de beperkte vooruitgang die wij vandaag geboekt hebben, zullen handhaven.</p>
    </intervention>
    <intervention id="2-125" speaker_id="1311" name="Gary TITLEY" is_mep="True" mode="written" nationality="United Kingdom" birth_date="19-01-1950" birth_place="Salford" p_group="Socialist Group in the European Parliament" m_state="GB">
      <p sl="en">Ik kan volledig instemmen met dit verslag van mevrouw Korhola. In een tijd waarin talloze burgers uit alle lagen van de bevolking zich rechteloos en buitengesloten voelen, komt deze oproep tot participatie bij milieuplannen en –programma’s als geroepen. Dit voorstel is het eerste in zijn soort en zou kunnen bewerkstelligen dat de gewone burger bij zaken als luchtkwaliteit en waterbescherming een stem in het kapittel krijgt.</p>
      <p sl="en">Het verslag doet concrete en praktische aanbevelingen over de wijze waarop deze publieksparticipatie georganiseerd kan worden; zo moet binnen een redelijk tijdskader informatie worden verstrekt. Bovendien krijgen burgers de mogelijkheid zowel mondeling als schriftelijk te reageren.</p>
      <p sl="en">Veel van de hete hangijzers waar bewindslieden zich sinds de demonstraties in Seattle, Stockholm en Genua het hoofd over breken, komen in dit verslag aan bod. Meer transparantie en democratische controle zou hiervan het resultaat kunnen zijn; de burger wordt immers beter geïnformeerd over de in zijn naam genomen beslissingen en kan op deze manier het autonome besluitvormingsproces beter toetsen.</p>
    </intervention>
    <intervention id="2-126" speaker_id="4448" name="Joaquim VAIRINHOS" is_mep="True" mode="written" nationality="Portugal" birth_date="25-06-1944" birth_place="Loulé" p_group="Group of the Party of European Socialists" m_state="PT">
      <p sl="pt">Daadwerkelijke publieke inspraak bij de opstelling van plannen en programma's betreffende het milieu is uiterst belangrijk. Daarom zijn alle vormen van informatieverspreiding voor het publiek nodig en dat geldt met name voor Internet.</p>
      <p sl="pt">Er zijn andere direct met het milieu verbonden sectoren waar het publiek ook inspraak moet hebben: structuurfondsen, het Cohesiefonds en het Gemeenschappelijk Landbouwbeleid. Daarom moet de Commissie haar besluit herzien de opties van het algemeen beleid als niet-bindend te beschouwen en ervoor zorg dragen dat haar voorstellen sporen met de bepalingen in het Verdrag van Aarhus inzake daadwerkelijke publieke inspraak.</p>
      <p sl="pt">Het is nu noodzakelijk "het publiek" zo breed mogelijk te definiëren.</p>
      <p sl="pt">Gezien de middelen waar grote bedrijven en overheden over beschikken is er sprake van ongelijke toegang tot adequate evaluatiemiddelen. Daarom is de toegang tot financiële middelen van kleine groepen plaatselijke vrijwilligers belangrijk en moet er dus rekening mee worden gehouden.</p>
    </intervention>
    <intervention id="2-128" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, in het vliegtuig dat mij naar Slowakije bracht, heb ik even de ogen gesloten, zoals ik wel vaker doe. Op zulke momenten heb ik vaak interessante dromen, die ik dan in mijn stemverklaringen verwerk. Deze keer heb ik van mijn dochter Cristina gedroomd. Zoals iedereen weet probeert zij al zes jaar haar bul in de rechten te halen, en in mijn droom was het eindelijk zover. Ze was afgestudeerd met een specialisatie in Gemeenschapsrecht en had een premie van 1000 euro gekregen omdat zij haar kennis van het Gemeenschapsrecht had verdiept, zoals men met dit verslag-von Boetticher probeert te bereiken. Daarom heb ik voor dit verslag gestemd. Maar, mijnheer de Voorzitter, was het een droom dat mijn dochter Cristina was afgestudeerd in de rechten of was het een droom dat we eindelijk de Europese advocaat hadden, met een premie van 2000 euro, zoals zou moeten in Europa?</p>
    </intervention>
    <intervention id="2-273" speaker_id="photo_generic" name="Blak, Lund en Thorning-Schmidt" is_mep="True" mode="written">
      <p sl="da">De Deense Sociaal-democraten in het Europees Parlement hebben vandaag voor dit verslag gestemd, omdat we ermee instemmen dat de EU de juridische samenwerking in civiele zaken moet ontwikkelen ten voordele van de burgers in de EU. We zijn er echter alert op dat de verordening niet geldt voor Denemarken ingevolge het Protocol inzake de positie van Denemarken ten opzichte van het Verdrag betreffende de Europese Unie.</p>
    </intervention>
    <intervention id="2-130" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, ik heb voor dit tweede verslag-von Boetticher gestemd. Hoe kan ik tegen een verslag stemmen dat tot doel heeft het gemakkelijker en sneller te maken om zich binnen de Europese Unie te verplaatsen, met een daadwerkelijke identiteitscontrole van de ongewensten in onze Unie? Tussen haakjes, tijdens mijn reizen door Oost-Europa - Slovenië, Slowakije, Bulgarije en Hongarije – ben ik vaak aangesproken door gepensioneerden. Ze zeiden dan: “Mijnheer Fatuzzo, wij zijn verheugd dat de Europese Unie al het mogelijke doet om te zorgen dat we ons vrij kunnen verplaatsen binnen de Unie, maar ook nu nog moeten we tien keer onze papieren laten zien, worden we om de haverklap gecontroleerd, moeten we talloze documenten hebben om ons te kunnen verplaatsen. Vergeet u niet dat wij halsreikend uitkijken naar de dag dat we eindelijk echt vrij kunnen reizen!”</p>
    </intervention>
    <intervention id="2-131" speaker_id="photo_generic" name="Bordes, Cauquil en Laguiller" is_mep="True" mode="written">
      <p sl="nl">Wij hebben tegen dit verslag gestemd omdat het eenvoudigweg neerkomt op de toepassing van de Schengen-akkoorden die wij direct noch indirect steunen. Onder het mom van de instelling van het vrije verkeer van personen binnen de Europese Unie, beperken de Schengen-akkoorden deze vrijheid voor wie van buiten de Europese Unie komt.</p>
      <p sl="nl">Wij pleiten voor een volledig vrij verkeer van personen, of zij nu afkomstig zijn uit de Europese Unie of niet.</p>
      <p sl="nl">De Europese Verdragen waarborgen wel het vrije verkeer van kapitaal zonder zich om de herkomst ervan te bekommeren en laten oogluikend toe dat de opbrengsten van de wapenhandel, de drugshandel en het geld van terroristen worden witgewassen op Europees grondgebied om het sacrosancte bankgeheim en zakengeheim ongemoeid te laten.</p>
      <p sl="nl">Onze stem is een uiting van protest tegen het Europa van het kapitaal dat niet een Europa van de mensen is.</p>
    </intervention>
    <intervention id="2-133" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Dit verslag van de heer Goebbels heeft tot doel te onderstrepen hoe belangrijk het internationale monetaire systeem is voor degenen die hun valuta gebruiken om de economie te verbeteren. Ik heb voorgestemd, maar ik twijfel een beetje: die Napolitaanse sciuscià is me te binnen geschoten, dat straatarme Napolitaanse jongetje dat, toen hij in Ischia een rijke, bejaarde industrieel ontmoette, te horen kreeg: “Toen ik zo oud was als jij, poetste ik schoenen in plaats van in de zon te zitten. Daarna heb ik een taxi gekocht, toen een openbaarvervoerbedrijf, toen een luchtvaartmaatschappij en daarna ben ik eigenaar van een satellietnetwerk geworden.” “En wat doe je nu?”, vroeg het jongetje. “Nu zit ik hier in de zon van Ischia en van Italië.” Toen antwoordde het jongetje: “En wat denk je dat ik aan het doen ben?!”</p>
    </intervention>
    <intervention id="2-134" speaker_id="2217" name="Georges BERTHU" is_mep="True" mode="written" nationality="France" birth_date="14-05-1950" birth_place="Angoulême " p_group="Union for Europe of the Nations Group" m_state="FR">
      <p sl="nl">Het verslag-Goebbels over de instrumenten om internationale monetaire crises te voorkomen is in grote lijnen exact, serieus en redelijk. Wel is het verbazingwekkend dat er met geen woord wordt gerept over de euro en dat het (zo serieuze) argument waar wij destijds mee om de oren werden geslagen, namelijk dat de euro spoedig een grote internationale valuta zou worden en de dollar zou “disciplineren”, omdat hij de Amerikaanse monetaire autoriteiten zou dwingen af te stappen van hun “benign neglect ”. Weliswaar meenden dissidente analisten dat een bipolair internationaal monetair stelsel dollar/euro (of tripolair als wij de yen meetellen) het gevaar in zich droeg van een geringere stabiliteit dan het oude unipolaire (of bipolaire) stelsel. Hoe het ook zij, dit was een interessant debat dat had moeten worden opgepakt in het verslag-Goebbels, zeker nu wij de nodige ervaring hebben opgedaan met de euro, die binnenkort, tenminste op de internationale markten, drie jaar bestaat.</p>
      <p sl="nl">De rapporteur gaat dit vraagstuk echter behoedzaam uit de weg. Waarom? Heel eenvoudig: zowel de stelling van de stabiliserende als die van de destabiliserende invloed van de euro gingen uit van dezelfde hypothese, namelijk dat de euro spoedig een tweede internationale valuta zou worden naast, of zelfs in dezelfde mate als, de dollar. Dit is intussen allerminst het geval.</p>
      <p sl="nl">Niet alleen is de euro thans geen grote valuta, maar hij is gedeprecieerd en voortdurend op de rand van een vertrouwenscrisis, en de internationale rol van de euro komt niet uit de verf. Bovendien krijgen wij een onontwarbare kluwen van moeilijkheden tussen de lidstaten. Als de Europese Unie de dogmatici niet was achternagelopen en als wij stelselmatig de Ecu verder hadden ontwikkeld en de nationale valuta hadden geëerbiedigd, zou het proces zekerder en eenvoudiger zijn geweest.</p>
      <p sl="nl">Tenslotte hebben de afgelopen drie jaar bevestigd wat wij altijd al hadden gedacht: de vergissing van de Europese Monetaire Unie zal het de dollar veeleer gemakkelijker maken. De gezondheid van de dollar, ondanks de recente aanslagen, lijkt dit te bevestigen. Het is begrijpelijk waarom de rapporteur geen zin had om dit thema aan te snijden.</p>
    </intervention>
    <intervention id="2-274" speaker_id="5518" name="Jean-Maurice DEHOUSSE" is_mep="True" mode="written" nationality="Belgium" birth_date="11-10-1936" birth_place="Liege" p_group="Group of the Party of European Socialists" m_state="BE">
      <p sl="nl">Het uitstekende verslag van onze collega Goebbels is helaas door het Parlement van meet af aan uitgekleed.</p>
      <p sl="nl">Bovendien heeft de vertegenwoordiger van de Commissie namens de Commissie een verkeerd en onaanvaardbaar standpunt verkondigd, want zij rept met geen woord over al het misbruik dat vandaag de dag, naast het terrorisme, plaatsvindt op het gebied van de internationale financiën. Ik hoef slechts te wijzen op de drugshandel en corruptie.</p>
      <p sl="nl">Een onoplettende en volgzame meerderheid van het Parlement heeft een aantal opbouwende amendementen verworpen, waaronder de oprichting van een Economische en Sociale Veiligheidsraad, de noodzaak van een betere vertegenwoordiging van alle continenten in de internationale financiële instellingen en de noodzaak om financiële transacties met landen en off shore-centra aan banden te leggen die zich niet aan de internationale minimumnormen conformeren.</p>
      <p sl="nl">Het Parlement heeft zelfs niet willen zeggen dat “financiële speculatie een van de belangrijke oorzaken is van de internationale financiële instabiliteit”.</p>
      <p sl="nl">Wanneer democratische parlementaire instellingen weigeren de feiten onder ogen te zien, dienen zij niet meer het algemeen belang. Ik heb mij van stemming onthouden om dit te benadrukken, maar ik wil de paar positieve punten die in de resolutie zijn blijven staan na de schipbreuk van het verslag, niet blokkeren.</p>
    </intervention>
    <intervention id="2-135" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Zoals het verslag stelt, zijn er in de wereld tussen 1975 en 2000 zo'n 120 monetaire crises geweest. Het IMF definieert een monetaire crisis als de devaluatie van een munt met meer dan 25% gedurende een jaar. Hoewel de rapporteur beseft dat elke crisis voor de betrokken landen zeer hoge kosten met zich meebrengt, zoals de Aziatische crisis in de zomer van 1998, bevat het verslag geen grondige maatregelen die met een zekere doeltreffendheid nieuwe crises kunnen voorkomen.</p>
      <p sl="pt">Gegevens van de Bank voor Internationale Betalingen tonen aan dat de internationale financiële activiteiten een enorme groei hebben gekend en in de jaren negentig bijna verdubbeld zijn. De beursspeculatie staat steeds meer los van de reële economie en samen met de grotere omloopsnelheid van het kapitaal vergroot dat de instabiliteit. Op haar beurt maakt die toegenomen instabiliteit de kloof tussen de rijke en de ontwikkelingslanden groter.</p>
      <p sl="pt">In weerwil van beschouwingen en kritische opmerkingen - met name over het gebrek aan democratie in het IMF en het gebruik door de VS en de G7 van die instelling - draagt het verslag niet veel alternatieven aan. Integendeel, binnen afzienbare toekomst acht de rapporteur de oprichting van een organisatie van de Verenigde Naties met universele volmacht voor regelgeving en toezicht, bij voorbaat illusoir. Dat is echter wel de hoofdweg die wij zouden moeten bewandelen om, rekening houdend met de ontwikkeling en de strijd tegen de armoede, rechtvaardige, solidaire en democratische internationale betrekkingen tot stand te brengen.</p>
      <p sl="pt">Het is positief dat de rapporteur inziet dat om qua groei en strijd tegen de armoede met een schone lei te kunnen beginnen de schuld van de armste landen geschrapt moet worden. Het valt echter te betreuren dat de rapporteur geen andere concrete voorstellen doet - zoals de Tobin-belasting of de strijd tegen de belastingparadijzen - en dat de meerderheid van de plenaire vergadering elk voorstel verworpen heeft dat in die richting ging.</p>
    </intervention>
    <intervention id="2-136" speaker_id="4403" name="Alain KRIVINE" is_mep="True" mode="spoken" nationality="France" birth_date="10-07-1941" birth_place="Paris" p_group="Confederal Group of the European United Left/Nordic Green Left" m_state="FR">
      <p sl="fr">schritelijk. - Het verslag-Goebbels stelt zich het ambitieuze doel om het internationale monetaire stelsel beter te laten functioneren. Maar beter voor wie? Dit mogen wij ons wel afvragen, want de rapporteur "is van mening dat het IMF de enige instelling is die zorg draagt voor het goed functioneren van de wereldeconomie". De slachtoffers van de programma's voor structurele aanpassing zullen blij zijn dit te horen. Zij zullen niet erg onder de indruk zijn van het verzoek aan het IMF om voortaan meer rekening te houden met "sociale aspecten". Verder is in het verslag de betekenisvolle keuze gemaakt om niet te verwijzen naar een belasting op speculatief kapitaal (van het type Tobin-belasting) of naar de noodzaak de belastingparadijzen aan te pakken.</p>
      <p sl="fr">Desalniettemin heb ik niet tegen dit verslag gestemd om twee concrete eisen te steunen die voor ons van doorslaggevend belang zijn. Wij zijn voorstander van de annulering van de schulden van de derde wereld en wij steunen derhalve de kwijtschelding van de schulden van de armste landen en de instelling van een moratorium voor de overige landen. Wij zijn van mening dat dit niet zou moeten leiden tot een schuldsaneringsplan, maar tot de veroordeling van een onrechtvaardige schuld. Wij hebben onze bedenkingen, maar willen deze voorstellen niet in de weg staan, want zij gaan de goede kant op.</p>
    </intervention>
    <intervention id="2-137" speaker_id="1538" name="James L.C. PROVAN" is_mep="True" mode="spoken" nationality="United Kingdom" birth_date="19-12-1936" birth_place="Glenfarg " p_group="Group of the European People's Party (Christian Democrats) and European Democrats" m_state="GB">
      <p sl="nl">Hiermee zijn de stemverklaringen beëindigd.</p>
      <a text="(De vergadering wordt om 13.12 uur onderbroken en om 15.00 uur hervat)"/>
    </intervention>
  </section>
  <section id="creitem7" title="Begrotingsprocedure 2002">
    <intervention id="2-140" speaker_id="1349" name="Joan COLOM i NAVAL" is_mep="True" mode="spoken" nationality="Spain" birth_date="05-07-1945" birth_place="Barcelona" p_group="Group of the Party of European Socialists" m_state="ES">
      <p sl="nl">Aan de orde is het gecombineerd debat over de volgende verslagen namens de Begrotingscommissie:</p>
      <p sl="nl">A5-0330/2001 van de heer Costa Neves, over het ontwerp van algemene begroting van de Europese Unie voor het begrotingsjaar 2002 (C5-0300/2001 - 2000/2324(BUD)) en over de nota van wijziging nr. 1/2002 op het ontwerp van algemene begroting van de Europese Unie voor het begrotingsjaar 2002 (12733/2001 - C5-0495/2001) Afdeling III, Commissie;</p>
      <p sl="nl">A5-0329/2001 van mevrouw Buitenweg, over het ontwerp van algemene begroting van de Europese Unie voor het begrotingsjaar 2002 (C5-0300/2001 - 2000/2325(BUD)) en over de nota van wijziging nr. 1/2002 op het ontwerp van algemene begroting van de Europese Unie voor het begrotingsjaar 2001 (12733/2001 - C5-0495/2001)</p>
      <p sl="nl">Afdeling I, Europees Parlement</p>
      <p sl="nl">Afdeling II, Raad</p>
      <p sl="nl">Afdeling IV, Hof van Justitie</p>
      <p sl="nl">Afdeling V, Rekenkamer</p>
      <p sl="nl">Afdeling VI, Economisch en Sociaal Comité</p>
      <p sl="nl">Afdeling VII, Comité van de regio's</p>
      <p sl="nl">Afdeling VIII (A), Europese ombudsman</p>
      <p sl="nl">Afdeling VIII (B), Europese toezichthouder voor gegevensbescherming; en</p>
      <p sl="nl">A5-0342/2001 van de heer Seppänen, over het ontwerp van operationele begroting van de EGKS voor 2002 (SEC(2001)0827 - C5-0233/2001 - 2001/2100(BUD)).</p>
    </intervention>
    <intervention id="2-141" speaker_id="2158" name="Carlos COSTA NEVES" is_mep="True" mode="spoken" role="rapporteur" nationality="Portugal" birth_date="16-06-1954" birth_place="Angra do Heroísmo" p_group="Group of the European People's Party (Christian Democrats) and European Democrats" m_state="PT">
      <p sl="pt">Mijnheer de Voorzitter, fungerend voorzitter van de Raad, mevrouw de commissaris, beste collega's, met "de richtsnoeren voor de begrotingsprocedure 2002" die het Parlement op 3 april heeft goedgekeurd als uitgangspunt, hecht het Parlement bijzonder belang aan het vergroten van de doelmatigheid van de Europese instellingen. In die context legt onze instelling het accent op de lopende hervorming van de Commissie en de kwaliteit van de uitvoering van de begroting.</p>
      <p sl="pt">In dit verband geven wij opnieuw met overtuiging onze politieke steun aan de hervorming van de Commissie, creëren wij mechanismen voor het daadwerkelijk begeleiden van dat beleid en zullen wij tegelijkertijd proberen de ontstane vertraging in te lopen. Bij het personeelsbeleid willen wij het standpunt dat het Parlement daarover in een resolutie heeft ingenomen gerespecteerd zien. Voorts moeten onder andere de regelingen voor vervroegde pensionering zich tot alle Europese instellingen uitstrekken, de externe delegaties een grotere capaciteit krijgen en de wetgevings- en begrotingsprocedure beter op elkaar zijn afgestemd. Dat zijn bekende doelstellingen en wij zullen daar voor blijven werken.</p>
      <p sl="pt">Om de uitvoering van de begroting beter te kunnen begeleiden verwachten wij tegelijkertijd van de Commissie de definitie van duidelijke doelstellingen voor de uitvoering met het daarbij behorende tijdspad. In de loop van het jaar zullen wij naarmate de gegevens vrijkomen, controleren in hoeverre die doelstellingen worden gehaald. Het is namelijk niet mogelijk de uitvoering van een begroting te beoordelen zonder de beschikking te hebben over de doelstellingen en de nodige informatie voor de controle op het respecteren van de doelstellingen. Het is bekend dat het Europees Parlement duidelijke prioriteit geeft aan grondiger werk wat betreft de uitvoering van de begroting. Voor ons is het belangrijk de begroting van het volgende jaar te kunnen ramen; de begroting is immers per definitie een kwestie van raming. Maar even belangrijk als het bepalen van de raming voor het volgend jaar is het om na te gaan in hoeverre die raming in de praktijk is uitgekomen en waar daar niet het geval is daarvan de redenen te weten te komen.</p>
      <p sl="pt">Wij zullen tevens bijdragen tot het inlopen van de vastgestelde betalingsachterstand en een snellere betaalbaarstelling van de nieuwe vastleggingskredieten. Wij willen zoveel mogelijk betalingsachterstand wegwerken en er tegelijkertijd zorg voor dragen dat er geen nieuwe restanten ontstaan, die in het begrotingsjargon worden aangeduid met de term RAL (restes à liquider).</p>
      <p sl="pt">In ruil voor een verlaging van de administratieve uitgaven zullen wij met een gelijk bedrag hogere operationele uitgaven stimuleren. Zoals bekend houdt dit ook verband met een reeks horizontale wijzigingsvoorstellen van de Begrotingscommissie die door de hele begroting heenlopen. Die wijzigingen beogen daadwerkelijk een vermindering van de RAL, snellere betalingen en ook een verhoging van de operationele uitgaven ten koste van de administratieve uitgaven te garanderen.</p>
      <p sl="pt">Verder ligt het in onze bedoeling alleen besluiten te nemen op basis van zo volledig mogelijke informatie en daarom rekenen wij erop binnenkort over een aantal elementen te kunnen beschikken die de Commissie ons moet geven. Ten eerste verwachten wij de resultaten van een studie van de effecten van de verschillende maatregelen voor de landbouw in het kader van de hervormingen ingevolge Agenda 2000. Wij willen ook beschikken over de begrotingseffecten van die maatregelen en van de BSE- en de mond- en klauwzeercrisis en over de vooruitzichten voor de ontwikkeling van de landbouwbegroting. Het Europees Parlement kan niet slechts formeel de begrotingsautoriteit zijn. Om besluiten te kunnen nemen over een begrotingslijn hebben wij volledige en geactualiseerde informatie nodig. Die informatie weegt nog zwaarder als wij besluiten moeten nemen die een bepaalde begrotingscategorie betreffen. Het is zeker dat wij op dit moment in verband met de jongste hervorming van het gemeenschappelijk landbouwbeleid en de BSE- en de MKZ-crisis meer elementen nodig hebben. Daarom vragen wij al op zijn minst sinds maart dit jaar om deze informatie, zodat wij naar alle eer en geweten een besluit kunnen nemen over de begroting voor het jaar 2002, alsmede over de nota van wijzigingen.</p>
      <p sl="pt">Ook weer met het oog op het verkrijgen van informatie hopen wij dat er nieuwe maatregelen zullen worden genomen als antwoord op de situatie die na de terroristische aanslagen van 11 september is ontstaan. Wij denken met name aan maatregelen op het vlak van justitie en binnenlandse zaken voor Europol en Eurojust en aan externe beleidsmaatregelen, zoals meer humanitaire hulp en het diversifiëren van de ontwikkelingssamenwerking. Dit mag natuurlijk niet ten koste gaan van eerder aangegane verplichtingen.</p>
      <p sl="pt">Wij zien allemaal in dat de mondiale politiek na 11 september radicaal is veranderd. Daar de begroting de spiegel en de vertaling is van dat beleid vloeien er uit deze nieuwe werkelijkheid onvermijdelijk consequenties voort voor de begroting. Die nieuwe realiteit heeft zowel gevolgen voor 2001 als voor 2002 en daarna. Uiteraard zijn er gevolgen voor het dramatische probleem van de vluchtelingen, maar ook voor het gezamenlijk optreden in het buitenlands beleid van de Europese Unie. En wij willen ons niet steeds weer voor voldongen feiten zien geplaatst, want het is op dit moment zeker mogelijk de ontwikkeling van die verschillende omstandigheden te voorzien. Die nieuwe realiteit moet in begrotingstermen worden vertaald, moet een plaats krijgen in de begroting. Andere, reeds door de Europese Unie aangegane verplichtingen mogen er echter niet het slachtoffer van worden.</p>
      <p sl="pt">Wij hebben veel respect voor de in 1999 vastgelegde financiële vooruitzichten, maar ook voor de sociale en de politieke dynamiek. Uit hoofde van die politieke dynamiek moeten er wel de nodige consequenties getrokken worden. Wij hebben herhaalde malen gezegd dat een antwoord op de nieuwe behoeften en de nieuwe uitdagingen, dat de oude behoeften in het geding brengt onaanvaardbaar is. Die oude behoeften zijn vandaag even actueel als gisteren.</p>
      <p sl="pt">Wij verwachten ook veel van het rapport dat de secretarissen-generaal van de instellingen moeten opstellen over de meerjarige analyse van de administratieve uitgaven in het kader van de voorbereidingen voor de uitbreiding. Wij menen zelfs dat als natuurlijk gevolg van dit werk op technisch niveau, er een vervolg kan komen op politiek niveau waarbij de twee takken van de begrotingsautoriteit samenwerken. Op dat niveau kunnen wij dan de politieke consequenties trekken uit de technische informatie waar nu aan wordt gewerkt.</p>
      <p sl="pt">Nu gaan wij over tot een andere kwestie, waarvoor de Commissie echter ook nog voorstellen moet indienen. Wij verwachten heel binnenkort een voorstel voor het mobiliseren van het flexibiliteitsinstrument dat de nodige middelen zal verschaffen voor de herstructurering van de visserijvloten die afhankelijk zijn van de vroegere visserijovereenkomst met Marokko. Dat flexibiliteitsinstrument is een mechanisme van het Institutioneel Akkoord dat jaar na jaar is aangesproken en wij wachten nu op een desbetreffend voorstel voor 2002.</p>
      <p sl="pt">Wij zouden enkele sectordoelstellingen willen belichten die wij bijzonder belangrijk achten. De versterking van de Europese concurrentiekracht is verbonden met de prioriteit meer en betere banen. Verklaringen tijdens de vergaderingen van de Europese Raad, de Europese toppen, volstaan niet, want daarna moeten die verklaringen in de praktijk worden gebracht. Meer en betere banen betekent ook meer en betere steunmechanismen voor kleine en middelgrote ondernemingen. Het betekent ook de ontwikkeling van het e-learning -initiatief - waarbij wij dan ook graag de dienovereenkomstige rechtsgrond willen zien - en het consolideren van het gemeenschappelijk asiel- en immigratiebeleid.</p>
      <p sl="pt">In dit verband moeten wij ook speciaal verwijzen naar het voornemen het concurrentievermogen van de grensregio's van de lidstaten in het kader van de komende uitbreiding te steunen en de voordelen van het LEADER-programma uit te breiden tot de toekomstige lidstaten. Wij hebben met deze elementen zowel in onze richtsnoeren als in onze wijzigingsvoorstellen en toelichting op de begroting rekening gehouden. Het spreekt vanzelf dat wij ervoor zullen blijven vechten het niveau van de betalingen te verhogen. Ik weet dat de lidstaten dit vaak proberen te vermijden, maar als wij effectievere en meer geloofwaardige Europese instellingen met doeltreffender resultaten willen, kunnen wij niet zonder de noodzakelijke betalingsmiddelen. Ik herinner eraan dat volgens het Interinstitutioneel Akkoord en de financiële vooruitzichten het niveau van de betalingskredieten als percentage van het bruto nationaal product van de lidstaten op 1,08% zou moeten liggen, terwijl de voorstellen van de Raad daar ver onder zitten.</p>
      <p sl="pt">Ik verklaar mij tot slot volledig beschikbaar voor overleg met de Raad en de Commissie tussen deze eerste lezing van de begroting voor het jaar 2002 en de stemming in december over onze standpunten in een systematische zoektocht naar de meest correcte bestemming van de beschikbare middelen, het juiste antwoord op de huidige uitdagingen. Komende donderdag verwachten wij na de stemming de voorstellen van het Parlement op tafel te hebben. Wij zouden graag zien dat bij het overleg tot december ook onze prioriteiten die ik hier zo juist uiteen heb gezet in aanmerking genomen worden. De standpunten van het Europees Parlement en de Raad verdienen beide respect, zodat het uiteindelijk mogelijk zal zijn het beste uit elkaars voorstellen te gebruiken. Net als in het verleden aanvaarden wij ook nu zeker niet een soort gesprek tussen doven waarbij de ene partij zegt wat zij wil en de andere partij aanvaardt wat de ene parij naar eigen believen zegt. In dit concrete geval moet er respect zijn voor elkaars standpunten, zodat er daadwerkelijk onderhandeld wordt en er aandacht is voor elkaars prioriteiten. Alleen langs die weg zal de begrotingsprocedure de moeite waard zijn, uiteindelijk garantie op succes bieden en ons de hoop geven dat de begroting in december wordt goedgekeurd. Wij hebben duidelijke prioriteiten en zijn bereid te onderhandelen. Wij wensen een grondige bespreking van de voorstellen van alle partijen, zodat er een evenwichtig eindresultaat uit voortvloeit.</p>
    </intervention>
    <intervention id="2-142" speaker_id="1349" name="Joan COLOM i NAVAL" is_mep="True" mode="spoken" nationality="Spain" birth_date="05-07-1945" birth_place="Barcelona" p_group="Group of the Party of European Socialists" m_state="ES">
      <p sl="nl">Hartelijk dank, mijnheer de rapporteur.</p>
      <p sl="nl">Aangezien u enkele luttele seconden van de uw toegekende spreektijd onbenut hebt gelaten, maak ik van de gelegenheid gebruik om de aanwezigen in kennis te stellen van iets dat zij wellicht naar waarde zullen weten te schatten: elke seconde van de plenaire vergadering kost ons 9,73 euro. Ik hoop dat u begrijpt dat deze vaststelling mij ertoe verplicht om bij de toekenning van de spreektijden een onvermurwbare houding aan te nemen.</p>
      <p sl="nl">Mevrouw Buitenweg heeft het woord.</p>
    </intervention>
    <intervention id="2-143" speaker_id="4504" name="Kathalijne Maria BUITENWEG" is_mep="True" mode="spoken" role="rapporteur" nationality="Netherlands" birth_date="27-03-1970" birth_place="Rotterdam" p_group="Group of the Greens/European Free Alliance" m_state="NL">
      <p sl="nl">Voorzitter, u heeft er wel weer heel wat geld tegenaan gegooid met deze lange afsluiting, maar misschien kan ik ook weer korter wezen dan die tien minuten en dan komt het toch nog allemaal goed.</p>
      <p sl="nl">Voorzitter, deze week hopen we een belangrijke sprong te maken naar het vaststellen van de begroting 2002. Ik heb hier de afgelopen maanden als rapporteur naartoe gewerkt en ik ben daarin erg gesteund door de collega's van de andere fracties, mevrouw Gill, de heer Ferber, de heer Virrankoski en de andere collega's en ook de rapporteur voor de algemene begroting, de heer Costa Neves, die ik hier allemaal nadrukkelijk wil bedanken voor de prettige en ook heel vruchtbare samenwerking.</p>
      <p sl="nl">Ook de trilogen met de Raad zijn niet helemaal zonder resultaat gebleven, en laat ik dan ook onze zegeningen een keer tellen. Vanaf dit jaar bevat de Raadsbegroting een speciaal hoofdstuk voor het gemeenschappelijk buitenlands en veiligheidsbeleid. Nu de Raad operationele kosten in zijn begroting opneemt, - die helaas niet tot de bevoegdheden van de Commissie behoren, - zoals voor de militaire planningscapaciteit, is het nodig dat democratische controle mogelijk wordt gemaakt. Ook is het belangrijk duidelijk inzicht te krijgen in de administratieve structuren die worden opgezet opdat overlapping met de diensten van het Parlement wordt voorkomen. Dat kan niet in een algemene Raadsbegroting als niet duidelijk is wat waaraan wordt besteed en als het Parlement zich niet uitspreekt over die administratieve uitgaven in hun algemeenheid. Wij zijn daarom tevreden met een apart hoofdstuk omdat het Parlement op deze manier kan proberen ergens een vinger achter te krijgen.</p>
      <p sl="nl">Als we dan toch deze weg zijn ingeslagen dan hoop ik dat de Raad ook voor de tweede lezing een aantal rationele en heel logische verzoeken van dit Parlement zal inwilligen. Zo is er de kwestie van de lange en wilde nachten van de Europese Raden. Houden de regeringsleiders bij het wheelen en dealen nog wel in de gaten wat de financiële consequenties ervan zijn? Ik vraag me dat af.</p>
      <p sl="nl">De Nederlandse regering is bij de ontmoetingen van de Europese Raden altijd uitgerust met een speciale rekenmachine die precies bijhoudt wat nu de consequenties zijn voor de Nederlandse afdracht. Maar wie verantwoordt zich voor de gevolgen voor de Europese begroting?</p>
      <p sl="nl">Een goed en stuitend voorbeeld daarvan is de Top van Nice. Om een akkoord over de stemmenweging in de Raad te vergemakkelijken is kwistig gestrooid met compenserende zetels in het Europees Parlement. Wie gaat dat betalen?</p>
      <p sl="nl">Het Verdrag van Amsterdam sprak over maximaal 700 zetels; nu zijn we veroordeeld tot 732 zetels en de gebouwen zijn er niet op berekend. Tijdelijk kan het aantal Parlementsleden tot ver in de 800 lopen, en laat ik de Raad niet horen als hij daarvoor de rekening gepresenteerd krijgt.</p>
      <p sl="nl">Een voorbeeld van een heel ander karakter betreft de Balkan. Terwijl voor het oog van de snorrende camera's miljarden werden toegezegd voor de wederopbouw, pakte de Raad aan de achterdeur het geld weg bij ontwikkelingshulp. Om herhalingen te voorkomen, is het verstandig de politieke conclusies bij belangrijke toppen te laten vergezellen van een financieel plaatje. Hoeveel gaat het ongeveer kosten en betreft het nieuw geld? Het zou eerlijk zijn om dat ook te presenteren als er ook politieke conclusies op tafel komen.</p>
      <p sl="nl">Zo is de situatie in de rubriek 5 drastisch veranderd sinds het akkoord van Berlijn omdat destijds geen rekening werd gehouden met ontwikkelingen bijvoorbeeld in de tweede pijler, het gemeenschappelijk buitenlands en veiligheidsbeleid, de derde pijler, Euro-just, Europol, uitgaven voor de Europese toezichthouder voor gegevensbescherming. Het is goed dat die ontwikkelingen plaatsvinden maar het is ook goed dat dan duidelijk wordt waar het geld vandaan komt en ten koste waarvan het dan zal gaan.</p>
      <p sl="nl">Een tweede onderwerp waar ik de Raad om een positieve houding zou willen vragen is ons verzoek om los van de jaarlijkse begrotingsbehandeling na te denken over hoe we de belastingbetaler meer waar voor zijn geld willen geven. Het Parlement heeft ook tijdens die triloog in die context gesproken over het opzetten van een politieke werkgroep, zodat we gezamenlijk kunnen kijken op welke wijze wij meer value for money kunnen geven, want elk jaar weer bespreken we details en kleine veranderingen in de begroting maar de instellingen die eenmaal in het zadel zijn worden niet aan een grondige revisie onderworpen wat hun doelstellingen en werkmethodes betreft.</p>
      <p sl="nl">En toch moeten we het aandurven om los te komen van de manier waarop zaken gegroeid zijn en ons opnieuw afvragen of alle instellingen, bijvoorbeeld alle agentschappen, nog op deze wijze moeten blijven bestaan. Wij maken dit jaar op microniveau een begin door alle instellingen te vragen een lijst van negatieve prioriteiten vast te stellen. Wij moeten namelijk niet alleen zaken toevoegen aan de Europese begroting, maar ook eens leren schrappen.</p>
      <p sl="nl">Ook via interinstitutionele samenwerking valt veel te besparen. Ik wil hier in dit opzicht een concreet voorstel doen. Sinds het Verdrag van Nice hangt in de lucht dat de Raad een nieuwe vergaderplek nodig zou hebben voor de halfjaarlijkse toppen. Maar voor de belastingbetaler en ook voor de leefbaarheid van de Leopoldswijk heeft het grote consequenties als weer een enorm groot gebouw uit de grond gestampt wordt. Laten we daarom gezamenlijk onderzoeken of een aantal Raadsvergaderingen hier in het parlementaire Huis kunnen plaatsvinden, in Brussel of in Straatsburg.</p>
      <p sl="nl">Kijkt u om u heen, u doet het al, het is een prachtig gebouw en u zult begrijpen dat wij het niet erg vinden als de samenwerking zo uitpakt dat het Parlement alleen nog in Brussel vergadert en wij gunnen u van harte deze omgeving. Tot die tijd, totdat de zetelkwestie op andere wijze is opgelost zitten we echt met twee gebouwen die moeten worden aangepast aan een groter aantal parlementsleden.</p>
      <p sl="nl">Het Bureau heeft een driejarenplan gemaakt dat als indicatief kader fungeert voor met de uitbreiding verbonden kosten. Ook de andere instellingen zijn druk bezig de gevolgen van de uitbreiding in goede banen te laten lopen en met die aanpassingen kunnen we niet wachten tot 2004. Het kan niet zo zijn dat we nog midden in de werkzaamheden zitten als de eerste nieuwe leden zich aandienen. Dit houdt dus in dat meer financiële ruimte nodig is nog voordat de kandidaat-lidstaten toegetreden zijn.</p>
      <p sl="nl">De Begrotingscommissie heeft vastgesteld dat het door strikt begrotingsbeheer mogelijk is om voor het komende jaar binnen het aan onszelf opgelegde maximum van 20% te blijven, binnen de categorie administratieve uitgaven, hoewel we altijd hebben gezegd dat de uitbreiding en de gebouwen niet onder dit maximum vallen.</p>
      <p sl="nl">Voor de hieropvolgende jaren ben ik er echter niet zo zeker van dat dit weer gaat lukken. Ook als de andere instellingen hun plannen ter voorbereiding van de uitbreiding gaan uitvoeren, en als ook het Parlement voor grotere kosten zal staan omdat dan de voorbereiding echt op gang is gekomen, dan zal het in mijn ogen moeilijk zijn om binnen het vastgestelde plafond te blijven.</p>
      <p sl="nl">Berlijn an sich verdient dus ook geen heiligverklaring, maar het voornemen om uit te breiden en dat op een efficiënte, effectieve en wenselijke manier van besteding van belastinggeld te doen, dat verdient wel een heiligverklaring en laat dat dan ook de leidraad zijn in de begrotingsprocedures die hierop volgen.</p>
      <p sl="nl">Voorzitter, u begrijpt inmiddels wel dat de houding van de Raad mij enorm hoog zit en toch zal ik proberen nog een aantal andere elementen uit mijn verslag te noemen. Allereerst wat er niet in staat. Het verslag bevat geen enkel oordeel van het Parlement over de basis waarop de onkosten moeten worden vergoed zodra een nieuw statuut voor leden is goedgekeurd, en dat vind ik zeer spijtig. Juist omdat het Parlement zelf de bevoegdheid wil houden om over de eigen regelingen te beslissen en het dus niet wil dat de onkostenregeling onderdeel is van een pakket met de Raad, is het belangrijk dat wij nu al aangeven wat wij willen.</p>
      <p sl="nl">Ik zou met name dan ook de PSE- en de PPE-fractie willen vragen akkoord te gaan met de stellingname die aanvankelijk in mijn verslag stond, namelijk dat vanaf de inwerkingtreding van het statuut alleen nog de reëel gemaakte kosten vergoed zouden worden.</p>
      <p sl="nl">Dan nog iets wat er wel in staat. Ik ben erg blij dat de instellingen voorzichtig positief hebben gereageerd op het verzoek van de Begrotingscommissie om deel te nemen aan EMAS, het ecomanagement en audit-systeem van de Europese Unie. De Europese Commissie, - en die wil ik daar ook van harte mee feliciteren, - heeft zich zelfs hieraan al gecommitteerd, en ik hoop dat dit voorbeeld navolging krijgt, onder andere van het Europees Parlement zelf.</p>
      <p sl="nl">Er valt nog veel te verbeteren, ook in ons Huis, bijvoorbeeld qua gedifferentieerde afvalverwerking en het gebruik van milieuvriendelijke materialen, besparen van elektriciteit, het opstellen van een mobiliteitsplan zowel voor het personeel als voor de leden. Het Parlement heeft een voorbeeldrol te vervullen, ook bij het concretiseren van mooie milieudoelstellingen en en ik zou dankbaar zijn als we volgend jaar 2002 daarmee een begin maken.</p>
    </intervention>
    <intervention id="2-144" speaker_id="2304" name="Esko SEPPÄNEN" is_mep="True" mode="spoken" role="rapporteur" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">Mijnheer de Voorzitter, het Verdrag tot oprichting van de Europese Gemeenschap voor Kolen en Staal werd in 1952 voor een periode van vijftig jaar gesloten. Komende zomer loopt het Verdrag af en het is niet de bedoeling het te verlengen. Zodoende behandelen wij nu de laatste ontwerpbegroting van de EGKS waarmee haar uitgaven tot en met 23 juli van het volgend jaar worden gedekt. Daarna wordt het batig saldo van de EGKS, dat wordt geschat op 1,1 miljard euro, overgedragen naar de algemene begroting van de Europese Unie om veilig en winstgevend te worden belegd. Het is de bedoeling de opbrengst te gebruiken voor de financiering van onderzoek in de kolen- en staalsector. Er wordt geschat dat de voor deze doeleinden beschikbare inkomsten ongeveer 45 miljoen euro per jaar zullen bedragen.</p>
      <p sl="fi">De EGKS heeft al vele jaren geen nieuwe inkomsten gehad. Haar uitgaven worden hoofdzakelijk gefinancierd uit middelen die zijn bedoeld voor de financiering van de operationele begroting. De grootste uitgavenpost in het laatste halfjaar van de werkzaamheden van de EGKS volgend jaar is volgens het Commissievoorstel de sociale steun. Het is de bedoeling het grootste deel daarvan te gebruiken voor speciale wederaanpassingssteun in de landen waar de productie in de kolen- en staalindustrie is ontmanteld. In veel landen kent de sector sociale problemen en daarom heeft de Begrotingscommissie besloten voor de specifieke problemen van de ijzer- staalindustrie in Groot-Brittannië, Ierland en België wederaanpassingssteun voor te stellen die 16 miljoen euro groter is dan de Commissie aanvankelijk had voorgesteld. Als de EGKS ophoudt te bestaan, zal de sociale steun voor de werknemers in de kolen- en staalindustrie stoppen. De Commissie heeft niet toegezegd uit de algemene begroting specifieke steun voor sociale doelen in die sectoren vrij te zullen maken. Als de EGKS ophoudt te bestaan, zal de door haar vertegenwoordigde sociale dimensie niet in een andere vorm worden voortgezet.</p>
      <p sl="fi">Met geld van de EGKS worden belangrijke onderzoeken gefinancierd. Hoewel de opbrengst van het EGKS-fonds na het beëindigen van de werkzaamheden alleen aan onderzoek zal worden besteed, zal de financiering in omvang afnemen. Er zal bijvoorbeeld begin volgend jaar nog 72 miljoen euro naar onderzoek gaan. Dat is een zeer groot bedrag in vergelijking met de 45 miljoen euro die voor onderzoek zal worden gebruikt als opbrengst van het kapitaal van de EGKS. Zodoende kan worden gezegd dat het verstrijken van het EGKS-Verdrag een slechte zaak is voor zowel de sociale activiteiten als voor het onderzoek.</p>
      <p sl="fi">De Commissie krijgt voor het beheer van het kapitaal van de EGKS en voor het toewijzen van de onderzoekskredieten een behoorlijke vergoeding uit de opbrengst van de EGKS-middelen: 3,5 miljoen euro per jaar. Daarmee worden meer dan 30 ambtenaren betaald voor het beheer van de resterende werkzaamheden. Die werkzaamheden zijn zo beperkt dat er één groep mensen lijkt te zijn die niet zoals de werknemers en onderzoekers in de kolen- en staalsector te lijden zullen hebben onder het opheffen van de EGKS. Het aflopen van het Verdrag heeft verrassend weinig invloed op het leven van de ambtenaren die belast zijn met de financiële zaken van de EGKS en ook met haar nalatenschap. Dat zegt iets over de ondoeltreffendheid van de reorganisatie van de werkzaamheden van de Commissie.</p>
      <p sl="fi">Er is een probleem waar ik de aandacht op wil vestigen, ook al is het in feite geen zaak van dit verslag. De rechtsgrondslag voor de oprichting van het Fonds voor onderzoek inzake kolen en staal werd gelegd met het Verdrag van Nice. Als het Verdrag van Nice volgend jaar juli niet van kracht is, bestaat er geen rechtsgrondslag voor het beheer van de nalatenschap. De Commissie moet met spoed een standpunt over dit probleem innemen.</p>
      <p sl="fi">Tenslotte wil ik iets positiefs zeggen over alles wat de EGKS tot stand heeft gebracht. Niet het minste feit is waarschijnlijk dat de Europese Gemeenschap voor Kolen- en Staal een van de instellingen is die heeft bijgedragen tot het versterken van de vrede en de internationale samenwerking in het Europa van na de Tweede Wereldoorlog. Tijdens het gehele bestaan van de EGKS zijn haar lidstaten niet in oorlog met elkaar geweest.</p>
    </intervention>
    <intervention id="2-145" speaker_id="photo_generic" name="Vande Lanotte" is_mep="True" mode="spoken" role="Raad">
      <p sl="nl">Mijnheer de Voorzitter, dames en heren parlementsleden, over enkele dagen zult u in eerste lezing stemmen over de wijzigingen op de ontwerpbegroting, zoals die in juli jongstleden door de Raad is opgesteld. Tijdens de vergaderperiode in september mocht ik u reeds een toelichting geven op deze ontwerpbegroting. Vandaag zal ik mij dus van een uitvoerige toelichting onthouden. In plaats daarvan zou ik kort willen ingaan op de aspecten die in de komende periode ongetwijfeld aan de orde zullen komen in het kader van onze dialoog. Ik hoop dat die dialoog vruchtbaar zal zijn, zodat wij kunnen komen tot een akkoord dat voor allen, uiteraard vooral voor de Europese burgers, bevredigend is.</p>
      <p sl="nl">Ik wil met nadruk herhalen dat het voorzitterschap reeds in de tweede lezing van de Raad in november tot een overeenstemming wil komen over de begroting voor het begrotingsjaar 2002. Over enkele dagen na uw eerste lezing staan de grote lijnen vast en zijn de verschillende standpunten bekend. In november zouden wij derhalve de laatste hand moeten kunnen leggen aan de werkzaamheden die uitmonden in een degelijke begroting voor 2002.</p>
      <p sl="nl">In dit verband lijkt het mij nuttig kort de richtsnoeren in herinnering te brengen die de Raad hebben geleid bij het opstellen van de ontwerpbegroting waarop u dezer dagen wijzigingen zult voorstellen. Deze ontwerpbegroting biedt ruimte voor de financiering van alle beleidsonderdelen en prioriteiten van de Europese Unie, zonder dat het al te grote lasten met zich meebrengt voor de lidstaten die werken aan een stringentere beheersing van de overheidsfinanciën. Ze schept echter tegelijkertijd, met name onder de maxima van de rubriek 3 van de financiële vooruitzichten en van rubriek 4, een marge om het hoofd te kunnen bieden aan nieuwe prioriteiten. Daartoe heeft de Raad er zich van vergewist dat de verschillende acties van de Europese Unie op passende wijze worden gefinancierd binnen de beschikbare financiële middelen onder de maxima van de financiële vooruitzichten, waarbij met name geen verandering is gebracht in de middelen die zijn toegewezen voor programma's waarover in de medebeslissingsprocedure een besluit is gevallen, terwijl de omvang van de vastleggingskredieten is vastgesteld op grond van de uitvoeringsmogelijkheden.</p>
      <p sl="nl">Daarnaast heeft de Raad bijzondere aandacht besteed aan de ontwikkeling van de kredieten voor betalingen, door hun groei ten opzichte van 2001 te beperken en in de hand te houden, waarbij met name rekening werd gehouden met de uitvoeringsmogelijkheden en het te verwachten tempo van de betalingen in verband met de nog betaalbaar te stellen bedragen en de nationale begrotingseisen.</p>
      <p sl="nl">Na deze algemene beschouwingen, wil ik een aantal punten aansnijden die de komende weken aan de orde zullen zijn en die betreffen uiteraard de landbouwuitgaven. Zoals u weet heeft de Raad in zijn eerste lezing niet het voorstel van de Commissie overgenomen en heeft de Raad de Commissie verzocht om een gedetailleerde analyse van de behoeften. Het Parlement is tijdens de overlegvergadering van 20 juli de Raad bijgetreden en ik heb er alle vertrouwen in dat wij aan het slot van de bespreking van de nota van wijzigingen die de Commissie ons op korte termijn zal toesturen, tot overeenstemming zullen komen, waarbij wij de gevolgen van de verschillende crisissen zullen kunnen opvangen. Ik denk dat ik hier reeds mag zeggen dat op dit moment meer en meer duidelijk blijkt dat in dit verband een oplossing zeker mogelijk is.</p>
      <p sl="nl">Wat de overige landbouwuitgaven betreft: bij de verhoging van de kredieten in de ontwerpbegroting van de Raad, die lichtelijk ten achterblijft bij die welke de Commissie aanvankelijk in haar voorontwerp had voorop gesteld, is rekening gehouden met de gevolgen van de besluiten van de Europese Raad van Berlijn betreffende de hervorming van het gemeenschappelijk landbouwbeleid. Wanneer wij de definitieve in de begroting voor 2002 op te nemen kredieten analyseren, moeten wij uiteraard rekening houden met de meest recente gegevens in de nota van wijzigingen betreffende landbouwuitgaven.</p>
      <p sl="nl">Dan kom ik aan het tweede punt dat overeenkomstig het Interinstitutioneel Akkoord eveneens aan de orde is, in het kader van de nota van wijzigingen die de Commissie ons op korte termijn zal doen toekomen, namelijk de financiële gevolgen van het uitblijven van de visserij-overeenkomst met Marokko én de financiering van de herstructurering van de betrokken visserijvloot.</p>
      <p sl="nl">In juli heeft de Raad het voorontwerp van begroting van de Commissie gevolgd voor wat betreft de internationale visserijovereenkomst en heeft hij de Commissie verzocht deze kredieten uitsluitend voor andere visserij-overeenkomsten te gebruiken. Het is jammer dat dit standpunt van de Raad in juli niet tot een akkoord heeft geleid. De Raad heeft er zich voor wat betreft de structuurmaatregelen, rubriek 2 van de financiële vooruitzichten, aan gehouden deze gehele rubriek in de begroting op te nemen als kredieten voor vastlegging overeenkomstig de conclusies van de Europese Raad van Berlijn van maart 1999.</p>
      <p sl="nl">Ik wil er in dit verband op wijzen dat de Raad op het moment dat hij zijn ontwerpbegroting opstelde geen voldoende duidelijk totaalbeeld kon hebben, en dat hij heeft verklaard dat hij de situatie nogmaals zou bezien in het kader van de nota van wijzigingen van het najaar, die er volgens het Interinstitutioneel Akkoord moet komen. Dat zal de Raad dan ook doen, zodra hij de nota heeft ontvangen. Ik wil eraan herinneren dat de kredieten voor internationale visserijovereenkomsten overeenkomstig het Interinstitutioneel Akkoord zijn gerangschikt onder de verplichte uitgaven, hoe ze ook zijn aangegeven in de begrotingslijn of in de reserve.</p>
      <p sl="nl">Wat betreft de nota van wijzigingen, waarop een deel van onze besprekingen in de komende weken betrekking zal hebben, wil ik erop wijzen dat de Raad verwacht dat er een saldoraming voor het begrotingsjaar 2001 wordt opgenomen. Dit verzoek vormt een illustratie van het beginsel van goed beheer, dat inhoudt dat de begrotingslast voor de individuele Europese belastingbetalers waar mogelijk niet zwaarder wordt.</p>
      <p sl="nl">Ik weet hoezeer het Europees Parlement belang hecht aan de uitgaven van rubriek 3 van de financiële vooruitzichten. De Raad heeft er zich daarom van vergewist dat zijn ontwerpbegroting de prioriteiten van het intern beleid van de Europese Unie in voldoende mate dekt, met name het nakomen van de verbintenissen betreffende de financiering van de meerjarenprogramma's, waarover onze beide instellingen gezamenlijk een besluit genomen hebben.</p>
      <p sl="nl">Ik wijs er ook op dat de Raad in zijn eerste lezing in zijn ontwerpbegroting kredieten heeft opgevoerd voor het starten van Eurojust en van het SISII-systeem voor Schengen. De Commissie had hiervoor in haar voorontwerp de begrotingslijnen bestemd. In de huidige situatie zijn deze doelstellingen nog actueler dan toen wij in juli jongstleden de ontwerpbegroting opstelden. Zodoende heeft de Raad een marge geschapen van 110 miljoen euro die ruimer is dan de marge in het voorontwerp van de begroting van de Commissie. Deze marge zou voldoende moeten zijn om prioriteiten te dekken waarvan sommige, zoals e-learning en immigratie ongetwijfeld door uw rapporteur zullen worden genoemd of in ieder geval zullen worden gesuggereerd tijdens onze komende dialoog.</p>
    </intervention>
    <intervention id="2-147" speaker_id="photo_generic" name="Schreyer" is_mep="True" mode="spoken" role="Commissie">
      <p sl="de">Mijnheer de Voorzitter, geachte afgevaardigden, mijnheer de voorzitter van de Raad, het komende jaar moeten wij flexibel zijn in het opstellen van de begroting en moeten wij voorzorgsmaatregelen treffen voor onvoorziene zaken. Wij hebben die flexibiliteit en voorzorgsmaatregelen nodig om snel en adequaat te kunnen reageren op nieuwe financiële eisen aan de Europese Unie en aan een gemeenschappelijk Europees beleid. Dit jaar is wel gebleken dat er dingen kunnen gebeuren waarvoor geld nodig is, dingen die niet te voorzien zijn en die ook niet ingepland kunnen worden. We hadden dit jaar te kampen met de BSE-crisis en mond- en klauwzeer; het nieuwe project Global Health Fund is dit jaar opgestart; er moest meer geld uitgetrokken worden voor humanitaire hulp, niet alleen in Afghanistan, maar ook in het Midden-Oosten. Daar is de situatie geëscaleerd, waardoor Palestina nog afhankelijker is geworden van hulp van buitenaf, ook van de Europese Unie.</p>
      <p sl="de">De EU-begroting – dat is zeer duidelijk – moet met voldoende middelen uitgerust zijn, zodat wij het hoofd kunnen bieden aan crisissituaties. Mijns inziens is het ons gelukt de begroting de afgelopen twee jaar zodanig op te stellen dat ze aan deze eis kon voldoen. Ik heb goede verwachtingen dat ons dat ook het komende jaar zal lukken.</p>
      <p sl="de">Namens de Commissie wil ik de rapporteurs voor de begrotingsprocedure 2002, met name de heer Costa Neves, maar uiteraard ook mevrouw Buitenweg en de heer Seppänen, en de gehele Commissie begrotingscontrole danken voor het gedane werk. Als u weet hoeveel amendementen de Commissie begrotingscontrole dit jaar weer moest verwerken, dan kunt u begrijpen wat hard werken binnen een commissie betekent.</p>
      <p sl="de">Er staat ons echter nog een hele hoop werk te wachten. Wij moeten ons daarom flexibel opstellen en bereid zijn tot het sluiten van compromissen. Natuurlijk weet ik dat de Belgische voorzitter van de Raad graag een goede begroting voor de EU erdoor wil krijgen die aan alle eisen voldoet. Ik dank u, mijnheer Vande Lanotte voor uw uiteenzetting waarin u dit aspect – de bereidwilligheid tot onderhandelen – nogmaals benadrukt heeft. Mijns inziens moeten wij met name van de Raad eisen dat hij zich flexibel opstelt bij de onderhandelingen en dat in de vergaderingen niet slechts herhaald wordt wat de hoofdsteden hebben vastgelegd. Juist als de Raad Begroting niet met een groeiend budget wil antwoorden op groeiende verantwoording en op groeiende eisen is er flexibiliteit nodig bij de onderhandelingen.</p>
      <p sl="de">Dan wil ik nu de individuele onderdelen van de Europese begroting behandelen, te beginnen met de landbouw. De Commissie had in haar voorontwerp van begroting – dat ze eind mei heeft gepresenteerd – een reserve van een miljard euro ingepland, zodat wij het hoofd kunnen bieden aan de problemen als gevolg van de BSE-crisis en mond- en klauwzeer. Inmiddels zijn wij al een heel eind op weg en volgende week zal de Commissie de nota van wijzigingen goedkeuren. Het is gebleken dat de ontwikkeling in de rundvleessector er gelukkig minder dramatisch uitziet dan wij eerst dachten. Het is ons immers al gelukt dit jaar in verband met de kosten van mond- en klauwzeer 400 miljoen uit de begroting opzij te zetten. Daardoor zullen wij voor de aanvullende begroting van volgend jaar niet zoveel extra geld hoeven uittrekken voor mond- en klauwzeer als wij aanvankelijk dachten. Dat betekent dat wij ons voorstel voor een reserve dat wij in mei gepresenteerd hebben nu kunnen laten vallen.</p>
      <p sl="de">Op een aantal gebieden in de landbouwsector doen zich echter ontwikkelingen voor die ons met betrekking tot de begroting zorgen baren. Denkt u alleen maar aan wijn. Daarvan hebben wij een stijgend overaanbod dat ook zijn weerslag heeft op de begroting. Binnen twee jaar zijn de uitgaven hiervoor verdubbeld. Dat betekent uiteraard dat wij nauwkeurig moeten bekijken welke maatregelen wij moeten nemen om dit overaanbod te verminderen en de stijgende kosten voor de landbouw te verlagen.</p>
      <p sl="de">De nota van wijzigingen die wij u zullen presenteren eindigt ermee dat wij de reserve kunnen opheffen en minder uitgaven hoeven te doen in de landbouwsector dan wij van tevoren berekend hadden. Daardoor houden wij nu een relatief hoge marge over. Ik moet echter wel nadrukkelijk zeggen dat de landbouwministers nu niet moeten denken dat deze marge – met name in de landbouwsector – extra speelruimte betekent voor allerlei nieuwe uitgavenpakketten. Dit jaar is immers wel gebleken hoe snel wij een dergelijke marge voor onvoorziene situaties nodig kunnen hebben. Het lijkt mij daarom ook verstandig om de marge op dit gebied als voorzorgsmaatregel aan te houden.</p>
      <p sl="de">Ik juich het overigens toe dat de Commissie begrotingscontrole middels een aantal veranderingen en besluiten heeft vastgelegd dat zij meer toezicht wil houden op de landbouwsector. Daarbij heeft ze ook gelet op de tussentijdse evaluatie volgend jaar. Voor de kandidaat-lidstaten hebben we ook een hulpprogramma voor de landbouwsector, namelijk de pre-toetredingshulp SAPARD. Ik ben er net als u absoluut niet tevreden over dat dit programma zogezegd nog niet helemaal in werking is getreden. Er kunnen immers subsidies mee verleend worden, maar wij zitten nog steeds in de fase van het opzetten van de juiste administratieve structuren.</p>
      <p sl="de">Het is natuurlijk belangrijk dat we alles onder controle hebben en dat we er zeker van kunnen zijn dat er niets misgaat. Als dat er echter toe leidt dat het programma niet functioneert, bereiken wij ons doel nog niet. Het Parlement heeft daaruit zijn conclusies getrokken en gezegd dat er een nieuw programmaonderdeel aan toegevoegd moet worden waarmee met name de informatie voor de landbouwsector over het toekomstige landbouwbeleid van de EU gefinancierd kan worden. Ik wil u echter nogmaals verzoeken om nog eens goed over dit voorstel na te denken, want het gevolg hiervan zou zijn dat wij voor dit programma een nieuwe rechtsgrondslag zouden moeten creëren. Alle onderdelen van het SAPARD-programma zouden aangepast moeten worden waardoor er nog meer vertragingen zouden ontstaan. En dat is ook niet de bedoeling. Vandaar mijn verzoek aan u er nogmaals goed over te onderhandelen om uw eis om meer informatie met betrekking tot het LEADER-programma voor het platteland te verstrekken, in het SAPARD-programma te integreren.</p>
      <p sl="de">In verband hiermee wil ik mij nogmaals tot de Raad richten. U heeft in de eerste lezing van het voorontwerp van begroting veel minder geld beschikbaar gesteld voor de pre-toetredingshulp. Het is natuurlijk tegenstrijdig om enerzijds een betere implementering te willen hebben en de betalingsachterstand weg te werken en om anderzijds zo sterk op de financiële middelen te bezuinigen. Ik wil u vragen ook open te staan voor de argumenten van de Commissie. Wij moeten uiteraard aantonen dat wij de aanzetten die wij voorstellen nodig zullen hebben. Dat zullen wij dan ook doen.</p>
      <p sl="de">Met het oog op de uitbreiding moeten wij natuurlijk het onderwerp “grensregio’s” behandelen, wat de rapporteur, de heer Costa Neves, al gedaan heeft. Wij weten natuurlijk allemaal dat de grensregio’s, dus de gebieden die nu aan de grens van de Europese Unie liggen, op de lange termijn van de uitbreiding van de Europese Unie zullen profiteren, omdat ze dan eindelijk geen grensregio meer zullen zijn. Wij weten echter ook dat dit aanpassingsproblemen zal opleveren. Om die problemen op te lossen en om de ontstane kansen te benutten heeft de Commissie dit programma voor de grensregio’s voorgesteld. In de begroting is daarom 150 miljoen extra uitgetrokken voor maatregelen betreffende de infrastructuur in de grensregio’s. Bovendien is 15 miljoen uitgetrokken voor de samenwerking tussen de kleine en middelgrote ondernemingen, 20 miljoen extra voor het INTERREG-programma en 10 miljoen extra voor het programma Jeugd. Zodoende kan onder andere dit programma voor de uitwisseling van scholieren gestimuleerd worden in verband met de uitbreiding.</p>
      <p sl="de">Het Europees Parlement heeft het afgelopen jaar, dus voor de begroting van 2001 een nieuw proefproject goedgekeurd. Ik bedoel het project “Samenwerking tussen kleine en middelgrote ondernemingen in de grensregio’s met het oog op de uitbreiding”. Achteraf moet ik zeggen dat dit een uitstekend idee was van het Parlement, omdat wij met dit programma zeer veel kunnen bereiken. Ik juich het toe dat het Parlement ook van mening is dat wij met dit project verder moeten gaan. Daarom volg ik met grote interesse ook de inspanningen van het Europees Parlement om extra middelen voor dit hele gebied aan te wenden.</p>
      <p sl="de">Als er meer eisen gesteld worden aan het Europees beleid, betekent dat ook dat er meer eisen gesteld worden aan het personeel, onder andere van de Commissie. De Commissie moet al een aantal jaren steeds meer werk verzetten zonder dat daarvoor extra personeel aangesteld wordt. Daarom hebben wij vorig jaar eens de balans opgemaakt en bekeken wat onze taken precies zijn. Dat heeft ertoe geleid dat wij een verzoek om 717 nieuwe posten hebben ingediend. De begrotingsautoriteit heeft vorig jaar toestemming gegeven voor 400 extra posten voor de Commissie. Daarvoor wil ik u namens de Commissie nogmaals hartelijk danken.</p>
      <p sl="de">Wij verzoeken u nu ook toestemming te geven voor het tweede deel van 317 posten, want dat is voor een aantal instanties werkelijk geen overbodige luxe. Laat ik als voorbeeld het Directoraat-generaal Justitie en Binnenlandse Zaken noemen van de heer Vitorino. Dat heeft 189 vaste ambtenaren in dienst. In totaal heeft het met de tijdelijke aanstellingen 215 ambtenaren in dienst. Het scorebord voor nauwere samenwerking op het gebied van justitie waartoe in Tampere werd besloten, staat er in feite niet slecht voor. Natuurlijk is dat ook terecht, want uit de situatie na 11 september blijkt wel dat we juist op het gebied van justitie de samenwerking moeten versterken met communautaire maatregelen. Wat dat betreft hebben wij op Europees niveau nog niet voldoende ondernomen. Daarom moeten wij ons meer inspannen om op dit gebied meer vooruitgang te boeken. Daarvoor hebben we uiteraard wel voldoende personeel nodig.</p>
      <p sl="de">Ik wil u danken voor de herhaalde steunbetuiging aan alle hervormingen van de Commissie. U heeft nu een aantal amendementen op tafel liggen die u donderdag waarschijnlijk gaat aannemen. De Commissie zal als gevolg daarvan meer verslagen moeten maken, onder andere over de vertraging in de uitbetaling van de budgettaire middelen. Uiteraard zullen wij er alles aan doen wat in ons vermogen ligt om aan deze eis te voldoen. Hierbij wil ik u er wel op attent maken dat de Commissie ook de uitvoerende macht heeft. Daarom moeten wij een bepaalde afweging maken. Ik wil de heer Costa Neves echter hartelijk danken voor het hernieuwen van uw onderhandelingsaanbod.</p>
      <p sl="de">Dames en heren, wij moeten wat betreft het begrotingsbeleid natuurlijk met name op het gebied van het buitenlands beleid op crisissituaties en onvoorziene gebeurtenissen kunnen reageren. Dat is al bij de begroting van 2000 gebleken toen wij samen een manier moesten vinden om de middelen voor de wederopbouw van Kosovo in de begroting in te passen. Dat is ons toen samen gelukt. Vorig jaar moesten er voor Servië extra middelen vrijgemaakt worden in de begroting 2001. Nu moeten wij – dat heb ik al gezegd – het Global Health Fund een subsidie van 60 miljoen euro verlenen uit de Europese begroting. Wij zullen het Parlement het voorstel presenteren de visserijreserve die wij in deze begroting hebben onder andere daarvoor te gebruiken. In het kader van de trialoog hebben wij vorige week met elkaar gesproken. U heeft daarbij ons voorstel ondersteund om van de noodreserve voor humanitaire hulp 25 miljoen aan Afghanistan, 7,5 miljoen aan Palestina en 7,5 miljoen aan de Kaukasusregio te geven. Daaruit blijkt welke eisen er bestaan.</p>
      <p sl="de">Ik wil nogmaals nadrukkelijk stilstaan bij een thema dat u heeft aangekaart, mijnheer de voorzitter van de Raad, namelijk de middelen voor het Gemeenschappelijk Buitenlands en Veiligheidsbeleid. De politieke opinie denkt soms ten onrechte dat wij alleen deze begrotingslijn hebben op het gebied van het buitenlands beleid. Natuurlijk hebben we ook andere maatregelen voor het buitenlands beleid. Dat spreekt voor zich. Wij hebben echter deze specifieke GBVB-lijn voor het Gemeenschappelijk Buitenlands en Veiligheidsbeleid. De Commissie heeft voorgesteld 35 miljoen daarvoor beschikbaar te stellen, maar het Parlement wil daar 14 miljoen minder aan uitgeven. Daar heeft het echter wel een reden voor. Het Parlement is immers niet van mening dat dit gebied niet belangrijk is, maar het probleem is de besluitvorming. Is het eigenlijk wel juist dat de Raad alleen beslist over het gebruik van de middelen? De Raad bepaalt waar de middelen naartoe gaan en de Commissie mag vervolgens het geld uitgeven. Wij hebben geconstateerd – en dat zeg ik als commissaris voor Begroting – dat dit principe niet goed functioneert. Op dit moment worden de middelen immers niet ten volle benut, hoewel wij allemaal weten dat er op dit gebied genoeg plekken zijn waar het geld naartoe zou kunnen gaan.</p>
      <p sl="de">Wij moeten naar mijn mening de kwestie hoe een solide financiering van het Gemeenschappelijk Buitenlands en Veiligheidsbeleid eruit moet zien grondig behandelen. Dat staat echter helemaal los van de begroting 2002. Het is mijns inziens niet juist dat de Raad steeds meer beleidsuitgaven naar zich toe wil trekken.We hebben juist een Gemeenschappelijk Buitenlands en Veiligheidsbeleid nodig dat zorgt voor de noodzakelijke financiële garanties. Daarbij moeten we een groot aantal problemen oplossen. De burgers hebben ook verwachtingen op dit gebied en daarom moeten wij grondig onderzoeken en vervolgens vaststellen wat wij op dit gebied willen gaan doen in de toekomst. Daarvoor hebben we een – naar mijn mening – op allerlei gebieden duidelijkere gemeenschappelijke reactie nodig.</p>
      <p sl="de">Ik wil nog een keer terugkomen op de begroting voor 2002. De Commissie had in deze begroting tot dusver nog rekening gehouden met de reserve voor de visserijovereenkomst met Marokko ter hoogte van 125 miljoen. De visserijovereenkomst is nu echter definitief van de baan. Daarom wordt deze reserve opgeheven in de nota van wijzigingen waarover de Commissie volgende week zal vergaderen en die zij u stipt op tijd zal voorleggen. Een deel van de middelen zal voor andere visserijovereenkomsten gebruikt worden die zijn uitgebreid. Een groot deel komt nu echter vrij.</p>
      <p sl="de">Ik zou het onverstandig vinden nu al andere bestemmingen voor deze middelen te zoeken. Ik weet dat we het geld nodig hebben en het gaat er mij dan ook niet om dat het gespaard wordt. Ik pleit er alleen voor dat wij dit geld niet direct opmaken. Ik zal u aan de hand van een voorbeeld ook uitleggen waarom. In Afghanistan wordt op dit moment de strijd tegen het internationale terrorisme gevoerd en de Europese Unie gaat de burgers helpen met humanitaire middelen die veel geld kosten. De Europese Unie zal in totaal 310 miljoen euro ter beschikking stellen. Ik wil u er overigens wel op wijzen dat de VS al voor 11 september veel geld uitgaf aan humanitaire hulp voor Afghanistan.</p>
      <p sl="de">Wij moeten nu echter al gaan nadenken over de tijd die hierna aanbreekt voor die regio en voor Afghanistan. Voor mij is dat zonder twijfel de post-Talibantijd in Afghanistan. Wij zijn het er geloof ik allemaal over eens dat het de plicht en verantwoordelijkheid van de Europese Unie is om een bijdrage te leveren aan de opbouw van een democratische samenleving waarin de mensenrechten worden geëerbiedigd en waarin de burgers een menswaardig bestaan kunnen hebben. Wij moeten er daarom in onze begroting nu al maatregelen voor nemen dat wij dan financieel gezien de mogelijkheid hebben deze verantwoordelijkheid op ons te nemen.</p>
      <p sl="de">Terugkijkend op twee jaar als commissaris voor Begroting en op twee jaar van onderhandelen over de begroting met het Europees Parlement en de Raad moet ik werkelijk zeggen dat het Europees Parlement, Raad en Commissie samen gelukt is te voldoen aan de eisen die aan de Europese begroting gesteld worden. Ik ben ervan overtuigd dat ons dat voor de begroting voor 2002 ook weer zal lukken.</p>
      <a text="(Applaus)"/>
    </intervention>
    <intervention id="2-148" speaker_id="2002" name="José Ignacio SALAFRANCA SÁNCHEZ-NEYRA" is_mep="True" mode="spoken" nationality="Spain" birth_date="31-05-1955" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">rapporteur voor advies van de Commissie buitenlandse zaken, mensenrechten, gemeenschappelijke veiligheid en defensiebeleid. - Mijnheer de Voorzitter, in de eerste plaats dank ik de algemene rapporteur voor de begroting, de heer Costa Neves, voor de inspanningen die hij heeft geleverd om de sterk uiteenlopende prioriteiten van dit Parlement met elkaar te verzoenen.</p>
      <p sl="es">Mijnheer de Voorzitter, de Commissie buitenlandse zaken maakt u erop attent dat wij ons in de eerste lezing bevinden. Er zij derhalve nadrukkelijk op gewezen dat veel van de evenwichtsoefeningen en te bereiken compromissen een algemeen karakter zullen hebben en van invloed zullen zijn op de definitieve toewijzing van de kredieten aan deze rubriek, ofschoon dit op het eerste gezicht vanzelfsprekend lijkt.</p>
      <p sl="es">In dit verband geef ik een vertrouwensvotum aan de algemene rapporteur voor de begroting, uiteraard voorzover hij de door de Commissie buitenlandse zaken gestelde prioriteiten tracht te eerbiedigen. Onze prioriteiten zijn evenwichtig. Zij waarborgen een gelijkmatige verdeling over de verschillende geografische gebieden en proberen een antwoord te formuleren op de diverse verplichtingen die de Europese Unie op internationaal niveau is aangegaan.</p>
      <p sl="es">De commissaris heeft gezinspeeld op de evenwichtsoefeningen die wij de laatste jaren hebben moeten uitvoeren. Mevrouw de commissaris, wij mogen niet zomaar wat aanmodderen, wij mogen geen nieuwe prioriteiten trachten te financieren met dezelfde middelen. Ik begrijp dat het hier niet gaat om een herziening van de financiële vooruitzichten, maar wij kunnen geen nieuwe prioriteiten blijven formuleren ten koste van de reeds bestaande verplichtingen van de Europese Unie. Wij zullen derhalve meer vernuftige en creatieve formules moeten bedenken.</p>
      <p sl="es">Mijnheer de Voorzitter, de Commissie buitenlandse zaken heeft haar standpunt duidelijk verwoord: wij pleiten voor een versterking van de maatregelen die de administratieve hervorming van de Commissie tot een goed einde moeten brengen. Met name de deconcentratie van het beheer van de buitenlandse hulp vergt meer aandacht. Verder heeft de Commissie buitenlandse zaken resoluut haar fiat verleend aan de voorstellen van commissaris Patten.</p>
      <p sl="es">Tot slot spreekt onze commissie haar steun en vertrouwen uit aan de algemene rapporteur voor de begroting, de heer Costa Neves. Wij geven hem evenwel het dringende verzoek en de opdracht mee om te waken over de doelstellingen die de Commissie buitenlandse zaken in haar advies voor de begroting van 2002 heeft vastgesteld.</p>
    </intervention>
    <intervention id="2-149" speaker_id="4517" name="Christopher HEATON-HARRIS" is_mep="True" mode="spoken" nationality="United Kingdom" birth_date="28-11-1967" birth_place="Epsom" p_group="Group of the European People's Party (Christian Democrats) and European Democrats" m_state="GB">
      <p sl="en">rapporteur voor advies van de Commissie begrotingscontrole . – Namens de Commissie begrotingscontrole zou ik de heer Costa Neves willen complimenteren met het uitstekende werk dat hij heeft verricht.</p>
      <p sl="en">Er is mij door de commissie gevraagd een aantal zaken aan te kaarten met als speerpunt het door ons opnieuw ingediende amendement over de Rekenkamer. Zoals u weet, vraagt de Rekenkamer om extra personeel.</p>
      <p sl="en">De Raad opteerde voor slechts vijf nieuwe posten. Over de niet gehonoreerde verzoeken en de daarvoor benodigde kredieten liepen de meningen uiteen. De Commissie begrotingscontrole besloot, naar mijn mening terecht, dat wij een apolitiek standpunt moeten innemen. Wij vragen de Rekenkamer de financiële controlesystemen van de kandidaat-landen door te lichten, de samenwerking met de nationale controle-instanties te verbeteren – een bepaling van het Verdrag van Nice – en meer gespecificeerde, gedetailleerde betrouwbaarheidsonderzoeken uit te voeren – eveneens een bepaling van Nice - . Dit is een tamelijk apolitieke benadering. Wanneer over deze zaken helderheid is ontstaan, zou er geld kunnen worden vrijgemaakt voor de extra posten.</p>
      <p sl="en">In de Begrotingscommissie werd echter een geheel ander amendement ingediend. Wij vrezen dat dit politiek getoonzette amendement van de Begrotingscommissie de onafhankelijkheid van de Rekenkamer in het gedrang brengt. Ik hoop dat u dit in overweging neemt.</p>
      <p sl="en">Verder is mij verzocht iets te zeggen over de tenuitvoerlegging. Wij hebben de desbetreffende cijfers bekeken en zullen dat ook in de toekomst blijven doen. Op basis van deze cijfers zullen wij toekomstige begrotingen amenderen. Wij steunen u dan ook volledig in uw pogingen betere gegevens te verkrijgen over de tenuitvoerlegging.</p>
      <p sl="en">Dan de amendementen. Wij hebben een amendement ingediend waarin wij vragen geld vast te leggen en wij willen van de Commissie horen of DG V een evaluatie-unit heeft opgezet.</p>
      <p sl="en">Tot slot zijn wij zeer verontrust over de toekomst van de A-30 lijnen en dan in het bijzonder over de wijze waarop dit geld zal worden besteed. Dit zijn de punten die de Commissie begrotingscontrole onder uw aandacht wilde brengen.</p>
    </intervention>
    <intervention id="2-150" speaker_id="1899" name="Wilfried KUCKELKORN" is_mep="True" mode="spoken" nationality="Germany" birth_date="30-08-1943" birth_place="Zopten am Berge" p_group="Group of the Party of European Socialists" m_state="DE">
      <p sl="de">rapporteur voor advies van de Economische en Monetaire Commissie. – Mijnheer de Voorzitter, namens mijn commissie wil ik u met name wijzen op het PRINCE-programma. Wij vinden het zeer belangrijk dat de euro-informatiecampagne nog een half jaar langer doorgaat. Wij hebben namelijk geconstateerd dat met name de kleine en middelgrote ondernemingen ondanks de grote informatiecampagnes nog niet voldoende op de hoogte zijn van alle veranderingen met betrekking tot de euro. Met dit programma kan dat opgelost worden.</p>
      <p sl="de">Als vaste rapporteur voor de agentschappen kan ik u op dit moment melden dat wij de dringende grote problemen hebben kunnen oplossen samen met de collega’s van de Begrotingscommissie en de algemeen rapporteur. Wij hebben er feitelijk voor gekozen de agentschappen individueel te bekijken. Daarom wil ik nu van de gelegenheid gebruik maken om een paar dingen voor de toekomst te zeggen.</p>
      <p sl="de">De agentschappen groeien al jaren gestaag door en iedereen die daar werkt, lijkt er wel voordeel van te hebben dat de agentschappen zo groeien. Tussen 1995 en 2001 is het personeelsbestand van de agentschappen bijvoorbeeld met 366% gestegen. En dit jaar komen er weer 99 nieuwe banen bij. Ik krijg de indruk dat een groot aantal Europese agentschappen in zekere zin een eigen leven leidt. Het enige dat ze tijdens de begrotingsprocedure eisen is nog meer geld! Het is wel duidelijk wat daarvan het gevolg is. De agentschappen slokken alle reserves voor andere programma’s op en uiteindelijk moet de Gemeenschap ook nog eens opdraaien voor de pensioenkosten van zoveel ambtenaren.</p>
      <p sl="de">Er moeten dus veranderingen doorgevoerd worden. De begroting mag in de toekomst niet meer aangepast worden aan de programma’s die de raad van bestuur goedkeurt; de programma’s moeten juist aan de financiële middelen worden aangepast. De agentschappen moeten grondig gecontroleerd worden en daaraan moeten alle betrokkenen op permanente basis meewerken. Dat betekent dat ook de gespecialiseerde commissies van het Parlement hun oordeel moeten geven. Er moet in ieder geval onderzocht worden of de door de agentschappen verleende diensten nodig zijn en of ze vervolgens benut worden. Wij moeten deze hele procedure onder controle krijgen waarbij de Commissie begrotingscontrole, de Rekenkamer en alle andere betreffende instanties betrokken moeten worden. Ik zal in de komende weken proberen hiervoor een structuur te creëren die in de volgende begrotingsprocedure toegepast kan worden.</p>
    </intervention>
    <intervention id="2-151" speaker_id="4533" name="Neena GILL" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">rapporteur voor advies van de Commissie industrie, externe handel, onderzoek en energie . – Mijnheer de Voorzitter, ik spreek eerst als rapporteur van de Commissie industrie en vervolgens als woordvoerder van de socialistische fractie voor de andere instellingen. Ik wil eerst de beide rapporteurs feliciteren met het feit dat ze deze gigantische begrotingsklus hebben geklaard. Ook de voorzitter, de heer Wynn wil ik complimenteren met de recordsnelheid waarmee hij de amendementen door de commissie heeft gejaagd.</p>
      <p sl="en">Namens de Commissie industrie spreek ik mijn teleurstelling uit over het feit dat zoveel door ons gesignaleerde prioriteiten totaal zijn genegeerd. Op drie onderwerpen ga ik nader in. Het e-Europa initiatief werd met veel tamtam in Lissabon gelanceerd. Het zou het concurrentievermogen van het Europese bedrijfsleven opkrikken. Het zou meer banen opleveren. Het betekende een erkenning van het feit dat de kennismaatschappij ontegenzeggelijk een absolute voorwaarde is voor toekomstige economische voorspoed. In Stockholm werd opnieuw met veel ophef bekend gemaakt dat e-Europa zou worden uitgebreid tot de kandidaat-landen. En nu wijken wij daar vanaf. Ik wil u eraan herinneren dat de Raad en het Parlement e-Europa als prioriteit hebben bestempeld. Door nu te verzaken ondermijnen wij een van Europa’s prioritaire programma’s en laten wij de kandidaat-landen in de kou staan.</p>
      <p sl="en">Wij moeten ervoor zorgen, zoals de rapporteur zei, dat woorden worden gevolgd door daden zodat de Europese burger niet in het duister tast. Wij hebben al deze programma’s; ze worden enthousiast ontvangen en vervolgens lijken ze in lucht op te lossen. Dit geldt eveneens voor mijn tweede onderwerp, SAVE. Jarenlang was dit een prioriteit voor het Parlement. Nu stellen wij voor te snoeien in de begroting. Voor veel mensen staat een milieuvriendelijk Europees energiebeleid bovenaan de agenda en het is belangrijk dat Europa het voortouw neemt wat de verplichtingen van Kyoto betreft. Het is dan ook buitengewoon kortzichtig om programma’s te kortwieken die de consumptie van duurzame energie stimuleren en klimaatbeheersing in de hand werken.</p>
      <p sl="en">Het derde gebied waarop de Commissie industrie opnieuw met amendementen zal komen betreft het uit de markt nemen van massavernietigingswapens en het afvalbeheer, zaken die onontbeerlijk zijn voor een veiliger wereld. De vreselijke aanslagen van 11 september maken dit eens te meer duidelijk. Landen moeten een betrouwbare strategie hebben voor het ontmantelen van chemische wapens zodat deze wapens niet in verkeerde handen kunnen vallen. Ik zou de rapporteur met klem willen vragen zijn mening over deze amendementen te herzien.</p>
      <p sl="en">Wat de begroting voor de andere instellingen betreft zou ik de rapporteur, mevrouw Buitenweg, willen bedanken voor haar open en brede benadering. Zoals zij al aangaf, stond rubriek 5 dit jaar onder enorme druk, onder andere vanwege de voorbereidingen voor de uitbreiding. Mijn fractie streeft ernaar de effectiviteit, de efficiency en de transparantie stelselmatig te verbeteren. Dat zijn voor het Parlement geen loze kreten maar betekenisvolle woorden. Ondanks de 18 miljoen euro die werd besteed aan de voorbereiding van de uitbreiding, slaagde het Parlement erin binnen het zichzelf opgelegde plafond van 20 procent te blijven. Hieruit blijkt wel dat het Parlement ernst neemt met het verbeteren van de efficiency. Het zal de komende jaren echter buitengewoon moeilijk worden. Ik zou de Raad met klem willen verzoeken de kosten van de uitbreiding in kaart te brengen voor wij van start gaan met de begrotingsprocedure van volgend jaar.</p>
      <p sl="en">Het is bovendien een goede zaak dat het Bureau een driejarenplan heeft goedgekeurd met betrekking tot de uitbreiding. Het plan is vooralsnog een wat conservatief uitgevallen schets, niet bijster radicaal. Dat is jammer omdat de uitbreiding het Parlement een uitgelezen mogelijkheid biedt om het eigen functioneren wat op te schudden. Sommige in het plan opgenomen ideeën behoeven nadere uitwerking en wij moeten meer duidelijkheid krijgen over de manier waarop zaken worden geregeld.</p>
      <p sl="en">Gisteren kregen wij in de plenaire vergadering te horen dat het Parlement de door de Raad goedgekeurde voorstellen over het witwassen van geld pas over drie weken kan behandelen omdat de tekst in elf talen moet worden vertaald. Dat is voor alle betrokkenen enorm frustrerend maar hoe zal dat gaan als er nog eens tien talen bijkomen? Wij moeten een oplossing vinden voor dit probleem omdat het het imago van het Parlement kan schaden. De Europese burger krijgt zo een beeld van een weinig dynamisch en weinig ontvankelijk Parlement.</p>
      <p sl="en">Nu wij het toch hebben over radicale oplossingen zou ik de Raad wat suggesties willen doen ter verbetering van de eigen doelmatigheid. Het niet optimaal benutten van de gebouwen van het Parlement, bijvoorbeeld. Onze gebouwen in Brussel zijn één week per maand vrijwel uitgestorven terwijl het gebouw in Straatsburg nauwelijks wordt gebruikt en drie weken per maand leegstaat. Als het de Raad ernst is met verspilling kan hij mijn aanbod niet in de wind slaan. De Raad zou onze gebouwen kunnen gebruiken door er vergaderingen te beleggen. Wellicht komt dat ook ten goede aan de transparantie.</p>
    </intervention>
    <intervention id="2-152" speaker_id="1321" name="David Robert BOWE" is_mep="True" mode="spoken" nationality="United Kingdom" birth_date="19-07-1955" birth_place="Gateshead" p_group="Group of the Party of European Socialists" m_state="GB">
      <p sl="en">rapporteur voor advies van de Commissie milieubeheer, volksgezondheid en consumentenbeleid . – Mijnheer de Voorzitter, de Commissie milieubeheer, volksgezondheid en consumentenbeleid staat in principe positief ten opzichte van de vooruitgang die tot op heden is geboekt bij de opstelling van de begroting 2002. Terugkijkend constateren wij dat wij het er elk jaar beter van afbrengen en dat is ongetwijfeld voor een deel toe te schrijven aan het werk van de rapporteurs. Ondanks het feit dat wij behoorlijk krap bij kas zitten vanwege de externe druk op onze begroting verlopen de zaken veel soepeler dan voorheen. Desalniettemin verheugt het mij dat de Begrotingscommissie op aandringen van de Commissie milieubeheer, volksgezondheid en consumentenbeleid een aantal voor ons zeer belangrijke begrotingslijnen opnieuw heeft opgevoerd, in ieder geval tot het niveau van het VOB.</p>
      <p sl="en">Bovendien wil ik niet onvermeld laten dat de amendementen van de Begrotingscommissie over tabakssubsidies bij ons in zeer goede aarde vallen. De Raad wordt verzocht hier nog eens goed naar te kijken. Wij vragen de Commissie dit ook te doen. Wij weten dat er iets moet gebeuren. Het is een goede zaak dat de Begrotingscommissie dit erkent. De voorstellen voor een gefaseerde, geleidelijke afbouw van deze subsidies zijn goed doortimmerd en het is hoog tijd dat de Raad en de Commissie zich over dit probleem buigen.</p>
      <p sl="en">Succesvol waren wij ook op het vlak van de begrotingslijn voor de erkenning van de weesgeneesmiddelen door het geneesmiddelenbureau. Het verheugt mij bijzonder dat de Begrotingscommissie ons standpunt heeft overgenomen en ik hoop dat de Commissie dit voorbeeld zal volgen. Deze begrotingslijn, die vorig jaar samen met de GAB-procedure werd opgezet, heeft veel effect gesorteerd. De voorstellen van de Raad om hier geheel onterecht flink in te snoeien, baarden ons zorgen. Vandaar dat wij het herstel van deze begrotingslijn toejuichen. Wij hopen dat de Commissie ditzelfde standpunt zal verdedigen ten overstaan van de Raad. Deze begrotingslijn levert de Europese burger reële, tastbare voordelen op en dient dus beschermd te worden.</p>
      <p sl="en">Tot slot zijn wij bezorgd over de manier waarop de agentschappen worden behandeld. Ik begrijp heel goed dat er geld naar de reserve moet en ik heb ook alle begrip voor het groeiende ongenoegen over de manier waarop de agentschappen functioneren maar ze moeten wel de middelen krijgen die ze voor het uitvoeren van hun taak nodig hebben. Dat geldt zeker voor de agentschappen die vallen binnen het bestek van de Commissie milieubeheer, volksgezondheid en consumentenbeleid.</p>
    </intervention>
    <intervention id="2-153" speaker_id="1221" name="Willi GÖRLACH" is_mep="True" mode="spoken" nationality="Germany" birth_date="27-12-1940" birth_place="Butzbach" p_group="Group of the Party of European Socialists" m_state="DE">
      <p sl="de">rapporteur voor advies van de Commissie landbouw en plattelandsontwikkeling. – Mijnheer de Voorzitter, geachte collega’s, namens de Commissie landbouw en plattelandsontwikkeling wil ik tegen de Raad zeggen dat wij uitdrukkelijk tegen deze ongenuanceerde inkrimpingen zijn, zoals de Raad die altijd voorstelt. Dat is in onze ogen een tamelijk fantasieloze beleidsmethode om met begrotingsonderdelen om te gaan. Wij gaan er daarom vanuit dat de nota van wijzigingen ook met het oog op de tweede lezing de juiste basis zal vormen voor de aanpassingen op de individuele gebieden.</p>
      <p sl="de">Overigens blijven wij bij onze eis dat wij in de toekomst nog flexibeler moeten kunnen zijn wat betreft de uitgaven voor de landbouw bij de overschrijving van middelen van verplichte onderdelen naar niet-verplichte onderdelen. Wij weten dat dat zeer ingewikkeld is en dat er het nodige veranderd moet worden. Wij zullen deze eis echter steeds opnieuw blijven indienen bij alle begrotingen die nog volgen, totdat hij is ingewilligd.</p>
      <p sl="de">Wij ondersteunen uitdrukkelijk het voorstel van de Commissie om een reserve te creëren, want die is noodzakelijk. Wij zullen wel niet hoeven uit te leggen waarom die reserve zo belangrijk is. De Commissie zal in ieder geval verantwoord met die reserve omspringen als het noodzakelijk is dat ze gebruikt wordt, daarvan zijn wij overtuigd.</p>
      <p sl="de">De heer Bowe van de Commissie milieubeheer, volksgezondheid en consumentenbeleid heeft het zojuist over tabak gehad. Welnu, de Commissie landbouw en plattelandsontwikkeling houdt zich ook weer bezig met het thema tabak. Wij zijn er absoluut niet tevreden over dat de middelen van het onderzoeksfonds voor tabak niet efficiënt gebruikt worden. Binnen de Commissie landbouw en plattelandsontwikkeling zijn wij het ook moe dat wij steeds opnieuw niet in staat zijn een oplossing te vinden voor de tabakskwestie. Aan de ene kant hebben we te maken met de eisen tot voorlichting in verband met de bevordering van de gezondheid en aan de andere kant moeten we de tabaksteelt stimuleren. We mogen de realiteit echter niet uit het oog verliezen. Zolang wij de boeren die tabak telen – en dat zijn meestal niet de rijkste boeren – geen alternatieven kunnen bieden, kunnen wij hen ook niet helpen. Daarom moeten wij in deze sector niet alleen mogelijke alternatieven beter onderzoeken, maar ook aanbieden.</p>
      <p sl="de">Ik wil met name nog iets over SAPARD zeggen. Wij zijn blij dat de aanzetten zijn verhoogd, maar net als de commissaris zijn wij ertegen dat de Raad de betalingskredieten voor SAPARD met 100 miljoen heeft ingekrompen. Dat is in onze ogen absoluut niet correct! Mevrouw de commissaris, u hoeft niet bang te zijn voor een nieuwe implementering zoals bij LEADER. Het is nergens voor nodig om bang te zijn!</p>
      <p sl="de">Tot slot wil ik de algemeen rapporteur zeer hartelijk danken voor de goede samenwerking met de collega’s van de Commissie landbouw en plattelandsontwikkeling.</p>
    </intervention>
    <intervention id="2-154" speaker_id="4492" name="Albert Jan MAAT" is_mep="True" mode="spoken" nationality="Netherlands" birth_date="08-02-1953" birth_place="Heino" p_group="Group of the European People's Party (Christian Democrats) and European Democrats" m_state="NL">
      <p sl="nl">rapporteur voor advies van de Commissie visserij . - Voorzitter om te beginnen wil ik de rapporteur, collega Costa Neves, heel hartelijk danken voor de hechte en goede samenwerking. Dat wil niet zeggen dat wat de visserijbegroting betreft hij op alle punten met ons mee kon gaan, maar wij vonden bij hem een goed oor, en in ieder geval een basis om verder te werken en dat heeft ons goed gedaan.</p>
      <p sl="nl">Voorzitter, de visserijbegroting staat in het teken van de grote problemen van de visserij en het gedeeltelijk falen van het gemeenschappelijke visserijbeleid. Duidelijk is dat het meerjarig oriëntatieprogramma en het eenzijdig sluiten van gebieden niet succesvol gebleken zijn.</p>
      <p sl="nl">Het niet afsluiten van een nieuw visserijakkoord met Marokko heeft voor een explosieve situatie gezorgd aan de Spaanse en Portugese kusten, waar ze toch al met grote maatschappelijke problemen rond de illegale immigratie te kampen hebben.</p>
      <p sl="nl">Het is om die reden dat de Commissie visserij om bijna 200 miljoen euro heeft gevraagd om aan deze problemen het hoofd te kunnen bieden. De rapporteur stelt voor hiervoor eerst een p.m. post op te nemen en de Raad uit te dagen om de in Nice gedane toezeggingen na te komen. De Commissie visserij kan zich hierin vinden.</p>
      <p sl="nl">Wel is de Commissie visserij teleurgesteld dat het begrotingsvoorstel voor meer geld voor quotumcontrole, dat hard nodig was, door een liberaal amendement in de Begrotingscommissie is afgezwakt terwijl het oorspronkelijk amendement met dit voorstel wel brede steun kreeg van alle fracties in de Commissie visserij.</p>
      <p sl="nl">Voorzitter, als schaduwrapporteur van de EVP-Fractie voor de landbouwbegroting constateer ik dat van het oorspronkelijk verzoek om één miljard euro extra voor voedselveiligheid en dierziektebestrijding, er uiteindelijk 580 miljoen is overgebleven, maar wij zeggen: beter een half ei dan een lege dop.</p>
      <p sl="nl">In feite betreuren wij het ook enigszins dat de Commissie niet heeft vastgehouden aan het oorspronkelijk verzoek om één miljard euro extra. Het EVP-standpunt, namelijk dat meer geld moet worden gereserveerd voor dierziektebestrijding, heeft gelukkig bijval gevonden. In het algemeen vinden wij dat het, om het vertrouwen van de consument te herstellen, van essentieel belang is de Europese markten, ook die voor rundvlees, weer op een normaal niveau te krijgen.</p>
      <p sl="nl">Als laatste punt, Voorzitter, moet ik zeggen dat ik bijzonder blij ben met het feit dat met betrekking tot het buitenlands beleid de EVP-Fractie een amendement zal indienen voor meer aandacht voor Kirgizië, Oezbekistan, Tadzjikistan en dit amendement wil ik ook van harte aanbevelen bij de verdere discussies.</p>
    </intervention>
    <intervention id="2-155" speaker_id="4377" name="Josu ORTUONDO LARREA" is_mep="True" mode="spoken" nationality="Spain" birth_date="13-02-1948" birth_place="Bilbao" p_group="Group of the Alliance of Liberals and Democrats for Europe" m_state="ES">
      <p sl="es">rapporteur voor advies van de Commissie regionaal beleid, vervoer en toerisme. - Mijnheer de Voorzitter, de Commissie regionaal beleid, vervoer en toerisme, namens welke ik hier het woord voer, heeft een tiental amendementen ingediend op het begrotingsontwerp betreffende de vier communautaire initiatieven URBAN, INTERREG, EQUAL en LEADER, de maatregelen voor een veilig en duurzaam vervoer en het toerisme.</p>
      <p sl="es">Zodra er een einde komt aan de huidige problemen, die het gevolg zijn van de tragische gebeurtenissen van 11 september, zal het toerisme snel uitgroeien tot de belangrijkste dienstenindustrie van de Europese Unie. De Wereldorganisatie voor Toerisme verwacht een verdubbeling van het aantal toeristen. Het cijfer voor 2020 wordt op circa 720 miljoen geschat. Bovendien zal het aantal werknemers in de sector, dat momenteel 9 miljoen bedraagt, tegen 2010 met 2 à 3,5 miljoen stijgen, zodat er 12,5 miljoen banen beschikbaar zullen zijn. De Begrotingscommissie heeft het door ons voorgestelde begrotingsbedrag evenwel verworpen. Gelukkig is de Fractie De Groenen/Vrije Europese Alliantie erin geslaagd om in de plenaire vergadering opnieuw een amendement in te dienen en ervoor te zorgen dat op Europees niveau voldoende middelen worden vrijgemaakt om de tenuitvoerlegging, follow-up en evaluatie te bevorderen van een beleid dat een milieuvriendelijk en vanuit maatschappelijk oogpunt duurzaam toerisme nastreeft. Ik vertrouw erop dat het merendeel van de afgevaardigden de nodige fijngevoeligheid weet op te brengen om dit reeds meermaals geopperde voorstel met zijn stem te steunen.</p>
    </intervention>
    <intervention id="2-156" speaker_id="2055" name="Ulpu IIVARI" is_mep="True" mode="spoken" nationality="Finland" birth_date="20-03-1948" birth_place="Salla" p_group="Group of the Party of European Socialists" m_state="FI">
      <p sl="fi">rapporteur voor advies van de Commissie cultuur, jeugd, onderwijs, media en sport. - Mijnheer de Voorzitter, de begroting van de Commissie cultuur, jeugd, onderwijs, media en sport bevat drie belangrijke nieuwigheden:</p>
      <p sl="fi">Allereerst wordt voor de uitvoering van het e-learning -initiatief een apart bedrag van 12,6 miljoen euro voorgesteld. Dat is terecht, omdat het leren van informatietechnologie in de strategie van de Unie een belangrijke plaats inneemt. De aanzienlijke verhoging van het bedrag voor het leren van informatietechnologie is ook verstandig, omdat een financiering door alleen de programma's SOCRATES, JEUGD EN CULTUUR 2000 de uitvoering van de hoofddoelstellingen van die programma's in gevaar kan brengen. Men mag niet vergeten dat informatietechnologie een instrument is en geen doel op zich.</p>
      <p sl="fi">De tweede nieuwigheid heeft te maken met sport, die in de Unie nog geen rechtsgrondslag heeft. Sport wordt echter in het Verdrag van Amsterdam genoemd en in de conclusies van de Top van Nice wordt het maatschappelijk belang ervan onderstreept. De Begrotingscommissie heeft het voorstel goedgekeurd om 5 miljoen euro van de financiële middelen te gebruiken voor onder andere het werk dat sportverenigingen verrichten ter bestijding van de uitsluiting van jongeren.</p>
      <p sl="fi">De derde nieuwe facet van de cultuurbegroting is het bedrag van 1 miljoen euro voor de oprichting van het waarnemingscentrum voor culturele samenwerking. Naar mijn mening kan de coördinatie van de culturele samenwerking samen worden gedaan met de Raad van Europa die op dat gebied veel ervaring heeft.</p>
      <p sl="fi">Hoofdstuk A-30 veroorzaakte weer problemen. Ik ben zeer teleurgesteld in het optreden van de Begrotingscommissie wat betreft lijn A-3042 die betrekking heeft op de financiering van Europese culturele organisaties. Wij hebben in de Cultuurcommissie veel werk verricht voor die lijn. Wij hebben rekening gehouden met de verklaring van de Commissie over de financiering van organisaties en met de aanbevelingen van de werkgroep van de Begrotingscommissie. Wij proberen vooral te beoordelen hoe het geld op de voor de Europese cultuur best mogelijke manier kan worden gebruikt. Ik kan niet aanvaarden dat de Begrotingscommissie zich, zoals nu is gebeurd, bemoeit met een voorstel dat de deskundigheid van een speciale commissie vereist. Ik steun dan ook van harte het voorstel in het verslag van algemeen rapporteur Costa Neves om te komen tot een rechtsgrondslag en degelijke spelregels voor hoofdstuk A-30. Het Parlement kan niet optreden als in een wedstrijd vrijworstelen waarbij alles is toegestaan en waarin de overwinning naar de meest gewetenloze gaat.</p>
    </intervention>
    <intervention id="2-158" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">rapporteur voor advies van de Commissie constitutionele zaken. – Mijnheer de Voorzitter, mevrouw de commissaris, mijnheer de vertegenwoordiger van de Raad, ik wil uw aandacht vestigen op drie amendementen van de Commissie constitutionele zaken van dit Parlement. Deze amendementen beogen het bevorderen van de informatie aan de burger en het stimuleren van het debat over vraagstukken met betrekking tot de toekomst van de Europese Unie overeenkomstig Verklaring 23 van het Verdrag van Nice.</p>
      <p sl="fr">Amendement 223 beoogt dat de vastleggingskredieten voor het PRINCE-programma weer worden ingevoerd, zoals voorgesteld door de Commissie in haar voorontwerp van begroting.</p>
      <p sl="fr">De Raad heeft de verhoging van deze kredieten weer teruggeschroefd. Wij kunnen er niet bij dat iemand geen voorstander zou zijn van een versterkte informatie aan de burgers over de euro, de uitbreiding, het Handvest van de grondrechten en de acties op het gebied van justitie en binnenlandse zaken. Deze kwesties zijn uiterst actueel. Bovendien bevinden wij ons thans reeds in een periode van bezinning en raadpleging over de toekomst van de Europese Unie.</p>
      <p sl="fr">Verder zijn wij van mening dat het contraproductief zou zijn om een deel van deze kredieten in een reserve onder te brengen, zoals de Begrotingscommissie voorstelt. Zoals bekend, vereist het gebruik van kredieten uit de reserve een zwaardere procedure. Wij zien niet in waarom wij de handen van de Commissie op dit terrein zouden moeten binden.</p>
      <p sl="fr">Ik kan hieraan toevoegen dat de controle door het Parlement in elk geval is verzekerd door onze deelname aan de interinstitutionele werkgroep voor algemene en specifieke informatie.</p>
      <p sl="fr">Tot slot heeft de Commissie constitutionele zaken zich ook uitgesproken voor het behoud of de verhoging van de financiële ondersteuning van de Europese beweging. De effectiviteit van de acties van deze beweging is bekend en het zou toch merkwaardig zijn als de Europese Unie haar ondersteuning zou stopzetten op het moment dat wij meer dan ooit behoefte hebben aan de versterking van de dialoog met de burgers.</p>
      <p sl="fr">Verder is de dag van Europa op 9 mei een symbool dat wij in alle lidstaten moeten ondersteunen, want dit kan in grote mate de openbare ruimte helpen creëren die wij zo sterk nodig hebben.</p>
    </intervention>
    <intervention id="2-159" speaker_id="4323" name="María Antonia AVILÉS PEREA" is_mep="True" mode="spoken" nationality="Spain" p_group="Group of the European People's Party (Christian Democrats) and European Democrats" m_state="ES">
      <p sl="es">rapporteur voor advies van de Commissie rechten van de vrouw en gelijke kansen. - Mijnheer de Voorzitter, sinds de inwerkingtreding van het Verdrag van Amsterdam beschikt de Commissie rechten van de vrouw over uitgebreide bevoegdheden en hebben de beleidsmaatregelen van de Europese Unie ter bevordering van de gelijkheid tussen man en vrouw meer gewicht gekregen. Daarom hechten wij onder meer uitzonderlijk belang aan het communautaire programma voor gelijke kansen, dat een essentieel instrument is voor de totstandbrenging van gelijkheid, het programma-DAPHNE ter bestrijding van geweld binnen het gezin, EQUAL, dat tot doel heeft de toetreding van de vrouw tot de arbeidsmarkt te bevorderen en de verwezenlijking van de tijdens de Top van Lissabon vastgestelde doelstellingen inzake werkgelegenheid.</p>
      <p sl="es">Ook het probleem van de maatschappelijke uitsluiting baart de Commissie rechten van de vrouw zorgen, temeer daar wij helaas geconfronteerd worden met het verschijnsel van de zogenaamde "vervrouwelijking van de armoede". Met het oog op de verwezenlijking van deze prioritaire doelstellingen hebben wij een reeks amendementen op de begroting ingediend die over het algemeen gunstig zijn onthaald. Ik dank de heer Costa Neves overigens van harte omdat hij er mede voor heeft gezorgd dat onze voorstellen in de Begrotingscommissie bij meerderheid van stemmen zijn goedgekeurd.</p>
      <p sl="es">De commissie heeft enkele van onze amendementen verworpen omdat zij reeds in andere begrotingslijnen waren opgenomen: voorlichtingscampagnes in het kader van het gemeenschappelijk landbouwbeleid, maatregelen ter bestrijding van de uitsluiting, de informatiemaatschappij, armoedebestrijding en daarmee gepaard gaande ziekten zoals malaria, tuberculose, aids, gezondheids- en welzijnszorg, consolidatie van de democratie en de mensenrechten, enzovoorts.</p>
      <p sl="es">Er zij op gewezen dat ook middelen worden vrijgemaakt voor vrouwenorganisaties die zich inzetten voor de verbetering van de situatie van de vrouw in de Europese Unie. Deze steun is niet alleen bedoeld voor de vrouwenlobby maar ook voor andere organisaties die ervoor waken dat het pluraliteitsbeginsel in onze samenleving wordt geëerbiedigd. Wij kunnen niet beweren dat één enkele organisatie alle Europese vrouwen vertegenwoordigt. Om recht te doen worden daarom ook vele andere Europese organisaties erkend die reeds geruime tijd inspanningen leveren om de gelijkheid tussen man en vrouw te bevorderen en derhalve ook voor financiële steun van de Europese Unie in aanmerking komen.</p>
      <p sl="es">Kortom, over het geheel genomen is de Commissie rechten van de vrouw tevreden over de wijze waarop de rapporteur en ook de Begrotingscommissie haar voorstellen heeft onthaald.</p>
    </intervention>
    <intervention id="2-160" speaker_id="2084" name="Roy PERRY" is_mep="True" mode="spoken" nationality="United Kingdom" birth_date="12-02-1943" birth_place="London" p_group="Group of the European People's Party (Christian Democrats) and European Democrats" m_state="GB">
      <p sl="en">rapporteur voor advies van de Commissie verzoekschriften . – Mijnheer de Voorzitter, ik verontschuldig mij bij de rapporteurs voor het feit dat ik bij het begin van het debat niet aanwezig was maar ik durf er een euro om te verwedden dat het onderwerp waarop ik namens de Commissie verzoekschriften zal ingaan, nog door niemand is aangekaart.</p>
      <p sl="en">Weggestopt in het verslag Buitenweg zit amendement 2022 op begrotingslijn 250 waarin wordt voorgesteld om de particuliere indiener van een verzoekschrift onder bepaalde omstandigheden individueel gemaakte kosten terug te betalen indien hij of zij het verzoekschrift voor het Parlement toe wil lichten. Ik wil de rapporteur en de commissie bedanken voor hun steun in deze.</p>
      <p sl="en">Zoals u weet, hebben parlementen verschillende verantwoordelijkheden. Zij kiezen de regering, iets wat uiteraard niet geldt voor dit Parlement. Zij beslissen over de begroting alhoewel wij, zoals u weet, slechts beperkte begrotingsbevoegdheden bezitten. Wij hebben geen zeggenschap over belastingen, geen zeggenschap over de landbouwuitgaven die zo’n 50 procent van de totale begroting bedragen. Parlementen keuren wetten goed: dat is een bevoegdheid die wij moeten delen met de Raad en wij kunnen geen wetgevende initiatieven ontplooien. Maar parlementen hebben ook tot taak de rechten te beschermen van burgers in hun betrekkingen met de bureaucratie en dat is een verantwoordelijkheid die in dit Parlement door de Commissie verzoekschriften en de ombudsman wordt gedragen.</p>
      <p sl="en">Ik zou hier vanmiddag willen zeggen dat het geld voor verzoekschriften en de 3 miljoen euro die we voor de ombudsman uittrekken, buitengewoon goed besteed zijn. Dat komt neer op minder dan 0,1 euro per persoon per jaar. Niemand kan beweren dat het hier enorme bedragen betreft maar het is wel geld dat echt in de Europese democratie wordt gestoken. Dat willen wij graag zo houden en in de toekomst verder uitbouwen.</p>
    </intervention>
    <intervention id="2-161" speaker_id="1269" name="Christian ROVSING" is_mep="True" mode="spoken" nationality="Denmark" birth_date="02-11-1936" birth_place="Rødovre" p_group="Group of the European People's Party (Christian Democrats) and European Democrats" m_state="DK">
      <p sl="da">rapporteur voor advies van de Commissie industrie, externe handel onderzoek en energie. - - Mijnheer de Voorzitter, ik zal mij met name concentreren op de commentaren op de operationele begroting van de EGKS, waarbij ik het zal hebben over het verslag, dat de heer Seppänen voor de Begrotingscommissie heeft opgesteld. Wij zijn verheugd over de rol, die de EGKS heeft gespeeld als pionier in het Europese integratieproces en de wijze waarop de EGKS een positieve bijdrage heeft geleverd aan de vrede in Europa. Wij nemen notitie van het feit dat de EGKS werd gefinancierd uit inkomsten van fiscale aard, hetgeen de ontwikkeling mogelijk heeft gemaakt van economische en sociale interventiemaatregelen voor het sectorale industriebeleid. Tegenwoordig geeft de kolen- en staalsector werk aan 357.000 mensen en naargelang wij de EU uitbreiden met de kandidaat-lidstaten, zal deze uitbreiding ertoe leiden dat de productie van kolen in de EU wordt verdubbeld en dat de staalproductie met een derde toeneemt. We kunnen met gepaste trots vaststellen, dat er dankzij de EGKS een opbouw en verdere ontwikkeling heeft plaatsgevonden, die tot de Europese Unie geleid heeft zoals we die heden kennen. De parlementaire commissie heeft het voorstel van de Commissie voor een operationele begroting van 151,8 miljoen euro in 2002 goedgekeurd en het is immers op 23 juli 2002, dat het EGKS-verdrag afloopt. We hadden graag gezien, dat er in verband met schonekolentechnologieën iets meer geld voor toekomstige energiebehoeften geweest zou zijn, voor operationele en onderzoeksactiviteiten, en wij verzoeken de Commissie om dat mee te nemen in de overige programma’s.</p>
    </intervention>
    <intervention id="2-162" speaker_id="1473" name="Gérard DEPREZ" is_mep="True" mode="spoken" nationality="Belgium" birth_date="13-08-1943" birth_place="Noville-Bastogne" p_group="Group of the Alliance of Liberals and Democrats for Europe" m_state="BE">
      <p sl="fr">Mijnheer de Voorzitter, staat u mij toe dat ik u een vraag stel.</p>
      <p sl="fr">Ik begrijp niet waarom ik niet voorkom op de lijst van rapporteurs voor advies, want ik ben toch officieel rapporteur voor advies van de Commissie vrijheden en rechten van de burger, justitie en binnenlandse zaken, ik heb de amendementen van mijn commissie voorbereid en ik heb ze (bij tijden krachtig) verdedigd in de Begrotingscommissie, waar ik overigens in de meeste gevallen de instemming van mijn collega’s heb kunnen bewerkstelligen. Ik vraag u derhalve om toestemming om nu het woord te mogen voeren namens de Commissie vrijheden en rechten van de burger, justitie en binnenlandse zaken.</p>
    </intervention>
    <intervention id="2-163" speaker_id="4449" name="José PACHECO PEREIRA" is_mep="True" mode="spoken" nationality="Portugal" birth_date="06-01-1949" birth_place="Porto" p_group="Group of the European People's Party (Christian Democrats) and European Democrats" m_state="PT">
      <p sl="nl">Geachte afgevaardigde, uw naam staat niet op de officiële sprekerslijst van leden die adviezen van commissies moeten presenteren en daarom kan ik u op dit moment niet het woord geven.</p>
    </intervention>
    <intervention id="2-164" speaker_id="1473" name="Gérard DEPREZ" is_mep="True" mode="spoken" nationality="Belgium" birth_date="13-08-1943" birth_place="Noville-Bastogne" p_group="Group of the Alliance of Liberals and Democrats for Europe" m_state="BE">
      <p sl="fr">Mijnheer de Voorzitter, ik vraag u derhalve om desondanks het woord te mogen voeren.</p>
    </intervention>
    <intervention id="2-165" speaker_id="4449" name="José PACHECO PEREIRA" is_mep="True" mode="spoken" nationality="Portugal" birth_date="06-01-1949" birth_place="Porto" p_group="Group of the European People's Party (Christian Democrats) and European Democrats" m_state="PT">
      <p sl="nl">Geachte afgevaardigde, de sprekerslijst wordt opgesteld op basis van de officiële verzoeken van de verschillende commissies waarvoor het woord kan worden gevoerd. Aangezien de geachte afgevaardigde niet op de officiële lijst staat en die lijst niet gewijzigd kan worden zal ik u later het woord geven. U krijgt het woord op het moment dat u het recht heeft uw betoog te houden.</p>
    </intervention>
    <intervention id="2-166" speaker_id="1419" name="James ELLES" is_mep="True" mode="spoken" nationality="United Kingdom" birth_date="03-09-1949" birth_place="London" p_group="European Conservatives and Reformists Group" m_state="GB">
      <p sl="en">Mijnheer de Voorzitter, onze spreker zal later namens onze fractie het woord voeren, maar op dit moment heb ik ook een aantal opmerkingen. Net als de andere sprekers wil ik de heer Costa Neves en mevrouw Buitenweg, de twee rapporteurs die bij dit onderwerp een belangrijke rol hebben gespeeld, feliciteren. Ik weet dat het niet gemakkelijk is om een voorstel door dit Parlement te loodsen, dus ik vind dat de rapporteurs daarvoor wel een opsteker verdienen.</p>
      <p sl="en">Wat betreft de begroting van de Commissie voor dit jaar: voor ons ligt een voorstel voor een begroting die met 1,06% van het BBP tot een van de laagste behoort die tot nog toe in dit Parlement zijn ingediend en derhalve ruim onder het in de financiële vooruitzichten vastgestelde maximum ligt. Daar de uitbreiding er echter aan zit te komen, denk ik dat de financiële vooruitzichten voor eind 2006 wel eens zwaar op de proef gesteld zouden kunnen worden.</p>
      <p sl="en">Dan over het verslag-Costa Neves. Allereerst wil ik de rapporteur gelukwensen met het feit dat hij zich heeft geconcentreerd op het voortgangsverslag en op de wijze waarop gevolg is gegeven aan de gemeenschappelijke verklaring van het Parlement en de Raad van eind vorig jaar, die voor onze begrotingsprocedure zeer nuttig is gebleken. Misschien is het een goed idee om hier op jaarbasis mee door te gaan, omdat het beoordelen van de efficiëntie en effectiviteit van de activiteiten van de Europese instellingen ons zeker verder heeft gebracht. Dat is voor ons in dit Parlement een uitermate belangrijk punt en iets waarop ik aan het eind van mijn betoog nog zal terugkomen.</p>
      <p sl="en">Ik wil een aantal opmerkingen maken over specifieke zaken met betrekking tot de begroting van de Commissie waarvan mijn fractie het belangrijk vindt dat we waar voor ons geld krijgen. Die methode is ons vroeger al van nut geweest.</p>
      <p sl="en">Ten eerste, wat betreft de landbouw: we geloven niet in een reserve. Er zijn al gelden beschikbaar gesteld, er is een nota van wijzigingen onderweg en mijns inziens is dat voldoende. We vinden echter wel dat er een onderzoek moet worden verricht naar de manier waarop de Commissie en de Britse autoriteiten omgaan met mond- en klauwzeer en zullen daar dan ook op aandringen.</p>
      <p sl="en">Ten tweede zijn we van mening dat er op het terrein van het informatiebeleid sprake is van een continu probleem: telkens als er Commissievoorstellen op tafel komen zonder dat er sprake is van interinstitutionele werkgroepen, moeten wij als Parlement die voorstellen alsnog laten voldoen aan de eisen van het informatiebeleid. Ik wil de Commissie met klem verzoeken om ervoor te zorgen dat deze component op permanente wijze in haar voorstellen wordt geïntegreerd. Op die manier hoeven wij minder tijd en moeite te steken in het bewaken van de voortgang van dit interinstitutionele werk.</p>
      <p sl="en">Ten derde over het bureau voor voedselveiligheid. Ik heb gezien dat dat onderwerp tijdens de Europese Raad van Gent ter sprake is gekomen. Ik wil de fungerend voorzitter – die als een parlementslid aan het woord is overigens misschien zou kunnen luisteren in plaats van te lachen – eraan herinneren dat de gelden in reserve blijven totdat we instemmen met de activiteiten en de locatie van dit bureau. Ik neem derhalve aan dat u het Parlement zult raadplegen voordat er een uiteindelijk besluit wordt genomen.</p>
      <p sl="en">Ten vierde, wat betreft Afghanistan, en hierbij richt ik mij opnieuw tot de Commissie: er is een amendement ingediend voor het pro memorie opnemen van hulp aan Afghanistan in de begroting. We zullen de Raad en het Parlement verzoeken om dit bij de tweede lezing in de begroting op te nemen omdat mijn fractie wil dat er een internationaal bondgenootschap in het leven wordt geroepen dat na het conflict hulp kan bieden bij de wederopbouw van Afghanistan. De Verenigde Naties is al bezig om hierover een aantal gedachten te formuleren.</p>
      <p sl="en">Tenslotte wil ik het hebben over de posten die we in de reserve hebben geplaatst. We moeten zeker weten dat aan de de voorwaarden voor deze reserve wordt voldaan voordat de posten worden vrijgegeven, dus ook dat de Commissie daadwerkelijk in staat zal zijn binnen een jaar vacatures met deze posten op te vullen.</p>
      <p sl="en">Ik heb echter nog een buitengewoon belangrijk punt en hierbij richt ik mij opnieuw tot de Raad. Mijnheer de Voorzitter, er gaan geruchten dat het het Parlement niet in aanmerking zou komen voor de regeling inzake vervroegd pensioen waarover momenteel in de Raad wordt onderhandeld. Ik hoop dat u te zijner tijd zult kunnen bevestigen dat het Parlement wel aanspraak kan maken op die regeling. Mijn fractie acht dit punt van zeer groot belang omdat we willen dat die regeling bij alle instellingen wordt toegepast.</p>
      <p sl="en">Mijnheer de Voorzitter, tot slot nog iets over onze instelling. Gisteravond heeft het Bureau besloten om – in strijd met de resolutie van de heer Harbour – in te gaan tegen het idee van een lineaire loopbaanstructuur. Ik citeer paragraaf 38 van de in vorig jaar november door dit Parlement aangenomen resolutie: “dringt er bij het Parlement op aan een lineaire loopbaanstructuur in te voeren naar het model van die van de Commissie, welke ruimte biedt voor ongecompliceerde interinstitutionele overplaatsingsregelingen”. Het is totaal onaanvaardbaar dat het Bureau van het Parlement de touwtjes in eigen handen heeft genomen en zelf een besluit heeft genomen, namelijk om onder druk van de administratie van het Parlement iets te negeren, waarvoor dit Parlement gestemd heeft.</p>
      <p sl="en">Ik leg u dus drie vragen voor en daarmee beëindig ik mijn betoog.</p>
      <p sl="en">Ten eerste: waarin onderscheidt het Parlement zich qua organisatie en functie zodanig van de Commissie, dat het een andere loopbaanstructuur zou behoeven?</p>
      <p sl="en">Ten tweede, hoe valt een loopbaanstructuur met vier verschillende categorieën te rijmen met de doelstelling van een lineaire loopbaanstructuur met promotie op basis van verdienste, waarvoor brede steun bestaat in het Parlement?</p>
      <p sl="en">Tenslotte: hoe kan de mobiliteit tussen de verschillende instellingen worden bevorderd als er bij het Parlement en de Commissie sprake is van verschillende loopbaanstructuren? Het Bureau moet zijn besluiten voor dit Parlement komen verantwoorden, want ze zijn in strijd met onze resoluties.</p>
      <a text="(Applaus)"/>
    </intervention>
    <intervention id="2-167" speaker_id="1295" name="Terence WYNN" is_mep="True" mode="spoken" nationality="United Kingdom" birth_date="27-06-1946" birth_place="Wigan" p_group="Socialist Group in the European Parliament" m_state="GB">
      <p sl="en">voorzitter van de Begrotingscommissie . - Mijnheer de Voorzitter, ik wil niet in herhaling vallen, dus ik beperk me tot een aantal opmerkingen. Overigens heeft James Elles me met zijn laatste twee opmerkingen wel enigszins het gras voor de voeten weggemaaid. Ik wil de rapporteurs gelukwensen. Hun werk is nooit eenvoudig, maar gezien de moeilijke omstandigheden hebben zij dit jaar beslist bijzonder goed werk verricht.</p>
      <p sl="en">Ik ben verheugd dat de fungerend voorzitter heeft verklaard dat tijdens de volgende bijeenkomst van het Bemiddelingscomité hopelijk een overeenkomst met de Raad zal kunnen worden bereikt. Ook ik hoop van harte dat dat gaat lukken, want tijdens de afgelopen bemiddelingsbijeenkomst van 20 juli zijn we het in feite nergens over eens geworden. Als dat het resultaat is, hebben bemiddelingsbijeenkomsten geen zin. Hopelijk boeken we in november meer vooruitgang.</p>
      <p sl="en">Wat betreft de situatie met betrekking tot de marges, waarnaar ook de fungerend voorzitter heeft verwezen: tegen de tijd dat we op donderdag stemmen, is er niet echt meer sprake van een marge. Een van de redenen daarvoor is dat het opnieuw onmogelijk is gebleken om met de Raad een gesprek aan te knopen of een overeenkomst te sluiten. In juli heb ik verschillende malen geprobeerd duidelijk te maken dat de drie instellingen serieus met elkaar dienen te bespreken op welke wijze de rubrieken 3, 4 en 5 in de toekomst moeten worden gefinancierd.</p>
      <p sl="en">De Raad kan die rubrieken niet negeren en doen alsof er geen vuiltje aan de lucht is. Af en toe lijkt het wel alsof we te maken hebben met een struisvogel die zijn kop in het zand steekt om zo alle problemen om hem heen te negeren. In dat soort situaties staan wij tegen het achterwerk van die struisvogel te praten. Maar daarvan krijgen we soms meer los dan van een aantal mensen waarmee we in discussie moeten treden. Overigens heb ik het daarmee niet over u, fungerend voorzitter! Maar soms is het wel frustrerend om te moeten verkondigen dat bemiddelingsbijeenkomsten uiteindelijk niets anders zijn dan tijdverspilling. Hopelijk boeken we in november concretere resultaten.</p>
      <p sl="en">Met betrekking tot de hervormingen heeft James Elles zojuist een buitengewoon belangrijk punt aangeroerd. Ik wilde iets zeggen over onze bezorgdheid dat er nog steeds geen vooruitgang is, maar het Parlement heeft het er zich gisteravond met het besluit van het Bureau niet gemakkelijker op gemaakt. Hopelijk komt daar spoedig verandering in. In feite ligt de volgende stap nu bij de Raad, want er is bijna drie jaar verstreken sinds het ontslag van de Commissie en nog steeds is de hervorming waarop iedereen zit te wachten niet doorgevoerd. De burgers, de belastingbetalers van Europa, wachten op de hervorming die bijna drie jaar geleden door ons werd beloofd. Wat is daarmee gebeurd? Het proces is vastgelopen bij de Raad.</p>
      <p sl="en">Fungerend voorzitter, we hebben met elkaar over deze materie gesproken en u weet dus dat we duidelijk moeten maken dat voor deze problematiek zo spoedig mogelijk een oplossing moet worden gevonden. Anders zal het gehele proces verzanden. Hopelijk kan het Parlement hierbij zijn rol vervullen, het besluit van gisteravond tot klaarheid brengen en zich tevens blijven inzetten voor een vlotte afhandeling. Zo kan voor dit gehele vraagstuk een oplossing worden gevonden, niet alleen voor de Commissie, maar voor alle instellingen.</p>
      <p sl="en">Dan wil ik het nu hebben over het Global Health Fund waarvoor we volgend jaar een begrotingslijn en een relatief klein geldbedrag tot onze beschikking hebben. Zoals we allen weten zal de Commissie voorstellen om dat fonds te financieren uit de begroting van dit jaar door 60 miljoen euro van de algemene begroting en 60 miljoen euro van het EOF opzij te leggen. Ik wil de Commissie een vraag stellen, namelijk: is wat betreft de gelden van het EOF de begroting tevens overeengekomen met de ACS-staten, zodat we ervan verzekerd kunnen zijn dat zij instemmen met het gebruik van 60 miljoen euro voor het Global Health Fund ? Verschillende collega’s hebben mij die vraag gesteld en eerlijk gezegd weet ik daarop geen antwoord. Als commissaris Schreyer hierop dus antwoord kan geven, ben ik haar daarvoor zeer erkentelijk.</p>
      <p sl="en">Dan nu over de A-30 lijnen, een onderwerp dat de gemoederen nogal heeft verhit. Telkens als we over de A-30 lijnen stemmen is dat blijkbaar tot genoegen van maar heel weinig mensen en tot groot ongenoegen van zeer veel mensen. Ik hoop dat de situatie waarin we ons nu bevonden ons de moed zal geven om volgend jaar voorstellen te doen voor een transparanter systeem. We zijn bang dat het resultaat er niet beter op zal worden als we het gehele proces aan de Commissie overdragen. De besluitvorming berust dan immers bij de Commissie en niet bij het Parlement. Ik hoop dat we in het Parlement overeenstemming kunnen bereiken over de wijze waarop we in de toekomst met de A-30 lijnen om moeten gaan.</p>
      <p sl="en">Tenslotte wil ik een verzoek doen aan de Raad en herhalen wat ik tijdens de bemiddeling en de recente trialoog heb gezegd. Wat we nodig hebben is een werkgroep van de Raad en het Parlement op politiek niveau die bepaalt of we binnen de Europese Unie wel waar voor ons geld krijgen. Deze werkgroep dient de instellingen en hun activiteiten te analyseren en ervoor te zorgen dat we de belastingbetaler er van kunnen overtuigen dat zijn geld goed is besteed. Ik hoop dat u dat voorstel in overweging wilt nemen.</p>
      <a text="(Applaus)"/>
    </intervention>
    <intervention id="2-168" speaker_id="2306" name="Kyösti VIRRANKOSKI" is_mep="True" mode="spoken" nationality="Finland" birth_date="04-04-1944" birth_place="Kauhava" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, allereerst wil ik mijn hartelijke dank en felicitaties uitspreken aan de rapporteurs de heer Costa Neves, mevrouw Buitenweg en de heer Seppänen voor hun goede werk. Ook mijn dank aan de voorzitter van de Begrotingscommissie, Terence Wynn, die ook de werkzaamheden van dit jaar goed heeft geleid. Het werk van een algemeen rapporteur is zwaar en veeleisend, maar de heer Costa Neves heeft het er goed van afgebracht en mijn fractie steunt zijn beleid voor de begroting van de Commissie.</p>
      <p sl="fi">De begrotingsrichtsnoeren omvatten het terugdraaien van de bezuinigingen op de landbouwuitgaven, het betaalbaarstellen van niet uitgekeerde bedragen en de hervorming van de Commissie. Goed is ook de versterking van het beleid van de noordse dimensie in de motivering van de Begroting. Bij de behandeling van de begroting moet rekening gehouden worden met de balans van vorig jaar die een overschot van 11 miljard euro vertoonde. De uitgaven vielen 8,5 miljard euro lager uit dan voorzien en van de structuurfondsen werd 6,5 miljard euro niet gebruikt. Er moet daarom speciale aandacht worden besteed aan een beter beheer en er moet voor worden gezorgd dat de uitgaven niet te hoog worden geraamd. Anders valt de bodem onder het begrotingsbeleid totaal weg.</p>
      <p sl="fi">Een van de zwaartepunten van de begroting is het inlopen van de betalingsachterstand. Die bedraagt momenteel 60 miljard euro. Mijn fractie steunt die doelstelling. Mijn fractie steunt ook de hervorming van de Commissie, een van de voornaamste prioriteiten van het Parlement; zij moet zorgen voor meer doelmatigheid en een grotere persoonlijke aansprakelijkheid. Er is voorgesteld een deel van de middelen in de reserve te plaatsen, zodat de Commissie snel een herziening van het ambtenarenstatuut kan voorstellen en haar ideeën over de regeling voor vervroegde uittreding tot klaarheid kan brengen.</p>
      <p sl="fi">Rubriek 4 is ingewikkeld. De Commissie en de Raad stellen voor 125 miljoen in de visserijovereenkomst met Marokko te stoppen, terwijl die er niet komt. Er is sprake van een duidelijke verborgen reserve die zelfs in strijd is met het Financieel Reglement. Ze moet opgeheven worden. Als tegenwicht wordt voorgesteld het flexibiliteitsinstrument te gebruiken voor de modernisering van de Spaanse en Portugese vissersvloot. Dat is gedeeltelijk aanvaardbaar. Onze fractie vindt daarentegen de bezuiniging van 84 miljoen op CARDS onaanvaardbaar. Wij doen als liberalen graag mee aan afspraken om de begroting door het Parlement te loodsen, maar dit idee kunnen wij niet onderschrijven. CARDS is een absolute prioriteit voor het Parlement en daarom zijn wij er voorstander van dat er gekort wordt op andere programma's van de begroting, waarvoor de betalingskredieten toch al onderbesteed zijn.</p>
      <p sl="fi">Van de kleine programma's is Hoofdstuk A-30 het belangrijkst, de subsidies aan organisaties. Die kredieten nemen in vergelijking tot hun betekenis veel te veel tijd van het Parlement in beslag. De hele regeling zou daarom duidelijker moeten worden. Bovendien is de keuze van de betrokken organisaties maar zelden op objectieve criteria gebaseerd.</p>
      <p sl="fi">In het verslag van mevrouw Buitenweg steunen wij vooral haar discipline bij de begroting van het Parlement. Die blijft onder het door ons vastgestelde maximum, 20% van alle administratieve uitgaven, hoewel de kosten van de uitbreiding er al in zijn opgenomen. De uitbreiding naar het Oosten is een kwestie die zodanig moet worden geregeld dat de werkzaamheden van het Parlement niet worden bemoeilijkt en dat wij ook in de toekomst gezamenlijk in onze eigen vergaderruimte bijeen kunnen komen.</p>
    </intervention>
    <intervention id="2-169" speaker_id="4294" name="Heide RÜHLE" is_mep="True" mode="spoken" nationality="Germany" birth_date="05-11-1948" birth_place="Heilbronn" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, ook mijn dank gaat uit naar de rapporteurs. Mijn dank geldt ook de commissievoorzitter. Waar in voorgaande jaren het ene na het andere conflict werd uitgevochten over de begroting blijft het dit jaar opmerkelijk rustig. Het lijkt erop dat de conflicten ditkeer voor de buitenwereld verborgen blijven. Wij moeten echter constateren dat de Raad zich ook dit jaar de facto aan zijn verantwoordelijkheid heeft onttrokken. Als onderdeel van de begrotingsautoriteit heeft de Raad de plicht de begroting consequent en op politiek heldere wijze te verdedigen.</p>
      <p sl="de">Daar waar het Parlement tijdens lange debatten, besprekingen en onderhandelingen samen met de meeste betrokkenen zich krachtig heeft ingezet voor een uitgebalanceerde begroting, daar waar wij – met de belastingbetaler in het achterhoofd – spaarzaam zijn omgegaan met de budgettaire middelen en kosten en baten zorgvuldig hebben afgewogen, heeft de Raad het weer eens bestaan zonder een duidelijk beleidsconcept het mes te zetten in de begroting. Althans, wij hebben geen beleidsconcept kunnen ontdekken, zo dat er ooit geweest is.</p>
      <p sl="de">De aanpak van de Raad zorgt voor een onnodige verergering van de problemen, want ook dit jaar ligt de begroting, ondanks de bijzondere taken, de voorbereidingen op de uitbreiding en talrijke andere probleemgevallen, onder de marge; ver onder de 1,27% van het BNP.</p>
      <p sl="de">De Raad heeft dit jaar besloten globaal 10% te bezuinigen op de betalingen. Een onbegrijpelijk besluit, temeer daar er op veel gebieden sprake is van achterstanden bij de uitvoering van programma’s. Het Parlement heeft besloten deze bedragen her op te nemen. Wij mogen geen verwachtingen wekken, bijvoorbeeld ten aanzien van het Structuurfonds of de externe hulp, en die vervolgens met grote vertraging inlossen. Het zou het vertrouwen in de EU-instellingen ernstig ondermijnen en dat zou dan voor een deel op het conto van de Raad te schrijven zijn als de Raad met deze aanpak wegkomt.</p>
      <p sl="de">Dit beleid vormt met name een probleem in rubriek 4, het buitenlands beleid. Ondanks de mooie woorden van de ministers van Buitenlandse Zaken en de regeringsleiders over het gemeenschappelijk buitenlands beleid zetten de ministers van Financiën ondertussen gewoon het mes in de begroting zonder zich erom te bekommeren dat het imago van de EU-instellingen hierdoor stelselmatig afkalft. Onduidelijk is waarom wij dit jaar niet de volledige beschikking hebben over de mogelijkheden die de flexibele reserve biedt op dit terrein. Er zijn nog steeds grote problemen in de Balkan, wij hebben nog veel werk te verzetten in Afghanistan en de omringende landen en er liggen nieuwe taken op ons te wachten in het Midden-Oosten.</p>
      <p sl="de">De Europese Unie raakt haar vermogen kwijt om flexibel te reageren. Wij vragen ons af hoe de Raad de politieke daadkracht en flexibiliteit van de Europese Unie in de toekomst veilig denkt te stellen. Nog kritischer staat onze fractie tegenover de procedure voor de A-30-lijnen. In verband met de vele afzonderlijke voorstellen – ook vanuit het Parlement – hebben de beide grote fracties getracht tot een oplossing te komen met een en bloc-procedure. Dientengevolge was onze commissie op dit gebied niet langer tot fijnsturing in staat, waardoor wij ons niet goed van onze controletaak kunnen kwijten. Nu heeft mijnheer Wynn vandaag uitdrukkelijk verklaard dat hier verandering in moet komen in de begrotingsprocedure voor volgend jaar. Ik hoop dat wij gezamenlijk een verstandige procedure kunnen uitwerken waarmee het Parlement zijn controletaak ten aanzien van de A-30-lijnen naar behoren kan uitvoeren. Wij mogen niet de verdenking op ons laden cliëntelisme te bedrijven. Dat zou juist bij begrotingszaken wel heel erg zijn.</p>
      <p sl="de">Nee, er moet ook ruimte zijn voor een beetje zelfkritiek. Hoewel ik mij bewust ben van de zeer hoge tijdsdruk acht ik het noodzakelijk dat men juist op dit terrein voor elke afzonderlijke post verantwoording af moet kunnen leggen aan de buitenwereld. In aansluiting op de woorden van mijn voorgangers zou ik ter afronding van mijn bijdrage het Parlement op willen roepen vaart te zetten achter de eigen hervormingen. Onze oproep aan de Raad en Commissie tot hervorming kan alleen geloofwaardig zijn als wij zelf serieus werk maken van de interne hervormingen in het Parlement. Indachtig de besluiten die het Bureau gisteravond heeft genomen is er aan dit aspect mijns inziens te weinig aandacht besteed.</p>
    </intervention>
    <intervention id="2-170" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">Mijnheer de Voorzitter, bij de voorbereiding van de begroting voor volgend jaar heeft men zich gehouden aan een zeer strikte begrotingsdiscipline. Aangezien het BNP van de EU-landen sneller is gegroeid dan de betalingskredieten van de Europese begroting, is het aandeel van de Europese begroting gedaald tot 1,03% van het totale BNP. Dat toont aan dat de ontwerpbegroting voor volgend jaar geen specifieke prioriteiten bevat. De toegestane bovengrens van de Europese begroting is 1,27% van het BNP van de lidstaten. In de begroting is op die manier ruimte voor prioriteiten, maar de Raad en de Commissie lijken niet over de politieke wil of het vermogen te beschikken om die prioriteiten te stellen. Dergelijke prioriteiten kunnen bijvoorbeeld de werkgelegenheid of gezonde voeding zijn.</p>
      <p sl="fi">In de Europese Unie praat de politieke elite niet eens meer over het bestrijden van de werkloosheid, laat staan dat daar een adequaat beleid voor is. Onze fractie heeft de bestrijding van de werkloosheid altijd onderstreept. Meestal is werkloosheid niet de eigen schuld van de werkloze, maar is hij overgeleverd aan de willekeur van de opeenvolgende conjuncturen. Men moet echt een beleid ter bestrijding van de werkloosheid willen. De politieke elite en de Europese ambtenaren zorgen wel voor hun eigen belangen. Er komt een regeling voor vervroegde uittreding die gul degenen beloont die zelfs met herscholing niet goed meer kunnen functioneren in het Europese raderwerk. Als er honderden voor hun taak onbruikbare ambtenaren zijn, toont dat aan dat het personeelsbeleid van de Europese Unie verwaarloosd wordt.</p>
      <p sl="fi">Het vermogen van de Commissie om de politieke besluiten van het Parlement uit te voeren, is zwak. De door het Europese Parlement vastgelegde begroting wijkt voortdurend te veel af van de begroting die door de Commissie wordt uitgevoerd. Bij voor de Commissie belangrijke zaken zijn geen betalingsachterstanden, bij voor het Parlement belangrijke zaken zijn die er vaak wel. De Europese begroting is een politiek document waarmee geld naar de Europese elite wordt geleid en nu ook naar Europese partijen en EU-propaganda. Dat hoort men in het Europa van de burgers niet te doen.</p>
      <p sl="fi">Als er een onwettige oorlog is gevoerd zoals met de bombardementen op Joegoslavië, mag de steun voor de wederopbouw van dat land geen doel van bezuinigingen zijn. Laten wij hopen dat de stemming over CARDS de grote fracties niet verrast.</p>
    </intervention>
    <intervention id="2-171" speaker_id="4363" name="Isabelle CAULLERY" is_mep="True" mode="spoken" nationality="France" birth_date="17-08-1955" birth_place="Bordeaux" p_group="Union for Europe of the Nations Group" m_state="FR">
      <p sl="fr">Mijnheer de Voorzitter, zoals wij kunnen vaststellen overschrijdt het voorontwerp van begroting van de Commissie voor het eerst het symbolische bedrag van 100 miljard euro en staat het duidelijk in het teken van de crisisuitgaven voor de landbouw en van de externe verplichtingen. Een aantal keuzes van de rapporteur in deze eerste lezing krijgen de goedkeuring van onze fractie, in de eerste plaats de horizontale amendementen, vooral die met betrekking tot de systematische verlaging van de RAL en die waarin de wens wordt geuit geen nieuwe RAL te laten onstaan.</p>
      <p sl="fr">Op het gebied van de landbouw worden bijna alle kredieten hersteld. Dit is een grote opluchting voor onze landbouwers, want zij hebben dit hard nodig. De 180 miljoen euro die de Begrotingscommissie heeft goedgekeurd voor andere landbouwinterventies gaan dezelfde kant op, maar wij betreuren dat er duidelijk te weinig kredieten worden voorzien voor het veterinair noodfonds en voor de verdeling van landbouwproducten onder de behoeftigen in de Gemeenschap en voor het op weg helpen van jonge landbouwers.</p>
      <p sl="fr">Wat de grensregio’s betreft is het dienstig om erop te wijzen dat deze reeds een aanzienlijke financiële steun genieten. Gezien hun diversiteit mag men zich wel afvragen of één enkel instrument een goed idee is.</p>
      <p sl="fr">Op het gebied van het intern beleid worden de belangen van het midden- en kleinbedrijf gewaarborgd. Verder kan het Parlement zich verheugen over de verhoging van de kredieten voor de bestrijding van het geweld tegen vrouwen en kinderen, waaronder pedofilie en misbruik van het Internet.</p>
      <p sl="fr">De besnoeiing op de publiciteit voor de euro, zoals voorgesteld door de Raad en nog vergroot door het Parlement, gaat volgens ons niet ver genoeg. Deze informatie, die duur wordt betaald door de burgers in onze landen, lijkt nog het meest op propaganda.</p>
      <p sl="fr">De Franse delegatie van de Fractie Unie voor een Europa van Nationale Staten is tegen de kredieten die zijn voorzien voor een reeks begrotingslijnen van hoofdstuk A 30, want die steunen uitsluitend de federalistische tendensen, terwijl andere stromingen, ondanks de keuze van de kiezer, niet worden erkend.</p>
      <p sl="fr">Wat Europol betreft, en dit geldt eveneens voor Eurojust, moet al onze energie uiteraard worden gericht op de bestrijding van het terrorisme in al zijn vormen, zoals onze voorzitter Charles Pasqua onophoudelijk benadrukt. De noodzakelijke versterking van de solidariteit en van de samenwerking op het gebied van politie en justitie mag echter niet worden aangegrepen voor een sluipende communautarisering van maatregelen en beleidslijnen die duidelijk onder de nationale soevereiniteit ressorteren.</p>
      <p sl="fr">Bovendien wordt Europol gefinancierd met nationale bijdragen. Wij zijn derhalve van mening dat Europol niet thuishoort op deze begroting.</p>
      <p sl="fr">Wat de externe acties betreft, steunt onze fractie de verdubbeling van de kredieten voor het programma MEDA 2002, maar wij veroordelen de drastische verlaging van de kredieten voor de visserijovereenkomst met Marokko, want een louter boekhoudkundige visie heeft nooit geleid tot een goed beleid. Wij zouden bovendien geen slechtere boodschap aan onze Marokkaanse vrienden kunnen overbrengen dan dit besluit van de Begrotingscommissie, met name in deze moeilijke tijden van internationale crisis.</p>
      <p sl="fr">Tenslotte steunen wij de methode van de rapporteur, maar wij moeten inzien dat het door de Begrotingscommissie voorgestelde te hoge niveau van de betalingskredieten niet de kant uitgaat van een beheersing van de collectieve uitgaven. Alleen al voor Frankrijk komt het neer op meerkosten van 27 miljard frank.</p>
    </intervention>
    <intervention id="2-172" speaker_id="2318" name="Rijk van DAM" is_mep="True" mode="spoken" nationality="Netherlands" birth_date="08-08-1952" birth_place="Lochem" p_group="Group for a Europe of Democracies and Diversities" m_state="NL">
      <p sl="nl">Mijnheer de Voorzitter, mevrouw de commissaris, hét middel bij uitstek om de politieke prioriteiten van de Europese Unie te kiezen, is wel de begroting. En die keuzes, zo wil ik nogmaals onderstrepen, moeten wel de belangen van alle Europese burgers dienen.</p>
      <p sl="nl">Het voortkabbelende debat over de finaliteit van de Unie geeft aan dat daarover vele uiteenlopende meningen bestaan. Met verontrusting stel ik vast dat ik deze diversiteit aan visies in veel Europese projecten niet tegenkom. Dat er doelbewust en op kosten van de burger een eenzijdige propagandamegafoon vanuit Brussel de Unie doorschalt, baart mij ernstige zorgen. Die zorgen werden onlangs nog versterkt, toen de Begrotingscommissie een amendement van onze conservatieve Engelse collegae, om onpartijdigheid in het voorlichtingsbeleid van de Commissie vast te leggen, heeft verworpen.</p>
      <p sl="nl">Er is meer aan de hand. De Commissie, en voor het grootste deel ook dit Parlement, willen doorduwen. Gedreven door de vurige wens zo snel mogelijk een politieke Unie tot stand te brengen, heeft de Europese Commissie een voorstel ingediend voor bijdragen uit gemeenschapsgelden aan "de" Europese politieke partijen.</p>
      <p sl="nl">Merkwaardig, want die Europese partijen bestaan nauwelijks. De burgers kennen ze niet en toch zouden wij ze moeten sponsoren? Hier wordt opnieuw voorbijgegaan aan de politieke diversiteit in de Europese Unie. Alleen de grote Europees georganiseerde stromingen komen op deze wijze in aanmerking voor Europese subsidie, terwijl de nationale, dus dicht bij de burger functionerende, politieke partijen hier niet voor in aanmerking komen. Keer op keer geven peilingen aan dat de burgers in de lidstaten helemaal niet op Brusselse bemoeienis zitten te wachten. Het stimuleren van Europese politieke partijen zal de burger alleen maar nog verder verwijderen van de Europese politiek. Daarom bevelen wij ons amendement tot schrapping van deze bijdragen van harte aan.</p>
      <p sl="nl">Mijnheer de Voorzitter, de politieke profileringsdrang van de Commissie en het Parlement houden zelfs niet op bij de grenzen van de Unie. Ter illustratie één kwestie: meer dan 180 miljoen euro gaat jaarlijks naar de Palestijnse Autoriteit. Als de daaruit betaalde scholen onderwijzen uit opruiende schoolboeken die vol staan met racistische en antisemitische taal, wast de Commissie haar handen in onschuld. Waarom blijft de Commissie dit kwaad negeren en haar politieke verantwoordelijkheid ontlopen?</p>
      <p sl="nl">Ik moet vaststellen, dat de jas die de Unie zich poogt aan te meten, te groot voor haar is. De Unie moet zich beperken tot die beleidsterreinen waar Europees optreden een duidelijke meerwaarde heeft. De fundamentele keuze die ik, naast alle goede dingen, in deze begroting mis, is het leggen van prioriteiten bij de kerntaken van de Europese Unie en de rest te laten waar ze thuishoren: bij de lidstaten.</p>
    </intervention>
    <intervention id="2-173" speaker_id="4251" name="Wolfgang ILGENFRITZ" is_mep="True" mode="spoken" nationality="Austria" birth_date="10-01-1957" birth_place="Villach" p_group="Non" m_state="AT">
      <p sl="de">Mijnheer de Voorzitter, er zijn in de begroting weer ruime bedragen uitgetrokken voor de geplande uitbreiding. Wij mogen echter niet de 23 grensregio’s vergeten, die grote gevolgen zullen ondervinden van de uitbreiding – ook in negatief opzicht. Als afgevaardigde uit een van deze regio’s, Karinthië, kan ik mijn teleurstelling niet verhullen. Ik vind het triest dat niet alleen de Commissie en de Raad, maar ook de Begrotingscommissie deze regio’s onvoldoende financiële steun uit de begroting bieden. Door te schrappen in de steun voor juist deze regio’s wordt een gevaarlijk spel gespeeld met de gevoelens van de bevolking. Het is niet ondenkbaar dat men zich tegen de uitbreiding keert als blijkt dat er meer nadelen dan voordelen aan verbonden zijn; en dat zou onze totaaldoelstelling in gevaar brengen.</p>
    </intervention>
    <intervention id="2-174" speaker_id="1917" name="Markus FERBER" is_mep="True" mode="spoken" nationality="Germany" birth_date="15-01-1965" birth_place="Augsburg" m_state="DE">
      <p sl="de">Mijnheer de Voorzitter, mijnheer de Raadsvoorzitter, mevrouw de commissaris, beste collega’s, als wij vandaag in eerste lezing de gemeenschappelijke begroting bespreken voor het komende jaar hebben we het hier over niets anders dan over in cijfers gegoten beleid! Een groot aantal initiatieven van het Europees Parlement dient in dat licht te worden bezien. Wij willen een zekere druk leggen op de Raad – en dat is hard nodig; daar hebben eerdere sprekers al op gewezen – maar ook op de Commissie omdat er nog veel kwesties zijn die te weinig voor het voetlicht zijn gebracht.</p>
      <p sl="de">Ik wil direct voortborduren op de woorden van collega Ilgenfritz over de grensregio’s. Ervan uitgaande dat niet wij op iets hebben gekort, verkeren wij uiteraard in de veronderstelling dat de Commissie inzake de grensregio’s wel wat meer te bieden heeft dan alleen een schamele mededeling, geachte mevrouw de commissaris; de Commissie heeft immers het monopolie op initiatieven. In andere zaken toonde u zich doorgaans zeer kordaat in het voorstellen van rechtsgronden maar nu het om de grensregio’s gaat, stelt u zich zeer bescheiden op. U kunt zich er niet vanaf maken door te zeggen dat u met grote belangstelling wacht totdat het Parlement zijn bedoelingen op tafel legt. Het is aan de Commissie om te komen met een initiatief en dat is een eervolle taak waaraan u zich niet kunt niet onttrekken. Daarom hoop ik dat het ons donderdag in het Parlement zal lukken de 10,8 miljoen euro in de reserve te plaatsen voor het programma PRINCE. Ik denk dat dit de Commissie zal sterken in haar motivatie ook op het gebied van de grensregio’s te komen met een voorstel.</p>
      <p sl="de">Hetzelfde geldt voor het voorstel van de Commissie ten aanzien van de 317 posten. Ik denk dat het tijd wordt de begrotingsprocedure en de wetgevingsprocedure van de Commissie qua tijd beter op elkaar af te stemmen. Het kan niet de bedoeling zijn dat wij binnenkort over het jaarverslag over de wetgevingsvoorstellen debatteren, terwijl er in principe al een besluit is genomen over de begroting. Ook op dit punt is het belangrijk om beide activiteiten te synchroniseren. Het is dan ook goed dat deze posten of middelen nog in de reserve staan.</p>
      <p sl="de">Een en ander geldt overigens ook, mijnheer de Raadsvoorzitter, voor het gemeenschappelijk buitenlands en veiligheidsbeleid. De tranen springen in mijn ogen als ik u hoor verklaren dat wij hier op een belangrijk gebied zouden bezuinigen. Ik verzoek u er nota van te nemen dat wij er belang bij hebben dit soort zaken in de communautaire begroting af te wikkelen. Daar horen ze namelijk voor het grootste deel thuis. Een en ander houdt uiteraard in dat er in de desbetreffende begrotingslijn moet worden geschrapt. Het kan niet zo zijn dat de Raad via deze lijn een permanent spaarpotje aanlegt en daarmee onafhankelijk van de Commissie en het Parlement activiteiten ontplooit. Over de nodige papieren beschikt de Raad al. U kunt erop rekenen dat het Parlement hier niet akkoord mee zal gaan. Dat geldt evenzeer voor Europol en Eurojust, waar ik verder niet dieper op in zal gaan.</p>
      <p sl="de">Ik ben de rapporteurs, met name Carlos Costa Neves maar natuurlijk ook mevrouw Buitenweg, zeer erkentelijk voor de prettige samenwerking. Wij hebben enige vorderingen geboekt wat betreft de juistheid en duidelijkheid van de Parlementsbegroting. Het heeft weinig zin voor een statuut kredieten in de reserve te plaatsen die uiteindelijk aan gebouwen worden gespendeerd. Daarom is het beter deze kredieten direct op te nemen in de begrotingslijn voor gebouwen als ze aan het einde van het jaar toch al voor dat doel worden aangewend. De begrotingsprocedure van dit jaar heeft ons geleerd dat wij er voor moeten zorgen al in mei te beschikken over alle voorstellen van het Bureau ten aanzien van onze Parlementsbegroting. In de procedure van dit jaar zijn namelijk een groot aantal belangrijke besluiten pas in september genomen, vlak voor de besprekingen in de Begrotingscommissie. Dat is voor ons geen acceptabele situatie.</p>
      <p sl="de">Ik maak mij nog steeds ernstig zorgen over de gezondheidstoestand van onze medewerkers in de verschillende instellingen. Wij hebben voor dit jaar gevraagd om een verslag over de stand van zaken ten aanzien van het ziekteverzuim. Het zeer hoge ziekteverzuim in bepaalde instellingen duidt erop dat de werkomstandigheden een absoluut gevaar vormen voor de gezondheid. Wij zullen hier aandringen op maatregelen die verbetering brengen in de gezondheidssituatie van onze medewerkers in de verschillende instellingen.</p>
      <p sl="de">Tot slot hoop ik oprecht – Terry Wynn heeft het al op indrukwekkende wijze verwoord – dat wij in november vooruitgang zullen boeken in de samenwerking, zodat wij in december een correcte begroting voor het jaar 2002 kunnen aannemen.</p>
    </intervention>
    <intervention id="2-175" speaker_id="1910" name="Ralf WALTER" is_mep="True" mode="spoken" nationality="Germany" birth_date="15-03-1958" birth_place="Andernach" p_group="Socialist Group in the European Parliament" m_state="DE">
      <p sl="de">Mijnheer de Voorzitter, geachte dames en heren, mijnheer de Raadsvoorzitter, mevrouw de commissaris, om te beginnen wil ook ik de drie rapporteurs, mevrouw Buitenweg, de heer Costa Neves en de heer Seppänen hartelijk danken voor hun werk. Alleen degenen die de procedure zo nauwlettend volgen als de coördinatoren soms plegen te doen, kunnen begrijpen hoeveel werk hiermee gemoeid is geweest. Vandaar dat u hiervoor namens mijn fractie hartelijk wordt bedankt.</p>
      <p sl="de">Ik ben verheugd dat de Raadsvoorzitter nog aanwezig is, omdat de begrotingsprocedure mijns inziens elk jaar weer de gelegenheid moet geven op het volgende te wijzen: ondanks onze medebeslissingsbevoegdheden beschikken wij in dit Parlement niet over de macht die wij nodig hebben om als volwaardige parlementaire vertegenwoordiging van de burgers te kunnen functioneren ten aanzien van de begroting van het volgende jaar. Ik heb aangegeven dat ik niet zal versagen dit steeds weer te blijven herhalen. Ik spiegel mij in dit verband aan de Romeinse staatsman Cato de oudere, die keer op keer sprak: “Overigens ben ik van mening dat Carthago moet worden vernietigd”. Zover wil ik natuurlijk niet gaan – ik stuur alleen aan op de verdwijning van een ondemocratische procedure en ik zal niet ophouden u daar steeds weer aan te herinneren. Mede ten aanzien van de landbouwbegroting is de begrotingsprocedure pas compleet als wij er voor de volle 100 procent achter kunnen staan en wij volledige verantwoordelijkheid kunnen nemen voor de inkomsten en uitgaven. Ik weet dat ik hier bij u op weinig verzet stuit; maar wij dienen wel via besprekingen en discussies te komen tot verdere ontwikkelingen. Pas dan kunnen de burgers van de Europese Unie via hun stem bepalen of wij – het Parlement – het goed hebben gedaan of niet.</p>
      <a text="(Applaus)"/>
      <p sl="de">Het spreekt vanzelf dat de Raad en de Commissie ook in de toekomst bij deze procedure moeten worden betrokken. Wij zouden dat zeer op prijs stellen. Ik ben echter van mening dat het Parlement als gekozen vertegenwoordiging de eerste viool moet spelen. Wij zullen er ook in de toekomst steeds weer op wijzen dat er op dit punt vorderingen moeten worden geboekt. Wij werken ten aanzien van de begroting binnen een zeer beperkt kader. Dit kader is vooraf bepaald door de financiële vooruitzichten waaraan wij ons houden. Wij nemen ze in acht hoewel wij constateren dat wij voor nieuwe uitdagingen worden gesteld die zich nog niet aftekenden in de periode waarin de financiële vooruitzichten werden goedgekeurd. Wij dienen ons hierop in te stellen en binnen ons begrotingskader ruimte te scheppen voor de desbetreffende verdere ontwikkelingen.</p>
      <p sl="de">Dat is op dit moment beslist nog mogelijk want als we bezien hoeveel er aan het einde van elk jaar terugvloeit moeten wij concluderen dat er nog sprake is van voldoende lucht. Het kan zijn dat het schort aan de uitvoering – dat zou dan een tekortkoming zijn waar wat aan gedaan moet worden – maar het zou ook kunnen dat de ramingen wat hoog zijn uitgevallen. Ook in dit opzicht is er nog wel wat lucht. Ik wil echter benadrukken, mijnheer de Raadsvoorzitter en mevrouw de commissaris, dat wij binnen afzienbare tijd – in ieder geval voordat de financiële vooruitzichten op hun einde lopen – zullen moeten bespreken hoe het verder moet. Wij zullen dan onder andere moeten bekijken hoe nieuwe uitdagingen veel intensiever en concreter kunnen worden aangepakt. Tegen die tijd zal alle lucht wel zijn opgesoupeerd en staan wij weer aan de basis. Er zal dan besproken moeten worden hoe de begroting van dit Huis en de begroting in zijn totaliteit moeten worden ingericht. Wij zullen ons in de debatten hierover bepaald niet onbetuigd laten.</p>
      <p sl="de">Wij zullen in de tussentijd de Commissie de nodige ondersteuning bieden bij de modernisering van haar administratieve processen. Wij zullen ons welwillend opstellen als het gaat om de aanstelling van het benodigde personeel, maar wij zullen ook zeer hoge eisen stellen. Wij zullen met alle kracht eisen dat onze programma’s die wij in de begroting cijfermatig hebben weergegeven, ook daadwerkelijk in de loop van het jaar worden uitgevoerd. Wij zullen niet langer toekijken hoe de achterstanden in betalingen zich ophopen. Ik moet toegeven dat er op dit punt enige vooruitgang is geboekt; ik wil niet beweren dat we na twee of drie jaar nog geen stap verder zijn gekomen. Desondanks is er nog onnoemlijk veel werk te verzetten. Zoals gezegd zullen wij hier alle ondersteuning bieden, maar wij zullen daarbij wel onze eisen stellen!</p>
      <p sl="de">Ten aanzien van de verschillende begrotingslijnen en rubrieken zullen wij wat goed is in stand houden. Wij zullen in de toekomst blijven opkomen voor degenen die rekenen op onze steun. In dit verband noem ik rubriek 1, waarin boeren vertegenwoordigd zijn die een aanloopfase nodig hebben; die niet van de ene op de andere dag hun bedrijf kunnen omschakelen. Daarnaast moet in de Europese Unie het besef doordringen dat er veranderingen op til zijn, veranderingen die mede worden vormgegeven door het Parlement. Wij zullen ons in de toekomst nauwlettend richten op rubriek 1 en een lans breken voor modernisering. Als er op deze gebieden, die niet onder rubriek 1 maar onder rubriek 7 vallen maar desalniettemin betrekking hebben op de landbouw, geen verdere ontwikkelingen zijn te constateren en als SAPARD niet wordt uitgevoerd, stellen wij voor de innovatieve middelen die bij LEADER een succes zijn gebleken in te zetten voor snelle kortetermijnhulp. Naast dit voorstel ten behoeve van de boeren zullen wij ook opkomen voor de voedselveiligheid van de consumenten. Zij moeten kunnen rekenen op eindproducten van goede kwaliteit die geen bedreiging vormen voor de volksgezondheid. Wij zullen in eerste lezing ervoor stemmen de middelen in de reserve aan te wenden die op dit moment kennelijk noodzakelijk zijn om MKZ en BSE op adequate wijze te beteugelen. Wij zijn op de hoogte van de recente ontwikkelingen die zich onder andere bij schapen hebben voltrokken. Wat dit betreft heb ik geen idee wat ons verder nog te wachten staat. Wij zullen in eerste instantie de nodige maatregelen treffen totdat de nota van wijzigingen beschikbaar is en we beschikken over een totaalplaatje.</p>
      <p sl="de">Wat rubriek 2 betreft zullen wij zorgen voor een adequate respons op de twee grote uitdagingen waarvoor wij ons gesteld zien. In dit verband speelt de herstructurering van de Spaanse en Portugese visserijvloot een zeer belangrijke rol. Nu de overeenkomst met Marokko van de baan is, zullen degenen die dachten onder bepaalde omstandigheden in hun levensonderhoud te kunnen voorzien, hun plannen in duigen zien vallen. Ik verklaar op deze plaats tegenover de Commissie en de Raad dat wij het geen serieuze optie vonden die 125 miljoen toch nog een bestemming te geven, terwijl al begin dit jaar duidelijk was dat dit geld niet kan worden aangewend. Desondanks, of juist daardoor hebben de vissers recht op onze hulp. Wij zullen erop letten dat er in de procedure recht wordt gedaan aan dit verlangen.</p>
      <p sl="de">Hetzelfde geldt voor de grensregio’s, waarbij het overigens niet altijd om de rijke regio’s draait die hun eigen broek kunnen ophouden. Regio’s van het kaliber Beieren bijvoorbeeld kunnen immers met veel minder steun toe dan de zwakkere broeders. Wij zullen erop letten dat er aan de noden van de minder bedeelde regio’s recht wordt gedaan. Wat rubriek 3 betreft, zullen wij op de toekomst gerichte concepten ontwikkelen; het is immers sinds 11 september duidelijk dat er op dit gebied actie moet worden ondernomen. Ook de ontwikkeling van Europol en Eurojust moet verder worden gestimuleerd. Nationale gevoeligheden moeten hiervoor overwonnen worden. Als wij het terrorisme willen beteugelen, moeten wij omstandigheden scheppen waarin terroristen geen vrij spel hebben en in dit verband doen de lidstaten er goed aan zich niet steeds weer te beroepen op oude rechten. Wij moeten zien te komen tot verdere ontwikkelingen. Vorig jaar is een aanzet gegeven tot sociale integratie door mensen toegang te verlenen tot de arbeidsmarkt. Wij willen dat hier een vervolg aan wordt gegeven. Het mag niet zo zijn dat dit idee – een van de hoofdpunten in het begrotingsverslag van mevrouw Haug – in de koelkast verdwijnt nu wij ons plotseling voor nieuwe problemen gesteld zien. Mensen hebben recht op sociale integratie, die ook een stimulerende factor kan betekenen in het klaarstomen van mensen voor de moderne informatie- en communicatietechnologieën. Dat geldt niet alleen voor de hoogopgeleiden, maar ook voor werknemers die ongeschoold werk verrichten. Ik dank u hartelijk voor uw aandacht. Ik spreek nogmaals mijn dank uit aan de rapporteurs en ik hoop dat wij de procedure in samenwerking met de beide andere instellingen tot een goed einde weten te brengen.</p>
      <a text="(Applaus)"/>
    </intervention>
    <intervention id="2-176" speaker_id="1965" name="Jan MULDER" is_mep="True" mode="spoken" nationality="Netherlands" birth_date="03-10-1943" birth_place="Diever" p_group="Group of the Alliance of Liberals and Democrats for Europe" m_state="NL">
      <p sl="nl">Mijnheer de Voorzitter, ook ik zou willen beginnen met het bedanken van de rapporteurs, in het bijzonder de heer Costa Neves. Het is in mijn ervaring de eerste keer dat de rapporteur niet morrelt aan de financiële vooruitzichten. Dat vind ik een goede zaak, vooral omdat wij het laatste jaar iets van 11 miljard euro overhielden op de begroting.</p>
      <p sl="nl">Enig commentaar op de verschillende categorieën. Allereerst categorie 1: ik ben voor de reserve voor mond- en klauwzeer. Ik weet niet wat voor rampen er nog op ons af zouden kunnen komen, maar ik denk dat het einde nog niet in zicht is. Ik herhaal nogmaals, maar ik heb het al zo vaak gezegd: ik denk niet dat de Commissie moet stoppen met denken over mogelijke alternatieven om dit soort crises te financieren. Wij kunnen denken aan verzekeringssystemen. Wij kunnen allerlei mogelijke dingen beperken, maar ik denk niet dat wij erop kunnen vertrouwen dat er in de komende jaren ieder jaar een overschot van een tot twee miljard zal zijn in de landbouwbegroting.</p>
      <p sl="nl">Ik zou bij de Raad van ministers in het bijzonder de amendementen van de Commissie landbouw willen aanbevelen over verder onderzoek inzake mond- en klauwzeer. Kunnen wij markervaccins ontwikkelen? Kunnen wij nieuwe testmethodes ontwikkelen? Kunnen wij onderzoeken of een gevaccineerd dier ook nog besmettelijk is?</p>
      <p sl="nl">Met betrekking tot categorie 2 ondersteun ik in het algemeen de politiek van de rapporteur om te komen tot een betere uitgaven- en vastleggingspolitiek. Dus ben ik vóór de amendementen die hij in die zin heeft ingediend, met slechts één uitzondering: ik vind dat de verhoging van de betalingskredieten nogal extreem is. Ik zie, met de Commissie, niet hoe dat redelijkerwijze kan worden uitgegeven. Ik zal op dat punt dan ook anders stemmen dan velen van u waarschijnlijk zullen doen.</p>
      <p sl="nl">Wat betreft de voorstellen om het flexibiliteitsinstrument te gebruiken voor de herstructurering van de vissersvloot in Spanje en Portugal, wacht ik met belangstelling de voorstellen van de Commissie af.</p>
      <p sl="nl">Een laatste punt: ik denk dat wij Oost-Europa vast moeten houden. De SAPARD-betalingstermijnen moeten worden verlengd tot 2003. Het feit dat de betalingsorganen nog niet zijn goedgekeurd, mag niet ten koste gaan van die landen.</p>
    </intervention>
    <intervention id="2-177" speaker_id="4751" name="Bart STAES" is_mep="True" mode="spoken" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Voorzitter, collega's, mijnheer de Raadsvoorzitter, als voorzitter van de EP-delegatie voor de betrekkingen met Centraal-Azië beperk ik mij tot enige commentaar op die begrotingslijnen.</p>
      <p sl="nl">Waarover gaat het? In eerste instantie over de bijstand aan de partnerlanden van Oost-Europa en Centraal-Azië. Centraal-Azië is een onstabiele regio en ligt sinds het uitbreken van de oorlog in Afghanistan werkelijk in het centrum van de wereldpolitiek. We weten met zijn allen dat een militair optreden alleen geen duurzame oplossing zal brengen in dat gebied, en dat we zullen moeten investeren in democratische instellingen, in een civiele maatschappij, in sociaal-economische en ecologische hervormingen, in drugsbestrijding, in armoedebestrijding en in degelijk onderwijs. Dat, mijnheer de Raadsvoorzitter, is de inzet van onze inspanningen in Centraal-Azië. Vandaar onze vraag om die begrotingslijn op te trekken met 5% voor de vastleggingskredieten en met 20% voor de betalingskredieten.</p>
      <p sl="nl">In de tweede plaats vraag ik uw aandacht voor de hulp aan slachtoffers van straling, met name in de regio Semipalatinsk in Kazachstan. Daar voerde het Sovjet-leger tussen '49 en '99, 607 kernwapenproeven uit, waarvan een groot deel bovengronds. De Sovjets verplichtten de bevolking uit hun huizen te komen en de grote nucleaire paddestoel te aanschouwen. De gevolgen zijn desastreus, de incidentie van kanker ligt vijf keer hoger dan het nationaal gemiddelde, gebreken bij de geboorte komen drie keer vaker voor dan het landelijk gemiddelde, veel jonge mannen zijn impotent, twaalfjarige meisjes lijden aan borstkanker. Psychologische stoornissen en zelfmoord komen veel voor en de gemiddelde levensverwachting ligt om en nabij de 52 jaar. Daarom, mijnheer de Raadsvoorzitter, willen wij de betalingskredieten in begrotingslijn B7-524 optrekken van 45 naar 60 miljoen euro.</p>
      <p sl="nl">Mijnheer Vande Lanotte, u komt hier, u woont de vergadering bij, u komt hier luisteren, u onthoudt zich van commentaar, hebt u gezegd, en ik begrijp dat. Maar toch wil ik uw toegewijde en u warme aandacht voor deze twee belangrijke amendementen en wellicht kunnen we na het afronden van deze begrotingsprocedure 2002 eens samen naar Semipalatinsk trekken om er de vreselijke gevolgen van de nucleaire waanzin te aanschouwen en te zien hoe Europees geld werkelijk op een goede en nuttige manier besteed kan worden. Ik zal er u dankbaar voor zijn.</p>
    </intervention>
    <intervention id="2-179" speaker_id="1356" name="Joaquim MIRANDA" is_mep="True" mode="spoken" nationality="Portugal" birth_date="07-09-1950" birth_place="Portalegre" p_group="Confederal Group of the European United Left/Nordic Green Left" m_state="PT">
      <p sl="pt">Mijnheer de Voorzitter, de voorstellen voor 2002 vormen de bevestiging van de trend van de afgelopen jaren. Het relatief gewicht van de communautaire begroting vertoont een dalende tendens, zoals nu blijkt uit het laagste cijfer van de laatste tien jaar, slechts 1,03% van het BNP. Door de beperkende richtsnoeren van het Stabiliteitspact en de problemen ten gevolge van de sterke afzwakking van de economische groei, zet de Raad zijn bezuinigingsbeleid voort. Dat leidt tot objectieve moeilijkheden voor de uitvoering van de begroting.</p>
      <p sl="pt">De procedure brengt dit jaar opnieuw een ware chaos in de begroting aan het licht. Er ontstaan nieuwe behoeften en het aantal prioriteiten neem toe, terwijl de kredieten steeds minder worden. Dat leidt tot het bevriezen van uitgaven en het hanteren van het snoeimes. Alleen een herziening van de financiële vooruitzichten kan dit beleid ombuigen, zoals wij altijd al hebben gesteld. Het Europees Parlement volgt de logica van de Raad en kan niet meer dan pogen de onweerlegbare behoeften met een te korte deken te bedekken. Het is dan ook zonneklaar dat duidelijke prioriteiten en een samenhangende strategie ontbreken om het communautaire beleid in de verschillende sectoren, met name ontwikkelingssamenwerking, landbouw en werkgelegenheid, volledig te financieren. Die zorgen nemen nog toe gezien de vorming van belangrijke reserves, hetgeen onder de huidige omstandigheden alleen maar aanleiding kan geven tot groeiende twijfel.</p>
      <p sl="pt">Rubriek 4 is het enige hoofdstuk van de begroting waar de absolute daling van de bedragen voortgaat. In die rubriek is het tekort aan kredieten dan ook overduidelijk, met name als wij rekening houden met de behoeften en de al aangegane verplichtingen ten aanzien van de Balkan, Palestina, Afghanistan, het Global Health Fund en de herstructurering van de vloten die in de Marokkaanse wateren vissen.</p>
      <p sl="pt">De rapporteur wil op de uitgaven korten, vooral voor de Balkan, teneinde de overige ontwikkelingshulp te kunnen verhogen en de Raad te dwingen te onderhandelen. Dat idee is niet nieuw en laten wij hopen dat het niet tot nieuwe bezuinigingen op de ontwikkelingssamenwerking leidt zoals het afgelopen jaar. Wij zullen in december zien wat er gebeurt.</p>
      <p sl="pt">Dat zijn een aantal van de belangrijkste redenen waarom wij het niet eens zijn met deze begroting.</p>
    </intervention>
    <intervention id="2-180" speaker_id="2043" name="Gianfranco DELL'ALBA" is_mep="True" mode="spoken" nationality="Italy" birth_date="24-05-1955" birth_place="Livorno" p_group="Technical Group of Independent Members - mixed group" m_state="IT">
      <p sl="fr">Mijnheer de Voorzitter, om te beginnen wil ik de rapporteur bedanken, evenals de rapporteur voor de andere instellingen. Ik ben van mening dat zij beide uitstekend werk hebben verzet. Zij hebben aan de plenaire vergadering een voorstel voorgelegd dat in grote lijnen aanvaardbaar is en dat de radicale parlementsleden in elk geval zullen steunen. Ik wil met nadruk wijzen op de deelname van de fungerend voorzitter van de Raad aan dit debat en wil hem hiervoor bedanken, want hij laat hiermee zien dat hij openstaat voor de dialoog. Ik hoop dat deze dialoog vruchten zal afwerpen in de tweede lezing van de begroting, maar ook voor wat betreft andere uiterst belangrijke aspecten van budgettaire aard, met name het Financieel Reglement.</p>
      <p sl="fr">Ik wil vooral twee opmerkingen maken over de globale strategie van de rapporteur. De eerste betreft de RAL. Ik ben het volkomen eens met de strategie om het gewicht van de RAL te verkleinen, want dat neemt een onhoudbare omvang aan. Wij moeten een krachtig signaal aan de Commissie sturen opdat zij zich hiervoor inzet. Maar nu vraag ik mij af, en ik vraag aan de rapporteur, of deze strategie kan worden toegepast in een specifieke situatie, namelijk Afghanistan. Aangezien de RAL zijn gekoppeld aan de kwestie van de hulp aan ontheemden, de humanitaire hulp, vroeg ik mij af of wij nog middelen voor de Afghaanse vluchtelingen in de reserve kunnen opnemen (ik richt mij nu tot de rapporteur en ik begrijp dat dit wellicht in dit vergevorderde stadium moeilijk is). Zo zouden wij een politiek signaal kunnen uitzenden. Dit zou uiteraard moeten aansluiten op de globale strategie, die volkomen gerechtvaardigd is. Ik vraag mij evenwel af of wij de strategie ten behoeve van dit signaal niet eventueel kunnen ombuigen, in elk geval in de tweede lezing.</p>
      <p sl="fr">Mijn andere opmerking betreft de hervorming van de Commissie. In dit verband wil ik mij uitspreken tegen de woorden van James Elles. Bovendien heeft het Bureau zich gisteren, evenals de Conferentie van voorzitters, unaniem uitgesproken voor de voorstellen van de groep die binnen het Parlement met dit dossier is belast. Deze groep heeft aan de Commissie, vooral aan de vice-voorzitter die zich met de hervorming bezighoudt, laten weten – of tenminste aangegeven – dat de weg die zij voorstaat niet de juiste is en dat deze niet strookt met de ideeën van het Parlement. Gezien de verwarring met betrekking tot de niet-toegekende posten vraag ik mij bovendien zelfs af of het oude systeem, waarbij één en dezelfde commissaris was belast met de begroting en het personeel, niet beter was, want dat maakte een beter totaalbeeld mogelijk. Ik herhaal derhalve dat het Parlement achter het voorstel staat dat ingaat tegen dat van vice-voorzitter Kinnock.</p>
    </intervention>
    <intervention id="2-181" speaker_id="1665" name="Salvador GARRIGA POLLEDO" is_mep="True" mode="spoken" nationality="Spain" birth_date="06-08-1957" birth_place="Gijon" p_group="Group of the European People's Party (Christian Democrats)" m_state="ES">
      <p sl="es">Mijnheer de Voorzitter, namens mijn fractie, en ook namens mijzelf, feliciteer ik de algemene rapporteur, de heer Costa Neves, en de andere twee rapporteurs, mevrouw Buitenweg en de heer Seppänen.</p>
      <p sl="es">Vanuit het oogpunt van de begroting moet de tenuitvoerlegging van de kredieten in 2002 op tempo liggen: er doen zich geen overlappingen met de vorige programmeringsperiode voor en de inwerkintreding van de programma's mag geen achterstand meer oplopen. In 2002 moeten de in de financiële vooruitzichten vervatte voorzieningen ten volle worden benut. De rapporteur steekt de twee uitvoerende instanties, de Commissie en de lidstaten, te dien einde een handje toe. Hij legt een strategie voor die tot doel heeft de betalingsachterstand in te korten en de druk van het verleden te verlichten. Ter ondersteuning van deze strategie bedient hij zich van de uitvoeringsdoelstellingen die de Commissie heeft vastgesteld in navolging van een door de Europese Volkspartij geformuleerd initiatief voor de begroting van 2001. Het is van fundamenteel belang dat dit Parlement de strategie-Costa Neves inzake betalingskredieten onderschrijft. Zonder een resolute actie van het Europees Parlement zal het moeilijk zijn om een interinstitutioneel politiek compromis te bereiken over de verbetering van de kwaliteit van de uitgaven waarnaar wij steeds hebben gestreefd.</p>
      <p sl="es">Wij kunnen ons tevens vinden in de strategie die de algemene rapporteur aanhangt op het gebied van de nieuwe eisen en de nota van wijzigingen van de Commissie. Met name de verwijzing naar het gebruik van het flexibiliteitsinstrument voor de financiering van nieuwe structurele behoeften draagt onze goedkeuring weg. Laten we niet vergeten dat de herstructurering van de Spaanse en Portugese vloot, die in Marokkaanse wateren visten, afhankelijk is van dit door de Commissie toegezegde maar vooralsnog niet gepresenteerde financieringsvoorstel.</p>
      <p sl="es">Verder heeft de rapporteur een pro memorie-post ingevoerd in de begrotingslijnen van de voornoemde herstructurering en in een programma dat het concurrentievermogen van de grensregio's moet versterken met het oog op de uitbreiding van de Unie. Hopelijk licht de Commissie tussen de eerste en tweede lezing de situatie van dit programma en de mogelijke financieringsvoorstellen toe.</p>
      <p sl="es">Anderzijds mogen wij niet voorbijgaan aan het gebrek aan financiële middelen in rubriek 4 van de externe acties. Dit ogenschijnlijk onoplosbare probleem dreigt van de ene begrotingsprocedure op de andere over te slaan. De Unie gaat almaar meer externe verplichtingen aan, vaak zonder dit Parlement te raadplegen. In aansluiting hierop wordt er unilateraal gesnoeid in traditionele begrotingslijnen voor externe acties onder het voorwendsel dat de uitvoering van de desbetreffende programma's te wensen overlaat. De vermeende tekortkomingen worden overigens steeds toegeschreven aan externe factoren en nooit aan het optreden van de Commissie of de lidstaten zelf. Het gevolg is dat het Parlement jaar op jaar een zinloze strijd moet leveren om de gaten uit het voorontwerp van de Commissie of de eerste lezing van de Raad te dichten. Deze ontwikkeling schaadt de rol die voor de parlementaire commissies is weggelegd. Ik denk dan vooral aan bijzonder belangrijke commissies als de Commissie buitenlandse zaken of ontwikkelingssamenwerking en de Begrotingscommissie. Getuige hiervan dit jaar het bedrag ter waarde van 125 miljoen voor de visserijovereenkomst met Marokko die er uiteindelijk nooit is gekomen. Het is steeds een raadsel geweest waarom de Commissie deze kredieten in de reserve heeft geplaatst, maar één ding is zeker: de rapporteur - en de fracties steunen hem daarbij - heeft moeten snoeien om deze ongebruikte visserijkredieten beschikbaar te stellen.</p>
      <p sl="es">Voorwaarde voor een loyale interinstitutionele samenwerking is dat de begrotingsprioriteiten van elk van de instellingen worden erkend. Als het debat over de inhoudelijke vraagstukken wordt uitgesteld tot de bemiddeling van november, komt de rol van de parlementaire behandeling en het over heel het jaar verspreide tripartiet overleg in het gedrang. Volgens de Europese Volkspartij is de gunstige afwikkeling van de begrotingsprocedure onder meer afhankelijk van de harmonisatie van de wetgevings- en begrotingsprocedures, de volwaardige deelname van het Europees Parlement aan de opstelling van de spelregels - hiermee bedoel ik het Financieel Reglement -, de tijdige presentatie van het werkprogramma van de Commissie, een actievere bijdrage van het Parlement aan de begrotingscomponent van de hervorming van de Commissie, enzovoorts. Al deze wensen komen tot uiting in de amendementen die wij aanstaande donderdag in stemming zullen brengen. Wij hopen dat onze voorstellen bij meerderheid zullen worden aangenomen.</p>
    </intervention>
    <intervention id="2-182" speaker_id="4265" name="Göran FÄRM" is_mep="True" mode="spoken" nationality="Sweden" birth_date="17-10-1949" birth_place="Stockholm" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Mijnheer de Voorzitter, geachte collega’s, net als verscheidene andere sprekers wil ik beginnen met de rapporteur, de heer Costa Neves, te bedanken. De samenwerking met hem is werkelijk prima verlopen. Hij heeft zich tegenover mij, als “schaduwrapporteur” van de sociaal-democratische fractie, altijd zeer constructief opgesteld, en daar ben ik dankbaar voor.</p>
      <p sl="sv">Bijna alle concrete voorstellen van het Parlement zijn hier al behandeld en ik zal mij daarom beperken tot wat meer principiële opmerkingen. De begroting is de ultieme uiting van de democratie en van de maatschappelijke ontwikkeling. In een begroting leggen wij vast hoe onze overheid belastingmiddelen moet gebruiken om de samenleving op een of andere manier te beïnvloeden. Als het om grensoverschrijdende vraagstukken gaat, is die begroting de begroting van de EU.</p>
      <p sl="sv">Men moet voortdurend trachten het evenwicht te bewaren tussen enerzijds het streven om ingrijpende maatregelen te nemen en anderzijds de noodzaak om begrotingsdiscipline te handhaven en ervoor te zorgen dat de belastingbetalers waar voor hun geld krijgen. In de EU is deze evenwichtsoefening zeer gecompliceerd, omdat zij voor een deel moet worden uitgevoerd door twee begrotingsautoriteiten samen en voor een deel door de respectieve autoriteiten afzonderlijk. In het geval van de Raad moet zij zelfs worden uitgevoerd door elk van de vijftien regeringen.</p>
      <p sl="sv">Het probleem is echter vaak dat de ene hand van de Raad, bijvoorbeeld de ministers van Landbouw en van Buitenlandse Zaken, flinke sommen geld belooft, bijvoorbeeld voor de landbouw (ten behoeve van bestrijding van BSE en van mond- en klauwzeer), voor de herstructurering van arme regio’s, voor vissersvloten, voor hulp aan de Balkan en aan Afghaanse vluchtelingen enzovoort, terwijl de andere hand, de ministers van Financiën, nee zegt tegen verhoging van de uitgaven. Dit probleem wordt er niet gemakkelijker op doordat degenen die steun toezeggen er zelden voor zorgen dat de Commissie, die al deze maatregelen moet uitvoeren, de middelen heeft om de beloften na te komen. De verplichtingen die men aangaat zijn vaak groot, maar ze worden maar voor een klein deel nagekomen en er is onvoldoende geld voor beschikbaar.</p>
      <p sl="sv">Ondanks deze kritiek vind ik dat de belastingbetalers meestal waar voor hun geld krijgen. Ik ben parlementslid voor Zweden, het land dat het meest sceptisch tegenover de EU staat en tegelijk het land waar de afzonderlijke belastingbetaler de hoogste bijdrage aan de EU levert. Deze situatie leidt ertoe dat het niet altijd even eenvoudig is om de burgers ervan te overtuigen dat hun geld feitelijk goed wordt besteed. De mythe over de EU als een hopeloze kolos heeft zich in mijn land zo sterk verbreid dat ik er nauwelijks wordt geloofd als ik zeg dat de nettokosten voor de EU ook in Zweden slechts 1 procent van de rijksbegroting bedragen, dat de begroting in reële termen niet toeneemt en dat bij de uitvoering een groot deel van de Zweedse bijdrage terugvloeit in onze staatskas. In de praktijk wordt immers een tiendedeel van de hele begroting terugbetaald aan de lidstaten.</p>
      <p sl="sv">Ik geloof zoals gezegd dat wij waar voor ons geld krijgen, maar er is nog steeds een heleboel op het systeem aan te merken. Wij moeten ons in de toekomst behoorlijk inspannen om de burgers ervan te kunnen overtuigen dat de middelen goed worden besteed. Volgens mij moeten wij ten eerste de begrotingsprocedure zelf vereenvoudigen en ervoor zorgen dat deze transparanter wordt. De nieuwe begrotingsverordening en de op reële werkzaamheden gebaseerde budgettering moeten hiertoe bijdragen. Ten tweede moeten wij vaart zetten achter de interne hervorming. Wij hebben weliswaar een aantal werkzaamheden opgeschort, maar het is niet de bedoeling dat daardoor de hervorming wordt afgeremd. Die hervorming moet juist worden gestimuleerd.</p>
      <p sl="sv">Ik ben er verder van overtuigd dat wij, zoals commissaris Schreyer al zei in haar uiteenzetting, een flexibeler begroting nodig hebben en dat wij moeten leren om adequater op nieuwe ontwikkelingen te reageren. Om dit te kunnen klaarspelen moeten wij mijns inziens ook zorgen voor een nieuwe geest van samenwerking tussen de twee takken van de begrotingsautoriteit. Het duidelijkste punt waar in dit verband iets aan gedaan moet worden, zijn misschien de manco’s in rubriek 4, de externe uitgaven, waar de Raad jaar op jaar nieuwe uitgaven aan toevoegt: de steun aan Kosovo, de steun aan Servië, steun voor nieuwe visserijovereenkomsten enzovoort. Dit jaar hebben wij een uitvoerige discussie gevoerd over steun aan vluchtelingen, aan het Global Health Fund en aan diverse acties ter bestrijding van aids en dergelijke.</p>
      <p sl="sv">Zowel voor de begroting van 2000 als voor die van 2001 hebben wij dit probleem opgelost met het flexibiliteitsinstrument, waarmee wij 200 miljoen extra loskregen. Dit jaar is het probleem dat de programma’s voor Kosovo en Servië, die ons hebben gedwongen tot het gebruik van het flexibiliteitsinstrument, nog steeds op volle toeren draaien, maar zonder dat wij de 200 miljoen van het flexibiliteitsinstrument kunnen gebruiken. Desondanks wil de Raad verhinderen dat wij de middelen gebruiken die niet nodig zijn voor de visserijovereenkomsten, en dat begrijp ik niet. Waarom mogen wij die middelen niet gebruiken, terwijl er in de praktijk omvangrijke kosten verbonden zijn aan de programma’s die wij zijn overeengekomen? Dat kunnen we niet maken! Met dit beleid dwingt de Raad ons om iets te doen wat ik het liefst zou vermijden, namelijk om nee te zeggen tegen een deel van de omvangrijke uitgaven voor de Balkan, ook al beschermen wij natuurlijk de meest gevoelige gebieden, Servië en Kosovo.</p>
      <p sl="sv">Laten wij een open en onbevangen dialoog over dit onderwerp voeren! Wij hebben er begrip voor dat de Raad andere prioriteiten stelt inzake hulp aan de Balkan, hulp voor aidsbestrijding enzovoort, maar onzerzijds vragen wij er begrip voor dat wij niet aan alles wat ons ter harte gaat een lagere prioriteit geven. Wij willen de hulp aan de Balkan redden! Laten wij aan de onderhandelingstafel plaatsnemen!</p>
    </intervention>
    <intervention id="2-183" speaker_id="4300" name="Christel FIEBIGER" is_mep="True" mode="spoken" nationality="Germany" birth_date="29-12-1946" birth_place="Uenze - Brandenburg" p_group="Confederal Group of the European United Left/Nordic Green Left" m_state="DE">
      <p sl="de">Mijnheer de Voorzitter, op het eerste gezicht maakt de begroting van de Europese Unie voor 2002 met een omvang van 51 miljard euro een evenwichtige en aanschouwelijke indruk. De toename van de uitgaven met 5% ten opzichte van het begrotingsjaar 2001 komt overeen met de landbouwrichtsnoeren van de Europese Raad van Berlijn. Dat is niet alleen goed, het is ook een verplichting, want geen ander beleid is zo totaal gecommunautariseerd als het landbouwbeleid. Ik sla echter met grote zorg gade hoe in toenemende mate begerige blikken worden geworpen op die stapels landbouwgeld, waarover een niet gering aantal politici denkt vrijelijk te kunnen beschikken en waarmee men naar believen denkt te kunnen schuiven.</p>
      <p sl="de">Om hieraan het hoofd te bieden, dienen de financiële vooruitzichten door de Commissie te worden geduid. Het is daarbij van belang elke vorm van speculatie uit te sluiten en weerstand te bieden aan het permanente streven lineair de kaasschaafmethode te hanteren op de landbouwbegroting. Sinds het uitbreken van de MKZ-crisis, nu elf maanden geleden, is de situatie in de veesector zeer wankel. Met name op het gebied van de voedselveiligheid, bescherming van het vee en de interne markt is de situatie precair. Concurrentievervalsing op de afzetmarkten leidt tot verlies van arbeidsplaatsen en inkomsten. De prijslijnen lopen om onverklaarbare redenen sterk uiteen. Ik pleit er dan ook voor tijdelijk meer geld uit te trekken voor de financiële inrichting van het marktsysteem voor de veehouderij. Verder zou ik graag zien dat de zogenaamde tussenbalans van Agenda 2000 niet wordt opgeschoven alleen om een bepaald land tevreden te stellen. Tenslotte pleit ik ervoor dat de reserve intact blijft totdat opheldering is verschaft in de vraag hoe het komt dat er vorig jaar sprake was van 1 miljard en nu slechts van 400 miljoen.</p>
    </intervention>
    <intervention id="2-184" speaker_id="2217" name="Georges BERTHU" is_mep="True" mode="spoken" nationality="France" birth_date="14-05-1950" birth_place="Angoulême " p_group="Union for Europe of the Nations Group" m_state="FR">
      <p sl="fr">Mijnheer de Voorzitter, in deze eerste lezing van de begroting voor 2002 willen wij onze reserve uitspreken ten aanzien van een aantal amendementen van het Europees Parlement die de uitgaven in de hoogte stuwen om, zoals de ontwerpresolutie uitlegt – en ik citeer – “tegemoet te komen aan de gerechtvaardigde verwachtingen van de burgers, de regio’s en de regeringen van de Unie”.</p>
      <p sl="fr">De burgers, het zal wel! In de korte spreektijd die mij ter beschikking staat wil ik een enkel voorbeeld aanhalen, namelijk begrotingslijn B3-500, waarin het Parlement 7 miljoen euro wil inschrijven voor de zogenaamde Europese politieke partijen. Er is voor dit krediet geen rechtsgrondslag en het is evenmin moreel gerechtvaardigd. Weliswaar hebben de burgers zich hier nooit over uitgesproken, maar als men hen zou vragen of zij bereid zijn meer belasting te betalen voor de politieke partijen in Brussel, dan zouden zij uiteraard met “nee” antwoorden. De leden van het Europees Parlement zouden daarentegen met “ja” antwoorden, want het is in hun eigen belang. Eigenlijk zijn deze Europese politieke partijen inter-partijenstructuren zonder eigen achterban. Totnogtoe werden deze gefinancierd uit de middelen van de fracties van het Europees Parlement. Nu de Rekenkamer deze praktijk in een recent rapport aan de kaak heeft gesteld, zijn de zogenaamde Europese politieke partijen op zoek naar nieuwe financieringsbronnen. En aangezien het zich niet laat aanzien dat de burgers vrijwillig zullen betalen, wil men hen via de achterdeur tot betaling dwingen.</p>
      <p sl="fr">Om de redenen die ik reeds heb uiteengezet tijdens het debat over het verslag-Schleicher op 17 mei jongstleden en in mijn stemverklaring van dezelfde dag, ontbeert deze begrotingslijn B3-500 een rechtsgrondslag. Hetzelfde geldt voor de ontwerpverordening betreffende het statuut en de financiering van de Europese politieke partijen, waarover overigens ook binnen de Raad tot op de dag van vandaag geen akkoord is bereikt. Weliswaar voorziet het Verdrag van Nice de mogelijkheid van een rechtsgrondslag door een tweede alinea toe te voegen aan artikel 191 VEG, maar ik hoef u er, zeker na het Ierse “nee”, niet aan te herinneren dat dit Verdrag alles behalve geratificeerd is. De ontwerpverordening zonder rechtsgrondslag die momenteel door de Raad wordt onderzocht zou een oneerlijk financieringsstelsel in het leven roepen dat in strijd is met de vrijheden. Alsof dit alles nog niet volstaat hebben de voorzitters van de vijf Europese partijen de Raad onlangs schriftelijk verzocht om er niet 7 maar 15 miljoen euro van te maken. De inflatie begint nu al!</p>
      <p sl="fr">Wij zijn van mening dat politieke partijen op Europees niveau vrijwillig door de burgers moeten worden gefinancierd en door de nationale politieke partijen, die op hun beurt worden gefinancierd overeenkomstig de regels van het nationale rechtsstelsel en de grondwet.</p>
      <p sl="fr">Daarom, mijnheer de Voorzitter, zullen de leden van SOS Démocratie en van de MPF tegen de begrotingslijn B3-500 stemmen.</p>
    </intervention>
    <intervention id="2-185" speaker_id="1037" name="Reimer BÖGE" is_mep="True" mode="spoken" nationality="Germany" birth_date="18-12-1951" birth_place="Hasenmoor" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, geachte collega’s, dit is een begrotingsprocedure waarin oude problemen de kop opsteken en waarin wij ons gesteld zien voor nieuwe uitdagingen die wij in het kader van de eerste lezing nog niet ten volle kunnen overzien en aanpakken. Ik wil er nog eens nadrukkelijk op wijzen – mede omdat er ook in dit Huis nog enige onduidelijkheid over bestaat – dat er sinds 1992 sprake is van een fundamentele wijziging in het systeem van het gemeenschappelijk landbouwbeleid.</p>
      <p sl="de">Mevrouw de commissaris, u hebt een nota van wijzigingen aangekondigd. Dit doet mij denken aan de uitspraak the same procedure as every year . Eerst wordt er namelijk een budgettaire crisis veroorzaakt en vervolgens creëren wij speelruimte in de landbouwbegroting. Ik ben een fervent voorstander van een reserve voor onvoorziene uitgaven, maar als de crisis zich dan ook werkelijk manifesteert, moet die reserve natuurlijk wel worden gebruikt. En dat er sprake is van een serieuze crisis op vele gebieden staat buiten kijf.</p>
      <p sl="de">Ik zou wat betreft de uitbreiding naar het Oosten graag willen benadrukken dat ik geen moeite heb met het streven de landbouweconomie van de toetredingskandidaten tegen 2004 volledig in de gemeenschappelijke markt te hebben geïntegreerd. Maar de toetredingskandidaten moeten dan wel het vrije verkeer van personen, kapitaal en goederen en diensten waarborgen, dat immers behoort tot de voorwaarden van een volledig lidmaatschap. Als hiervan sprake is, kunnen wij eindelijk open en eerlijk in een groter verband over dit onderwerp debatteren.</p>
      <p sl="de">Uit de conclusies van de regeringsleiders op de Top van Nice is gebleken dat er werk moet worden gemaakt van de herstructurering van de Spaanse en Portugese visserijvloot. Ik ondersteun dit streven maar ik wijs er tegelijkertijd op dat de vissers elders in Europa niet aan de bedelstaf mogen geraken als gevolg van een zeer restrictief beleid. Wij zullen hierover met de Commissie in discussie treden.</p>
      <p sl="de">Ik wil met klem benadrukken dat de mededeling van de Commissie van 25 juli over de grensregio’s volgens het Parlement, dat zijn mening in de resolutie van 5 september tot uitdrukking heeft gebracht, niet voldoet aan de eisen die door de Europese Raad zijn gesteld. Daarom, mevrouw de commissaris, roepen wij de Commissie op een concreet verordeningsvoorstel te doen ten aanzien van de grensregio’s.</p>
      <p sl="de">Ik wil ook nog aan de orde stellen dat wij voor de begroting van 2001 400 posten beschikbaar hebben gesteld. Wij voeren nu besprekingen over 317 posten die zich nog in de reserve bevinden. Mevrouw de commissaris, ik verzoek u eens een blik te werpen op de posten die in de Commissie nog onbezet zijn. Naast de andere punten die wij bespreken in verband met het vrijgeven van de reserve wil ik er stellig aan herinneren dat wij er vorig jaar herhaaldelijk op hebben gewezen dat ook een vereenvoudiging van het acquis communautaire deel uitmaakt van de hervorming, met dien verstande dat de gemeenschappelijke verworvenheden inhoudelijk ongemoeid worden gelaten. Op dit punt is er mijns inziens nog enige handelingsruimte.</p>
      <p sl="de">Nog een laatste punt, mijnheer de Voorzitter: wij verwachten voor de tweede lezing een uitgebreid verslag van de Commissie waarin de opzet van het buitenlands beleid wordt getoetst. Met het oog op de actuele gebeurtenissen willen wij namelijk beschikken over een sluitend concept waarmee conflictpreventie, concrete humanitaire hulp en samenwerking in de strijd tegen het terrorisme kunnen worden samengebundeld in één pakket dat in tweede lezing als zodanig kan worden aangenomen.</p>
    </intervention>
    <intervention id="2-186" speaker_id="4436" name="Gianni PITTELLA" is_mep="True" mode="spoken" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, in de eerste plaats zal ik stilstaan bij het verslag-Seppänen. Het is een volledig verslag, met aandacht voor alle problemen van de laatste levensfase van de EGKS, maar ook voor de problemen van het vooruitzicht - als dat werkelijkheid wordt, en dat gebeurt beslist - dat de EGKS ten grave wordt gedragen maar de kolen- en staalsector in Europa zich moet blijven ontwikkelen. Het bedrag dat voor de resterende tien maanden van de begroting van de EGKS is gereserveerd is adequaat, net als de gestegen middelen voor onderzoek in overeenstemming zijn met de vooruitzichten voor de periode na het aflopen van het Verdrag. Het Parlement voelt zich medeverantwoordelijk voor onze gezamenlijke inspanningen om de 357.000 bezorgde werknemers in de sector gerust te stellen en een zeker vooruitzicht te bieden voor de groei en de herstructurering van de sector.</p>
      <p sl="it">Het laatste deel van mijn interventie wil ik wijden aan de algemene begroting van de Unie. Zoals de collega’s van mijn fractie al hebben gezegd, te beginnen bij de coördinator Ralf Walter, is ons oordeel over het werk van de heer Costa Neves en mevrouw Buitenweg positief. Vele aspecten verdienen te worden genoemd: bijvoorbeeld de inzet voor een hogere kwaliteit en een snellere afwikkeling van de uitgaven. Hier denk ik aan de structuurfondsen, waarvoor een buitengewone actie van de Europese instellingen is gevraagd om te motiveren, coördineren en evalueren, ex ante en ex post , zodat deze grote test van Europees federalisme niet mislukt. Dan de aandacht voor het thema van de grensregio’s, dat commissaris Schreyer heeft genoemd. Ik ben het eens met de heer Böge dat het concept ‘grensregio’ verduidelijkt moet worden, ook in het kader van de uitbreiding: ik wil benadrukken dat deze regio’s niet als enige mogen profiteren, mevrouw de commissaris, want het proefproject dat vorig jaar werd goedgekeurd betreft niet alleen de grensregio’s en dat mag ook in de toekomst niet zo zijn.</p>
      <p sl="it">Er is een goede start gemaakt: er zal worden onderhandeld en ik denk dat we uiteindelijk een goede begroting zullen krijgen. Wanneer ik echter aan het grandioze erfgoed denk dat Europa is, iets wat wij als enigen hebben, namelijk een supranationale politieke organisatie, iets wat anderen moeten overwegen met het oog op de nieuwe uitdagingen, dan vraag ik me af of we de financieringsmechanismen van de Europese begroting niet moeten herzien als we een grote supranationale instelling willen versterken waarom men ons benijdt, maar die wel meer middelen en beter omschreven taken nodig heeft?</p>
    </intervention>
    <intervention id="2-187" speaker_id="6020" name="Ioannis PATAKIS" is_mep="True" mode="spoken" nationality="Greece" birth_date="22-11-1940" birth_place="Nikaia - Larissa" p_group="Confederal Group of the European United Left/Nordic Green Left" m_state="GR">
      <p sl="el">Mijnheer de Voorzitter, de begroting 2002 van de Europese Unie vormt een weerspiegeling van het autoritaire en volksvijandige beleid van de Unie. Deze begroting is gericht op het beheer van de belangen en doet zelfs geen moeite om de schijn hoog te houden door de grote doelstellingen te vermelden zonder welke de door de crisis veroorzaakte problemen nooit kunnen worden opgelost.</p>
      <p sl="el">Nergens wordt in de ontwerpbegroting een serieuze poging gedaan tot herverdeling van het inkomen ten gunste van de minder ontwikkelde gebieden of de minder bedeelde bevolkingsgroepen, die gebukt gaan onder werkloosheid, gebrek aan werkgelegenheid en armoede. De lidstaten zijn, evenals de Unie zelf, gedwongen begrotingsdiscipline te betrachten waardoor zij nog minder geld ter beschikking hebben. De landbouwuitgaven worden steeds verder teruggeschroefd, met alle tragische gevolgen van dien voor de landbouwers, want het zijn de nationale begrotingen die moeten opdraaien voor het in Brussel besloten anti-landbouwbeleid.</p>
      <p sl="el">Na de terreuraanslagen van 11 september jongstleden moet de Europese Unie zelfs geld op tafel leggen voor de financiering van de intergouvernementele samenwerking in de zogenaamde ruimte van rechtvaardigheid, dat wil zeggen voor ongeoorloofde registratie van persoonlijke gegevens en vervolging van burgers die volgens het systeem te ver gaan.</p>
      <p sl="el">Tot slot zullen de afgevaardigden van de Communistische Partij van Griekenland tegen deze begroting stemmen omdat daarmee niet alleen de bestaande problemen onopgelost blijven, maar zelfs nieuwe problemen worden veroorzaakt voor de werknemers, de landbouwers en de kleine ondernemingen, omdat daarmee de vrede in de wereld niet wordt bevorderd, maar het vuur van de oorlog wordt aangeblazen en de imperialistische duimschroeven worden aangehaald, omdat daarmee de collectieve en individuele democratische, politieke en arbeidsrechten niet worden beschermd maar veeleer onder de voet worden gelopen.</p>
    </intervention>
    <intervention id="2-188" speaker_id="2147" name="Per STENMARCK" is_mep="True" mode="spoken" nationality="Sweden" birth_date="29-01-1951" birth_place="Ystad" p_group="Group of the European People's Party (Christian Democrats) and European Democrats" m_state="SE">
      <p sl="sv">Dank u, mijnheer de Voorzitter. Om te beginnen wil ik graag mijn dank uitspreken aan Carlos Costa Neves voor het zeer goede werk dat hij heeft verricht op het punt van de begroting voor volgend jaar. Met tevredenheid constateer ik in elk geval dat er voor de eerste keer sinds ettelijke jaren geen serieus voorstel is ingediend om het begrotingsplafond te verhogen. Dat geeft voor mij aan dat deze rapporteur er serieus voor kiest om het begrotingsplan te eerbiedigen en toe te passen als uitgavenplafond en niet als uitgavendoel. Dat geeft mij vertrouwen in de komende onderhandelingen.</p>
      <p sl="sv">Toch is er volgens mij reden om te waarschuwen tegen een te expansieve begroting, vooral waar het gaat om de rubrieken 3 en 4. De beperkte marges in deze twee rubrieken geven reden tot bezorgdheid, vooral omdat wij als gevolg van de terroristische aanslagen van 11 september een toenemende behoefte constateren aan steunmaatregelen voor humanitaire hulp aan Afghanistan en aan maatregelen op het gebied van justitie en binnenlandse zaken.</p>
      <p sl="sv">Reeds nu is de Europese Unie duur voor de belastingbetalers. Het staat voor mij vast dat wij ervoor moeten zorgen dat wij de Unie niet nog duurder maken. Dat het Parlement in dit stadium ruimte vrijmaakt voor onderhandelingen met de Raad vind ik niet meer dan vanzelfsprekend. Er is echter reden om de Raad en het Parlement op te roepen tot een gemeenschappelijke bezuiniging met het oog op de tweede lezing, opdat zij zuiver begrotingstechnisch opgewassen zijn tegen de situatie die is ontstaan na de terroristische aanslagen in de Verenigde Staten.</p>
      <p sl="sv">Tenslotte wil ik in het kort nog iets zeggen over het verslag-Buitenweg. De rapporteur heeft vorderingen gemaakt met de werkzaamheden ter voorbereiding van de uitbreiding in 2004. Dat is een goede zaak en wij zijn haar daar dankbaar voor. Ik constateer echter dat er nog enorm veel gedaan moet worden aan het voorbereiden en het aanpassen van het bestuur en het beheer met het oog op een uitbreiding die weinig meer dan twee jaar van ons verwijderd is.</p>
    </intervention>
    <intervention id="2-189" speaker_id="1349" name="Joan COLOM i NAVAL" is_mep="True" mode="spoken" nationality="Spain" birth_date="05-07-1945" birth_place="Barcelona" p_group="Group of the Party of European Socialists" m_state="ES">
      <p sl="es">Mijnheer de Voorzitter, na deze litanie van sprekers is het wenselijk om de aandacht te vestigen en toe te spitsen op enkele concrete begrotingsaspecten.</p>
      <p sl="es">Ik begin met een punt dat niet op mijn spiekbriefje staat: de Raad verheugt zich erover dat het Parlement zijn bezorgdheid over de achterstallige betalingen, de zogenaamde RAL, deelt. Als ik niet reeds 17 Europese begrotingen achter de rug had, zou ik achterover vallen van verbazing. De verantwoordelijkheid voor de RAL berust immers voornamelijk bij de regeringen. De Raad zou een bijzondere nuttige bijdrage aan de afbouw van deze achterstanden kunnen leveren door af te zien van de stelselmatige ondermaatse begroting van de betalingskredieten, waarvoor de ministers van Financiën het diepst in de buidel moeten tasten.</p>
      <p sl="es">Het meest verontrustende aspect van deze begroting was voor mij evenwel de afname van de steun aan derde landen, uitgedrukt in reële termen, in euro met constante waarde van 1999. Als er uit de gebeurtenissen van 11 september iets duidelijk is geworden, dan is het wel dat wij de humanitaire hulp en onze bijdrage aan de ontwikkelingshulp moeten handhaven en verder moeten ontwikkelen. In dit opzicht biedt de communautaire begroting helaas geen enkele garantie, ondanks de inspanningen van de rapporteur, die ik overigens van harte toejuich.</p>
      <p sl="es">De financiële vooruitzichten zijn ontoereikend. Dat kan niemand ontkennen. Tot overmaat van ramp is onze Raad van ministers verslaafd aan televisie. Hij laat zich bij de vaststelling van de externe prioriteiten steeds leiden door de laatste nieuwsberichten. Kosovo kondigt zich aan: Kosovo moet geholpen worden. Servië kondigt zich aan: Servië moet geholpen worden. Afghanistan kondigt zich aan: Afghanistan moet geholpen worden. En de volgende flash zal ook weer tot prioriteit worden uitgeroepen. Ten koste waarvan? Ten koste van de reeds bestaande beleidsmaatregelen, waarin flink het mes wordt gezet. De situatie in de Balkan blijft problematisch. Afrika ondervindt nog steeds ernstige moeilijkheden. Ook de onderontwikkeling in Latijns Amerika en Azië blijft voor problemen zorgen. Desalniettemin moeten de toegezegde middelen worden ingekort.</p>
      <p sl="es">In verband hiermee wens ik nog een andere kwestie aan te kaarten. Ik vraag mij af of er een onderscheid wordt gemaakt tussen eersterangs- en tweederangsbijeenkomsten van de Europese Raad. Waarom is Berlijn inzake uitgaven belangrijker dan Nice? Waarom? Over de in Berlijn vastgestelde financiële vooruitzichten werd overleg gepleegd met het Parlement, maar in Nice besloot de nagenoeg uit dezelfde leden bestaande Europese Raad dat er een speciaal programma voor de herstructurering van de in Marokkaanse wateren vissende vloot moest worden opgesteld. Waarom is deze herstructurering niet in de begroting opgenomen? Waarom heeft de Raad dit programma niet begroot ofschoon er reeds een voorstel van de Commissie ten bedrage van 197 miljoen euro voorlag? De Raad had dit voorstel moeten opnemen.</p>
      <p sl="es">Verder vind ik het jammer dat het Parlement zijn verplichting niet is nagekomen. In eerste lezing is het immers onze taak om een begroting op te stellen die beantwoordt aan de verlangens en eisen van het Parlement. De Raad is aan zet tijdens de onderhandelingen in het kader van de tweede lezing. Helaas zijn de zaken enigszins anders gelopen. Ik vertrouw er evenwel op dat dit probleem in december verholpen zal zijn.</p>
    </intervention>
    <intervention id="2-190" speaker_id="1473" name="Gérard DEPREZ" is_mep="True" mode="spoken" nationality="Belgium" birth_date="13-08-1943" birth_place="Noville-Bastogne" p_group="Group of the Alliance of Liberals and Democrats for Europe" m_state="BE">
      <p sl="fr">rapporteur voor advies van de Commissie vrijheden en rechten van de burger, justitie en binnenlandse zaken. – Mijnheer de Voorzitter, ik wil er om te beginnen op wijzen dat ik hier spreek namens de Commissie vrijheden en rechten van de burger, justitie en binnenlandse zaken en niet namens mijn fractie. Ik zou daarom graag exact willen weten waarom mijn naam niet voorkomt op de lijst van de rapporteurs voor advies. Als ik iets verkeerd heb gedaan, dan bied ik daarvoor mijn verontschuldigingen aan, maar als dat niet het geval is, dan zou ik graag een officiële verklaring krijgen.</p>
      <p sl="fr">Welnu, mijnheer de Voorzitter, beste collega’s, om te beginnen wil ik mijn collega’s van de Begrotingscommissie bedanken, in de eerste plaats de algemeen rapporteur, de heer Costa Neves, voor hun openheid tegenover de verzoeken en bekommernissen van de Commissie vrijheden en rechten van de burger, justitie en binnenlandse zaken. Mijnheer de Voorzitter, wij hebben veel gevraagd en wij hebben veel gekregen en daar verheug ik mij over. Wij hadden uitsluitend gerechtvaardigde verzoeken geformuleerd. Wij hadden verzocht om meer middelen voor het Europees Fonds voor de vluchtelingen en ons verzoek is ingewilligd. Wij hadden verzocht om meer middelen voor de bestrijding van het geweld tegen vrouwen, kinderen en adolescenten en ons verzoek is ingewilligd. Wij hadden verzocht om de consolidering van de middelen voor de bestrijding van kinderpornografie op het Internet en ons verzoek is ingewilligd. Wij hadden verzocht om niet minder dan zes nieuwe begrotingslijnen en ons verzoek is ingewilligd. Wij krijgen een Europees waarnemingscentrum voor migratie opdat de Europese Unie beter kan anticiperen op migratiestromen en zich er beter op kan voorbereiden. Wij krijgen een specifiek programma voor onderzoek en evaluatie van de eerbiediging van de grondrechten in de Europese Unie, opdat het Handvest van de grondrechten in de praktijk wordt omgezet en het niet bij loze woorden blijft. Wij krijgen een nieuwe begrotingslijn om Eurojust operationeel te maken. Wij krijgen de middelen voor de Schengen-begrotingslijn om het Schengeninformatiesysteem aan te passen met het oog op de uitbreiding. Mijnheer de Voorzitter, tot slot hebben wij met het oog op de huidige situatie – en nu richt ik mij met klem tot mijn vriend de fungerend voorzitter van de Raad voor begroting – buitengewone kredieten voorzien voor Europol voor de strijd tegen het terrorisme. Wij zijn ons bewust van de beperkingen van het optreden van Europol en wij weten dat dit berust op conventies, hetgeen juridische moeilijkheden kan opleveren met het oog op het gebruik van deze kredieten. Maar wij willen de Raad plechtig verzoeken deze kredieten niet te laten verkommeren, maar een rechtsgrondslag te creëren opdat Europol volledig operationeel kan worden en Eurojust zich kan ontwikkelen.</p>
    </intervention>
    <intervention id="2-191" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Hartelijk dank, mijnheer Deprez. U stond niet op de lijst namens de commissie. Wij zullen uw vraag zo spoedig mogelijk trachten te beantwoorden.</p>
    </intervention>
    <intervention id="2-192" speaker_id="4314" name="Catherine GUY-QUINT" is_mep="True" mode="spoken" nationality="France" birth_date="01-09-1949" birth_place="Poitiers" p_group="Socialist Group in the European Parliament" m_state="FR">
      <p sl="fr">Mijnheer de Voorzitter, ik zal de raad van Joan Colom i Naval opvolgen en over het vraagstuk van de hervorming spreken, waarvoor ik permanent rapporteur ben. Deze kwestie is van het grootste belang, want wij moeten er telkens opnieuw op hameren dat het Parlement resoluut voorstander is van een administratieve hervorming van de instellingen. De huidige discussies tussen de aanhangers van verschillende loopbaanstructuren zouden pas moeten plaatsvinden als de fundamentele kwesties zijn opgelost, namelijk hoe wij het optreden van de Europese Unie zichtbaarder en doelmatiger kunnen maken opdat het tegemoetkomt aan de verwachtingen van de burgers en wij hun vertrouwen in de Europese Unie herwinnen.</p>
      <p sl="fr">Zoals u weet is er in deze begroting op een aantal onderdelen vertraging opgetreden bij de tenuitvoerlegging van de hervorming. Zo is de Commissie een antwoord schuldig gebleven over de herziening van het Financieel Reglement en is de tenuitvoerlegging van het base management vertraagd.</p>
      <p sl="fr">De belangrijkste kwestie betreft evenwel het statuut en de loopbaanstructuur in de Europese openbare dienst. Wij hebben een voorzorgsmaatregel moeten nemen door in de reserve middelen te voorzien voor het creëren van de gevraagde nieuwe posten. Het feit dat wij deze middelen in de reserve hebben geplaatst is ingegeven door voorzichtigheid. U mag echter niet vergeten dat wij ons nog maar in het stadium van de eerste lezing bevinden. Wij hebben de Commissie om opheldering verzocht over de tenuitvoerlegging van het uniforme statuut. Wij verwachten uiterst nauwgezette en realistische antwoorden, vooral ten aanzien van het stelsel van de vervroegde uittreding voor ambtenaren en tijdelijke ambtenaren, maar tevens ten aanzien van moeilijkheden in verband met het absenteïsme en de openstaande vacatures. Wij verwachten dat de Commissie ons een antwoord op deze vragen zal geven, maar ik wil u er toch op wijzen dat doctrinaire standpunten de hervorming niet vooruithelpen.</p>
      <p sl="fr">Wij hebben te maken met vijftien landen en zeven instellingen, maar er is slechts één Europese Unie en daarom moet er één enkel statuut komen. Wij mogen ons niet verschuilen achter de verslagen van vorig jaar, want de lineariteit is reeds niet meer wat zij was. Wij wensen derhalve een helder begrotingskader om een standpunt te kunnen innemen en ik herhaal het verzoek van de gehele parlementaire commissie aan de Raad: de Raad moet zijn stilzwijgen doorbreken en ons regelmatig van repliek dienen, opdat al onze procedures – en in het bijzonder de hervorming – zich in een begrotingstechnisch doelmatig kader kunnen voltrekken.</p>
      <p sl="fr">Deze hervorming is van vitaal belang: het volstaat niet dat zij er op papier mooi uitziet, zij moet ook realistisch en in de praktijk werkbaar zijn. Er stopt niets in 2004. Alles gaat door. De hervorming moet leiden tot een modernisering en nieuwe motivatie, maar er moet een Europese openbare dienst blijven met een enkele doelstelling: de tenuitvoerlegging van politieke projecten van de Europese Unie op een zodanige manier dat het vertrouwen van de burgers wordt herwonnen.</p>
    </intervention>
    <intervention id="2-193" speaker_id="4291" name="Joachim WUERMELING" is_mep="True" mode="spoken" nationality="Germany" birth_date="19-07-1960" birth_place="Münster" p_group="Group of the European People's Party (Christian Democrats) and European Democrats" m_state="DE">
      <p sl="de">Mijnheer de Voorzitter, mevrouw Schreyer, geachte dames en heren, beste collega’s, de Fractie van de Europese Volkspartij in de Commissie juridische zaken en interne markt heeft veel aandacht geschonken aan de convergentie van de markten bij de uitbreiding naar het Oosten. De effecten van deze convergentie moeten ook in de begroting worden verdisconteerd.</p>
      <p sl="de">Bij beschouwing van de vier vrijheden stellen wij vast dat er op sommige punten geen problemen zullen ontstaan en dat er op andere punten sprake zal zijn van enige aanpassingsmoeilijkheden. In het goederenverkeer zullen geen grote veranderingen optreden aangezien op dit gebied sprake is van een verregaande liberalisering. Hetzelfde geldt voor de vrijheid van vestiging omdat hier de bepalingen van het vestigingsland van toepassing zijn. Bij de convergentie inzake het vrije verkeer van werknemers en de vrijheid van dienstverlening zullen wij echter op problemen stuiten, omdat er op deze gebieden tot op heden geen concurrentie is en deze markten – zo men wil – alleen een regionale structuur kennen. Daarom komen met name de grensregio’s onder een zekere druk te staan als de genoemde vrijheden in werking treden. Om die reden is gerichte steun noodzakelijk.</p>
      <p sl="de">De Commissie juridische zaken en interne markt heeft in haar aanbevelingen expliciet aangegeven extra middelen uit te willen trekken voor het programma voor de grensregio’s – het programma, mevrouw de commissaris, waarvan u melding hebt gemaakt.</p>
      <p sl="de">Wij zijn verheugd dat de Begrotingscommissie en met name de rapporteur rekening hebben gehouden met deze suggesties en er deels naar hebben gehandeld. Ik wil echter één kwestie onderstrepen: de door de Commissie voorgestelde instrumenten zijn ontoereikend om de concurrentie in de grensregio’s te versterken. Deze instrumenten stimuleren immers alleen de samenwerking tussen Oost en West; ze hebben geen betrekking op de specifieke situatie van de grensregio’s zelf. Hiervoor is een specifiek programma nodig en ons verzoek aan de Commissie is aan dit programma een rechtsgrond te geven. Uit haar uitspraken heb ik op kunnen maken dat de Commissie hier niet onwelwillend tegenover staat.</p>
    </intervention>
    <intervention id="2-194" speaker_id="953" name="Bartho PRONK" is_mep="True" mode="spoken" nationality="Netherlands" birth_date="28-09-1950" birth_place="Den Haag" p_group="Group of the European People's Party (Christian Democrats) and European Democrats" m_state="NL">
      <p sl="nl">Voorzitter, om te beginnen wil ik protesteren tegen het feit dat de diensten ons advies eigenlijk niet als zodanig beschouwd hebben, omdat het vooral uit amendementen bestaat. Ze hebben het kennelijk beschouwd als losse amendementen van de Commissie werkgelegenheid en sociale zaken. Ik hoop dat dit soort procedures in de toekomst duidelijker zal verlopen.</p>
      <p sl="nl">Met betrekking tot deze begroting: mede dank zij de geweldige arbeid van onze rapporteur, is dit een begroting geworden van consolidatie. Er zijn natuurlijk altijd conflicten over allerlei delen van de begroting, maar wij hebben wel eens meer conflicten gehad in het verleden. Ik moet ook zeggen dat er duidelijk minder conflicten zijn op het terrein van onze Commissie sociale zaken en werkgelegenheid. De Raad heeft ook veel minder geprobeerd te schrappen dan in vorige periodes wel het geval is geweest, dus wat dat betreft mijn complimenten aan de Raad. De problemen die overblijven liggen volgens mij op het gebied van de open coördinatie. De Raad is toch nog geneigd om te zeggen dat die uit de begroting van het Parlement betaald moet worden. Maar het Parlement moet die begroting wel goedkeuren, maar mag daarover onvoldoende zijn stem laten horen. Over dat punt zullen wij in de komende jaren nog eens uitgebreid moeten praten. Wij hebben daar een aantal verschillen van mening over en ik hoop dat die in het komende jaar kunnen worden opgelost.</p>
      <p sl="nl">Er is nog een probleem met EQUAL, een van de onderdelen van het Sociaal Fonds. Ook daar heeft de Raad nogal fors gekapt. Ik hoop toch dat het mogelijk is om op dit punt het voorontwerp van de Commissie te herstellen. Dat lijkt me buitengewoon belangrijk. Ik meen dat de Commissie goed overwogen heeft hoe dat voorstel precies in elkaar zou moeten zitten.</p>
    </intervention>
    <intervention id="2-195" speaker_id="4282" name="Renate SOMMER" is_mep="True" mode="spoken" nationality="Germany" birth_date="10-09-1958" birth_place="Bochum" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, dames en heren, in het kader van de gezondheidspreventie buigen wij ons ieder jaar weer opnieuw over de tabakssubsidies, die feitelijk beschouwd moeten worden als verkapte inkomenssteun aan de betrokkenen. Om daar verandering in te brengen, verlangen wij een stapsgewijze reductie van de tabakssubsidies; de gelden die hierdoor vrijkomen zouden geïnvesteerd moeten worden in de ontwikkeling van het platteland met het oog op alternatieve inkomstenbronnen waarvan de werknemers van bedrijven in de regio’s die van de tabaksteelt afhankelijk zijn, kunnen profiteren. Ondanks dat het elk jaar weer hetzelfde liedje is, verandert er in feite niets. Maar we geven de moed niet op.</p>
      <p sl="de">Over de niet-gouvernementele organisaties kan ik zeggen dat wij te allen tijde opkomen voor steun aan de NGO’s. Wij willen echter wel weten waaraan de verleende kredieten worden besteed. Dat lijkt me niet meer dan normaal en het is een wens die eenvoudig is te honoreren. Daarom verlangen wij dat er op regelmatige basis inzicht wordt gegeven in de bestedingen zodat wij enigszins kunnen beoordelen of er met de toegewezen middelen naar behoren wordt omgesprongen. Neemt u van mij aan dat het voor ons bijzonder moeilijk is een duidelijk beeld te krijgen van alle organisaties waaraan wij steun verlenen.</p>
      <p sl="de">Even onduidelijk zijn de beweegredenen van de Commissie geen steun meer toe te kennen aan de milieuorganisatie Globe. Dit volstrekt onbegrijpelijke besluit lijkt puur op grond van willekeur te zijn genomen. Overigens is al in het lopende begrotingsjaar de betaling van toegezegde middelen achterwege gebleven. Maar NGO’s hebben ook behoefte aan zekerheid in de planning; ook zij moeten maandelijks hun kantoorpersoneel uitbetalen. Wat de Commissie hier doet, is asociaal. Waar een politieke wil is, mevrouw de commissaris, is altijd een weg, ofwel een mogelijkheid in de toekomst voor een andere begrotingslijn te kiezen.</p>
      <p sl="de">Dan heb ik nog een opmerking over de agentschappen. Het heeft er inderdaad alle schijn van dat een aantal agentschappen allang een druk eigen leven hebben ontwikkeld. Ze zijn er, dus worden zij gefinancierd. Of het nu veel of weinig oplevert, het enige wat er toe lijkt te doen is dat er per jaar steeds meer geld in wordt gepompt. Dat moet maar eens afgelopen zijn, want het gaat om middelen die elders node worden gemist. Wij dienen ons ervan te vergewissen dat de organisaties aan wie wij steun verlenen adequaat omgaan met de verleende steun. Prestatievermogen en effectiviteit verkrijgt men niet door simpelweg de geldkraan open te zetten, maar door periodiek toezicht en controle op basis waarvan besloten kan worden tot bijsturing als dat noodzakelijk mocht blijken.</p>
    </intervention>
    <intervention id="2-196" speaker_id="1" name="Georg JARZEMBOWSKI" is_mep="True" mode="spoken" nationality="Netherlands" birth_date="03-02-1947" birth_place="Braunschweig" p_group="Group of the European People's Party (Christian Democrats) and European Democrats" m_state="NL">
      <p sl="de">Mijnheer de Voorzitter, mevrouw de commissaris, geachte Raadsvoorzitter, ik mag het woord voeren namens de Fractie van de Europese Volkspartij in de Commissie regionaal beleid, vervoer en toerisme. Om te beginnen wil ik mijn collega’s van de Begrotingscommissie bedanken dat zij vrijwel alle amendementen van deze commissie heeft overgenomen. Mevrouw de commissaris, wij hebben besloten de door u voorgestelde begrotingsonderdelen inzake het regionaal beleid en verkeersbeleid grotendeels her op te nemen. Ik doe met klem een beroep op de Raad geen ambivalente en dubbelhartige houding in te nemen.</p>
      <p sl="de">Eerst is op de Top van Göteborg nog met de grote trom aangekondigd dat er wordt gestreefd naar een duurzaam verkeersbeleid en vervolgens besluit de Raad te korten op de middelen voor sustainable mobility. Dat soort tegenstrijdigheden kan natuurlijk niet en wij hopen dat de Raad dit inziet. Een verstandig en milieuvriendelijk verkeersbeleid bereikt men niet door het mes te zetten in de middelen die daarvoor nodig zijn.</p>
      <p sl="de">Ik wil het echter vooral hebben over het toerisme. Op dit punt hebben wij helaas geen genade kunnen vinden in de ogen van onze collega’s in de Begrotingscommissie. Ik verzoek u echter een en ander te heroverwegen. Wij hebben voorgesteld middelen vrij te maken voor de bevordering van het toerisme in Europa. Zoals de meesten onder ons weten, is er jarenlang gedebatteerd over het PHILOXENIA-programma, waarin onder niet-EU-ingezetenen reclame wordt gemaakt voor toerisme onder het motto: "Toeristen naar Europa". Sinds 11 september is het toerisme echter volledig op zijn kop gezet. De luchtvaartmaatschappen zijn geconfronteerd met een teruggang van 20 tot 30% van het aantal vliegpassagiers. Maar de luchtvaart is niet de enige bedrijfstak die de gevolgen voelt van de aanslag; de hotels van Brussel, Berlijn en alle andere Europese steden boeken veel minder overnachtingen en ook de restaurants, souvenirwinkels en modezaken hebben te kampen met dalende omzetten. Sinds de aanslagen is het toerisme uit de Verenigde Staten en Canada ingestort. Deze situatie veroorzaakt ernstige economische problemen en vormt een bedreiging voor de werkgelegenheid. Ik verzoek de Raad en de Commissie dan ook volgende maand in het debat over de gevolgen van 11 september eveneens aan de orde te stellen wat er gedaan moet worden om het toerisme naar Europa weer op de been te helpen.</p>
    </intervention>
    <intervention id="2-197" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, mijn dank gaat vooral uit naar de heer Costa Neves die zich met zoveel zorg en inzet heeft gewijd aan de vraagstukken die hier worden besproken. Ik ben plaatsvervangend voorzitter van de delegatie voor Slowakije, die vorige week dit land heeft bezocht. Op het programma stond onder meer een bezoek aan de groene grens met Oekraïne in de buurt van Kosice. Wij hebben moeten vaststellen dat op die plek bijzonder veel vluchtelingen, met name uit Afghanistan, de grens overtrekken. Wij kunnen gevoeglijk aannemen dat niet alle vluchtelingen vreedzame bedoelingen hebben; naar schatting zou 10 tot 30% militaire of terroristische plannen kunnen koesteren.</p>
      <p sl="de">Daarom wil ik de Commissie en de Raad dringend verzoeken de desbetreffende landen zo snel mogelijk te voorzien van de noodzakelijke middelen ter beveiliging van de buitengrenzen. Het gaat hier met name om de grenzen tussen de landen die lid willen worden van de Europese Unie en de niet-EU-staten. Bij hulp denk ik bijvoorbeeld aan eenvoudige apparatuur, zoals nachtkijkers, en aan surveillancevoertuigen waarmee de grenzen beter kunnen worden bewaakt.</p>
      <p sl="de">Verder hebben wij ons in de commissie zeer intensief beziggehouden met de problemen in verband met de PHARE-steun en het geval-Toth. De commissie heeft besloten dat vanuit zowel Slowaaks als Europees oogpunt de middelen niet in de reserve moeten worden geplaatst. In Slowakije zijn de nodige consequenties getrokken. De plaatsvervangend premier heeft zijn politieke verantwoordelijkheid genomen en is afgetreden. Ook de verantwoordelijke leidinggevende functionaris is opgestapt en inmiddels vervangen. Het parlement heeft recent een nieuwe wet afgekondigd voor de controle op financiën en interne audits. Wij zullen dus tot de tweede lezing zeker deze middelen uit de reserve nemen.</p>
    </intervention>
    <intervention id="2-198" speaker_id="4552" name="Den DOVER" is_mep="True" mode="spoken" nationality="United Kingdom" birth_date="04-04-1938" birth_place="Warrington" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, vanavond wil ik slechts twee opmerkingen maken en tegelijkertijd mijn waardering uitspreken voor de buitengewoon verstandige en nette manier waarop de rapporteur de begroting voor volgend jaar heeft behandeld. Mijn eerste opmerking is gericht aan de commissaris en heeft betrekking op bepaalde B-1-posten waarin de Commissie een enorme hoeveelheid geld besteedt aan subsidies voor de teelt van rijst en bananen en het distilleren van wijn. Ik dacht dat we de bedragen op die posten nu juist zouden gaan verminderen. Ik zou haar willen vragen dat punt nog eens in overweging te nemen. Ik heb veel amendementen ingediend waarmee in totaal honderden miljoenen euro’s gemoeid zijn. Ik hoop dat daar eens een kritische blik op wordt geworpen, in plaats van zulke verplichte uitgaven jaarlijks alleen maar te laten groeien. Misschien kan de Commissie dat doen voordat er verder begrotingen worden vastgesteld.</p>
      <p sl="en">Verder is er het eeuwigdurende vraagstuk dat ieder jaar weer van zich doet horen: de Europese vrouwenlobby en de financiering voor vrouwenorganisaties in het algemeen. Wij, en ook mevrouw Avilés Perea van de Commissie rechten van de vrouw en gelijke kansen, hebben een amendement ingediend waarin we duidelijk maken dat de gelden die na de conferentie in Beijing aan vrouwenorganisaties werden toegewezen niet allemaal voor de Europese vrouwenlobby moeten worden gereserveerd, hetgeen overigens in het verleden wel jarenlang het geval is geweest.</p>
      <p sl="en">Ik weet dat veel van mijn collega’s in het Parlement allerlei brieven en e-mails ontvangen waarin staat dat alle gelden aan die ene organisatie moeten worden toegewezen. Dat is niet juist, want op dit buitengewoon belangrijke terrein moeten we juist jonge organisaties stimuleren. Derhalve is het ook heel goed dat het door de Britse delegatie ingediende amendement is aangenomen. In dit amendement wordt onder het kopje opmerkingen duidelijk gesteld dat geen, maar dan ook geen enkele organisatie op dit gebied meer dan 65% dient te ontvangen. Ik vertrouw erop dat men zich aan dat amendement zal houden als de begroting haar beslag krijgt. Ik wil de Commissaris bedanken voor haar aandacht.</p>
    </intervention>
    <intervention id="2-199" speaker_id="1436" name="John Joseph McCARTIN" is_mep="True" mode="spoken" nationality="Ireland" birth_date="24-04-1939" birth_place="Ballinamore " p_group="Group of the European People's Party (Christian Democrats) and European Democrats" m_state="IE">
      <p sl="en">Mijnheer de Voorzitter, ik wil de heer Costa Neves bedanken voor de inspanningen die hij bij deze procedure namens ons allen heeft geleverd. Hij zag zich voor een bijzonder ingewikkelde en moeilijke taak gesteld, die hij op zeer bekwame wijze heeft uitgevoerd. Ook heeft hij veel geduld en begrip opgebracht voor al diegenen onder ons die wilden dat met hun ideeën rekening werd gehouden. Ik heb nog nooit een commissaris gekend die de werkzaamheden zo nauwlettend heeft gevolgd of zoveel tijd heeft doorgebracht met de Begrotingscommissie als de huidige commissaris. Natuurlijk gaat het hier in vele opzichten om een puur technische karwei die anders dan bij de nationale begrotingen niet echt van invloed is op de economische ontwikkelingen in de Europese Unie. Deze begroting heeft daarvoor een te beperkte omvang, zelfs op het terrein van de structuurfondsen. Immers, zelfs de meest rijkelijk bedeelde begunstigden ontvangen slechts een zeer klein percentage van het BNP. Ierland, een van die landen, heeft daarvan 2% ontvangen en voor de armere gebieden van Spanje ligt dat bedrag tussen de 1 en 2% van het BNP. Dit zijn geen grote bedragen, maar als we deze gelden kunnen gebruiken om het economisch beleid van die landen in de richting te sturen die wij wenselijk achten, kunnen zij goed worden besteed.</p>
      <p sl="en">Er is één idee, één wens die ik altijd heb gekoesterd. Volgens mij heb ik een aantal jaar geleden gezegd dat wij hier in vergelijking tot de nationale parlementen net kinderen zijn die winkeltje spelen. We hebben zeer weinig middelen tot onze beschikking en we kunnen daarmee zeer weinig tot stand brengen. Ik wil echter dat we ons geld besteden aan de ontwikkeling van één bepaald gebied. Daarbij wens ik geen uitbreiding van de overheidsuitgaven op Europees niveau. Indien we echter op het gebied van de economische samenwerking en ontwikkeling op EU-niveau de middelen kunnen bundelen die de EU-landen en de EU zelf besteden aan internationale samenwerking en ontwikkelingssamenwerking, kunnen de individuele nationale inspanningen worden omgezet in een gemeenschappelijke Europese inspanning zonder dat daarbij het totale bedrag aan belastingen wordt verhoogd. Als we een gemeenschappelijk buitenlands en veiligheidsbeleid willen ontwikkelen is dat van cruciaal belang. Ik denk dat we zo een veel grotere invloed kunnen uitoefenen op de ontwikkeling van de armere landen en ons buitenland beleid kunnen omvormen tot een instrument waarmee we de armen kunnen helpen, kunnen bijdragen aan de vrede en daadwerkelijk een belangrijke rol in de wereld kunnen gaan spelen. Als er een gebied is waarop we van de lidstaten subsidiariteit ten opzichte van de Europese Unie moeten eisen, is het wel op dit terrein.</p>
    </intervention>
    <intervention id="2-200" speaker_id="5537" name="Juan Andrés NARANJO ESCOBAR" is_mep="True" mode="spoken" nationality="Spain" birth_date="04-01-1952" birth_place="Ciudad Real" p_group="Group of the European People's Party (Christian Democrats)" m_state="ES">
      <p sl="es">Mijnheer de Voorzitter, net zoals de vorige jaren wordt dit debat gekenmerkt door twee elementen die wij haast als endemisch zouden kunnen bestempelen. Het ene aspect heeft betrekking op de algemene bedragen en het andere op de tekortkomingen van de normen betreffende het beheer van de begroting. Onze meningsverschillen over elk van de uitgavenrubrieken liggen voor de hand. Ik zal daar dan ook niet nader op ingaan.</p>
      <p sl="es">Mevrouw de commissaris, vertegenwoordigers van de Raad, wij hebben behoefte aan een efficiënte en geloofwaardige begroting die resoluut kiest voor volledige werkgelegenheid, onderzoek, steun voor kleine ondernemingen en de totstandbrenging van een echte ruimte van rechtvaardigheid en veiligheid. Het Parlement heeft in de loop van deze procedure blijk gegeven van flexibiliteit en soberheid. Daarom hebben wij het volste recht om de Raad te verzoeken af te zien van zijn politieke autisme en duidelijk te laten zien dat hij tot onderhandelen bereid is. Ik vertrouw erop dat de Raad de flexibiliteit van onze rapporteur, Carlos Costa, naar waarde zal weten te schatten. Zowel de inzet van de heer Costa als die van de twee andere rapporteurs, mevrouw Buitenweg en de heer Seppänen, verdienen een woord van lof.</p>
      <p sl="es">Het volgende punt betreft de middelen die worden uitgetrokken voor de externe acties van de Unie. Op dit vlak verlangen wij dat de prioritaire politieke doelstellingen van dit Parlement worden gewaarborgd. Wij moeten hoe dan ook steun verlenen aan regio's die een fundamentele rol spelen bij de handhaving van het evenwicht in de wereld. Ik denk dan met name aan het Middellandse-Zeegebied en aan Latijns-Amerika. In de huidige procedure stelt de Commissie voor om het flexibiliteitsinstrument in te zetten voor de financiering van de herstructurering van de communautaire vloot waarop de vroegere visserijovereenkomst met Marokko van toepassing was. Wij staan hier voor een rechtvaardige, technisch correcte en noodzakelijke beslissing. De voorgestelde aanpak biedt een antwoord op een zeer ernstig probleem dat de werkgelegenheid aantast en een voor vele regio's levensbelangrijke sector in gevaar brengt. Tot overmaat van ramp bevinden wij ons in een crisissituatie. Er zij aan herinnerd dat wij op het punt staan om een nieuw gemeenschappelijk visserijbeleid op gang te brengen. Laten we daarbij niet vergeten dat deze sector vanuit het oogpunt van de regelgeving betreffende de interne markt decennialang een onaanvaardbare, discriminerende behandeling heeft gekregen in vergelijking met de overige economische activiteiten.</p>
      <p sl="es">Voor wat het beheer van de begroting betreft, heeft dit Parlement herhaaldelijk kritiek uitgeoefend op het onvermogen van de Commissie om een einde te maken aan het probleem van de zogenaamde abnormale RAL. Daaruit is een passende strategie voortgekomen die nauw in verband staat met de hervorming van de Commissie. Onze rapporteur heeft het ook al gezegd. In dit verband zij erop gewezen dat tijdens de laatste drie boekjaren geen gebruik is gemaakt van uitzonderlijk hoge betalingen. We moeten met andere woorden regels vinden die effect sorteren, methoden die een vlotte uitvoering waarborgen en normen die de cyclus van de projecten inkorten. Als laatste spreker hoop ik dat de Commissie en de Raad met onze opmerkingen rekening houden en daarbij de stelregel van het evangelie in acht nemen, zodat de laatsten de eersten zullen zijn, niet alleen in het hemelrijk maar ook hier in de plenaire vergadering.</p>
    </intervention>
    <intervention id="2-201" speaker_id="photo_generic" name="Schreyer" is_mep="True" mode="spoken" role="Commissie">
      <p sl="de">Mijnheer de Voorzitter, de reden waarom ik nogmaals het woord neem is niet om een fraaie slotzin te formuleren maar omdat ik wil ingaan op een aantal opmerkingen die direct aan de Commissie waren gericht. Het gaat om een aantal zaken waarover ik het nog niet eerder heb gehad en om een paar vragen die ik wil beantwoorden.</p>
      <p sl="de">Ten eerste de flexibiliteitsreserve. De vraag luidde: “Wanneer denkt de Commissie haar voorstel in te dienen?” Welnu, dat zullen wij doen met de nota van wijzigingen voor de toepassing van de flexibiliteitsreserve overeenkomstig het voorstel dat de Commissie heeft geformuleerd voor het herstructureringsprogramma voor de Spaanse en Portugese visserijvloot. Overeenkomstig het verslag zal hiervoor 197 miljoen worden uitgetrokken uit de flexibiliteitsreserve.</p>
      <p sl="de">Het tweede punt: de grensregio’s. Ik moet u er nogmaals op wijzen dat de regio’s aan de grenzen van de Europese Unie zeer ruim worden bedeeld met middelen uit de structuurfondsen. Het gaat om een andere situatie dan we hadden toen de Europese Unie naar het Zuiden uitbreidde. Ik ben gaarne bereid een speciaal verslag voor u op te stellen over in hoeverre de grensregio’s de structuurfondsprogramma’s toepassen met het oog op de specifieke problemen die in deze regio’s gelden en in hoeverre er wellicht een heroriëntatie nodig is van het beleid terzake. Ik herhaal dat het grootste probleem bij de structuurfondsen momenteel gelegen is in de uitvoering. Dit jaar hebben wij opnieuw te kampen met grote vertragingen terwijl de lidstaten uitgebreide prognoses hebben gemaakt van de mate waarin zij de programma’s denken te implementeren. Het is moeilijk in te schatten in hoeverre deze vertragingen tegen het einde van het jaar kunnen worden ingehaald. Het is een problematiek die natuurlijk niet voorbij zal gaan aan de grensregio’s.</p>
      <p sl="de">Ik heb nog eens uiteengezet wat de Commissie heeft voorgesteld en u hebt zich hier in de commissies over gebogen. De financiële speelruimte in de begroting is zeer gering. Ik zie ook in rubriek 3 weinig ruimte, en daar zal ook na de besluiten die u op donderdag waarschijnlijk gaat nemen, niets aan veranderen. Ik neem er nota van dat u aandringt op nieuwe verordeningen of wetgevingsvoorstellen. Als wij het hebben over het jaar 2002 en spreken over de uitbreiding in 2004, houdt dit in dat de implementatie van de pre-toetredingssteun van de zijde van de lidstaten dient te geschieden in 2002/2003. In dat opzicht snijdt uiteraard ook de kwestie van nieuwe wetgevingsinitiatieven aan twee kanten. Om die reden heeft de Commissie besloten de middelen van bestaande programma’s aan te vullen, zoals het programma voor trans-Europese netwerken. Wij hebben concreet voorgesteld hoe deze aanvulling in zijn werk dient te gaan, en dit geldt ook voor het jeugdprogramma. Dat programma is er, er is geen nieuwe rechtsgrondslag voor nodig, de middelen kunnen dienovereenkomstig worden aangevuld. Wij zullen echter natuurlijk zeer nauwlettend volgen hoe het Parlement op dit gebied zal stemmen.</p>
      <p sl="de">Nog een kort antwoord op de vraag van mijnheer Wynn met betrekking tot het Global Health Fund . Mijn collega, de heer Nielson, zal voor het negende EOF een voorstel doen. Het gaat om 60 miljoen uit dit speciale onderdeel dat bestemd is voor steun aan internationale initiatieven. Mijn collega zal voorstellen deze 60 miljoen toe te wijzen aan het Global Health Fund . Ik ben van mening dat hiermee sprake is van een nuttige besteding die goed past binnen de totale uitgaven die in het kader van het EOF worden gedaan. Wij gaan ervan uit dat van de EOF-middelen voor het jaar 2002 precies 60 miljoen kan worden overgemaakt.</p>
      <p sl="de">Nogmaals, ten aanzien van de Gemeenschapsbegroting doen wij het voorstel nog middelen van het jaar 2001 vrij te maken voor dit doel. Dan was er nog een vraag over de herziening van het Financieel Reglement. Als tegemoetkoming aan de wens van het Parlement tot herziening zullen onze voorstellen uiterlijk op de volgende plenaire vergadering in Straatsburg worden ingediend.</p>
      <p sl="de">Ik ben erg optimistisch gestemd dat wij er met enige moeite – met name van de Raad – in zullen slagen na 2002, waarin nog wordt gewerkt met het oude Financieel Reglement, wellicht in 2003 een nieuw Financieel Reglement in te voeren als basis voor de tenuitvoerlegging van de begroting. Ik denk dat het zal gaan om een zeer nuttige actualisering die recht doet aan de vele verlangens die vandaag door u zijn geuit.</p>
    </intervention>
    <intervention id="2-202" speaker_id="1910" name="Ralf WALTER" is_mep="True" mode="spoken" nationality="Germany" birth_date="15-03-1958" birth_place="Andernach" p_group="Socialist Group in the European Parliament" m_state="DE">
      <p sl="de">Mijnheer de Voorzitter, ik zal uw antwoord doorgeven aan de voorzitter van de Begrotingscommissie. Hij heeft mij verzocht daarop te wachten. Persoonlijk gaat mijn bijzondere dank uit naar onze Raadsvoorzitter, mijnheer Vande Lanotte. Hij heeft ons het volledige begrotingsadvies uit de doeken gedaan. Dat is nou niet echt iets waar wij aan gewend zijn. Daarom wil ik, zonder mezelf op de borst te willen kloppen, u nogmaals hartelijk danken dat u ons zo correct op onze waarde hebt geschat en dat u de wil hebt getoond met ons samen te werken. Hartelijk dank!</p>
      <a text="(Applaus)"/>
    </intervention>
    <intervention id="2-203" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Hartelijk dank, mijnheer Walter, voor uw constructieve bijdrage.</p>
      <p sl="nl">Het gecombineerd debat is gesloten.</p>
      <p sl="nl">De stemming vindt donderdag om 10.00 uur plaats.</p>
    </intervention>
  </section>
  <section id="creitem8" title="EIB: milieuprojecten in het gebied rond de Oostzee in Rusland">
    <intervention id="2-205" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Aan de orde is het verslag (A5-0350/2001) van de heer Seppänen, namens de Begrotingscommissie, over het voorstel voor een besluit van de Raad tot verlening van een garantie van de Gemeenschap voor verliezen van de Europese Investeringsbank op buitengewone leningen voor concrete milieuprojecten in het gebied rond de Oostzee in Rusland in het kader van de noordelijke dimensie (COM(2001) 297 - C5-0307/2001 - 2001/0121(CNS)).</p>
    </intervention>
    <intervention id="2-206" speaker_id="2304" name="Esko SEPPÄNEN" is_mep="True" mode="spoken" role="rapporteur" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">Mijnheer de Voorzitter, de Europese Unie heeft een goedkope manier andere landen te helpen: ze staat garant voor de leningen die de Europese Investeringsbank aan andere landen toekent. De kredietontvangers profiteren van de garanties van de Europese Unie door rentes die lager liggen dan de marktrentes. Daarvan is ook sprake nu wij de garantie behandelen voor de leningen van de Europese Investeringsbank aan Rusland voor milieu-investeringen. Het maximumbedrag voor de leningen is honderd miljoen euro. De bank stelt de criteria vast voor het toekennen van de leningen. Als Rusland geen projecten voorstelt die aan de criteria van de bank voldoen, behoeven de leningen niet te worden toegekend. Er is sprake van een goed nieuw initiatief dat nieuwe inhoud geeft aan het wat vaag gebleven begrip noordse dimensie van de Europese Unie. Met de leningen probeert men de toestand van het milieu in het hele Oostzee-gebied te verbeteren en zo ook in de EU-lidstaten.</p>
      <p sl="fi">Het Parlement heeft de leningen aan Rusland niet ter discussie gesteld. Het voorstel heeft de grootste politieke steun. De wijze waarop de Raad en de Commissie de zaak hebben aangepakt, heeft echter voor problemen gezorgd. De Commissie heeft in de zomer bij het Parlement het voorstel ingediend om de garanties op dezelfde wijze te verlenen als bij de overige leningen van de Europese Investeringsbank waarvoor de Europese Unie garant staat en om dus een garantie van 65% te verlenen. Dat is nog steeds het enige voorstel dat de Commissie bij het Parlement heeft ingediend. De Raad heeft later echter een besluit genomen over een uitzonderlijke procedure en heeft geëist dat voor de leningen aan Rusland garanties worden gegeven voor de volledige 100% in plaats van 65%. Rusland werd op een andere manier behandeld dan de andere ontvangers van garanties van de Europese Unie.</p>
      <p sl="fi">De Commissie keurde het voorstel van de Raad goed, maar heeft daarover bij het Parlement geen nieuw voorstel ingediend. Zodoende behandelen wij in het Parlement nu het oorspronkelijke voorstel van de Commissie over een leningsgarantie van 65%. Het Parlement heeft vanwege het gewijzigde voorstel een nieuwe raadpleging geëist. Na verscheidene onderhandelingen met vertegenwoordigers van de Raad en de Commissie hebben wij van de Raad een brief ontvangen die men met een beetje goede wil kan beschouwen als een nieuwe raadpleging van het Parlement. Ook de Commissie heeft schriftelijk medegedeeld de garantie van 100% goed te keuren. Aangezien er sprake is van een uitzondering op de algemene regel, had de Begrotingscommissie van de Commissie een totaal nieuw voorstel willen zien. De Commissie deelde mede dat zij niet in staat is dat op tijd in te dienen. In dit geval betekent "op tijd" dat het voor alle partijen het voordeligst is nog dit jaar een besluit te nemen.</p>
      <p sl="fi">De garanties van de Europese Unie hebben een bovengrens die gevormd wordt door een speciaal garantiefonds. Daarnaar worden middelen uit de garantiereserves overgeboekt naarmate er garantieverplichtingen worden aangegaan. Dit jaar is de bovengrens 208 miljoen euro. De garanties voor de leningen aan Rusland passen in het pakket van dit jaar, hoewel een garantie van 100% een groter deel daarvan in beslag neemt dan een garantie van 65%. Men wil dit jaar een besluit nemen, want voor volgend jaar zijn er zo veel verplichtingen dat er dan in het garantiefonds helemaal geen ruimte is voor nieuwe garanties - in dit geval ook niet voor leningen voor Russische milieu-investeringen. Het verhogen van het garantieplafond vereist eensgezindheid tussen alle EU-instellingen en het bereiken daarvan is niet altijd eenvoudig.</p>
      <p sl="fi">Als men dus kredieten van de Europese Investeringsbank voor milieudoeleinden in het Russische gedeelte van het Oostzee-gebied wil waarborgen, kan men het beste dit jaar een besluit nemen. De Begrotingscommissie is er klaar voor, hoewel de maatregelen van de Raad en de Commissie niet als volledig adequaat beschouwd kunnen worden. De commissie gaat er van uit dat er geen sprake is van een precedent en dat soortgelijke zaken in de toekomst niet op deze manier zullen worden behandeld. Het Parlement vraagt ook dat er rekening wordt gehouden met de door hem gestelde prioriteiten.</p>
      <p sl="fi">Als permanent rapporteur in de Begrotingscommissie voor leningen en garanties vestig ik opnieuw de aandacht op het feit dat er in de garantiefondsen volgend jaar helemaal geen marge is voor nieuwe en onverwachte steunmaatregelen. De Commissie moet daarom maatregelen nemen.</p>
    </intervention>
    <intervention id="2-207" speaker_id="4269" name="Per-Arne ARVIDSSON" is_mep="True" mode="spoken" nationality="Sweden" birth_date="24-09-1950" birth_place="Lycksele" p_group="Group of the European People's Party (Christian Democrats) and European Democrats" m_state="SE">
      <p sl="sv">rapporteur voor advies van de Commissie milieubeheer, volksgezondheid en consumentenbeleid. - Mijnheer de Voorzitter, de Commissie milieubeheer, volksgezondheid en consumentenbeleid steunt van harte het besluit van de Raad om een communautaire garantie te verlenen aan de Europese Investeringsbank, ter dekking van tekorten in verband met de beschikbaarstelling van middelen voor milieuprojecten in het Russische deel van het afwateringsgebied van de Oostzee. Wij zijn zeer ongerust over de milieusituatie in dit gebied, dat in de onmiddellijke nabijheid van de Europese Unie ligt.</p>
      <p sl="sv">Wij vinden milieu-investeringen in dit gebied dringend gewenst en in bepaalde gevallen zelfs een acute noodzaak. Wij constateren dat de Europese Investeringsbank reeds onderhandelingen is gestart over deelname aan projecten voor de behandeling van afvalwater uit St. Petersburg en Kaliningrad. Wij vinden het van belang dat de onderhavige problemen zo snel mogelijk worden opgelost.</p>
      <p sl="sv">Er is ook reden om erop te wijzen dat milieu-investeringen in deze regio doelmatiger kunnen zijn dan vele andere investeringen in de Gemeenschap, en dat men hiermee meer en positievere resultaten kan boeken op het gebied van gezondheid en milieu in de Europese Unie. Als Commissie milieubeheer, volksgezondheid en consumentenbeleid steunen wij het ingediende voorstel dan ook van ganser harte.</p>
    </intervention>
    <intervention id="2-208" speaker_id="4265" name="Göran FÄRM" is_mep="True" mode="spoken" nationality="Sweden" birth_date="17-10-1949" birth_place="Stockholm" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Mijnheer de Voorzitter, ik wil de rapporteur bedanken en mijn steun betuigen aan het verslag van collega Seppänen. In bepaalde delen van het aan Zweden grenzende territorium zijn de milieuproblemen werkelijk alarmerend, vooral wat het water van de Oostzee betreft. De EU-landen langs de Oostzee worden natuurlijk evenzeer getroffen door deze problemen als grote delen van Rusland, Polen, Kaliningrad, enzovoort. Willen wij weer schoon water in de Oostzee krijgen, dan is het een absolute noodzaak dat wij grensoverschrijdend samenwerken.</p>
      <p sl="sv">Ik woon zelf in een gemeente die aan de Oostzee ligt, Norrköping, waar een van de grootste problemen rond de waterkwaliteit is dat de kandidaat-landen en Rusland nog steeds zoveel verontreinigd water lozen dat in het territorium van de EU terechtkomt. Het gaat hierbij om een probleem dat ook voor de lidstaten van de Unie zeer ernstig is. Zo is bekend dat er nog steeds verontreinigd afvalwater van 3 tot 4 miljoen inwoners van de regio St. Petersburg wordt geloosd, en de situatie rond Kaliningrad is ongeveer net zo. Dergelijke omstandigheden hebben gevolgen voor ons allen.</p>
      <p sl="sv">Om de onderhavige regio tot bloei te brengen en vooral om de grote milieuproblemen aan te pakken, hebben we “de noordse dimensie” in het leven geroepen , dat wil zeggen een gigantisch gebied, dat loopt van IJsland in het westen tot Rusland in het oosten. Het herstel van het evenwicht in de Oostzee heeft een zeer hoge prioriteit.</p>
      <p sl="sv">Er is haast geboden en daarom ben ik blij dat de Commissie milieubeheer, volksgezondheid en consumentenbeleid ook haar wensen heeft geformuleerd. Voor mij als lid van de Begrotingscommissie is het ook van belang dat de financiële aspecten van dit voorstel in ogenschouw genomen worden. Van de kant van de Begrotingscommissie willen wij hier een waarschuwend woord laten horen. De garantiereserve die is vrijgemaakt om eventuele kredietverliezen te dekken staat onder grote druk, zowel dit jaar als volgend jaar. De ruimte voor deze lening aan Rusland wordt eigenlijk alleen geschapen doordat wij andere verplichtingen niet nakomen. Wij hebben andere toegezegde projecten moeten uitstellen, anders hadden wij deze lening niet kunnen verstrekken binnen de opgestelde kaders. Willen wij enerzijds onze beloften in de toekomst nakomen en anderzijds deze nieuwe ambities niet opgeven, dan moeten de Raad en de Commissie zo snel mogelijk het plafond van de garantiereserve verhogen.</p>
      <p sl="sv">De situatie doet een beetje denken aan de discussie die wij tijdens vroegere begrotingsdebatten hebben gevoerd, namelijk over het feit dat de Raad graag allerlei beloften doet, maar vervolgens de financiering niet op bevredigende wijze regelt. Daarom zou ik commissaris Solbes Mira willen vragen wat voor voorstellen de Commissie wil indienen met betrekking tot de toekomst van de garantiereserve. Ik ga ervan uit dat de commissaris het ermee eens is dat het plafond in dezen onder grote druk staat.</p>
    </intervention>
    <intervention id="2-209" speaker_id="2305" name="Astrid THORS" is_mep="True" mode="spoken" nationality="Finland" birth_date="06-11-1957" birth_place="Helsingfors" p_group="Group of the European Liberal, Democrat and Reform Party" m_state="FI">
      <p sl="sv">Geachte commissaris, geachte rapporteur, ik sluit mij aan bij alles wat Per-Arne Arvidsson heeft gezegd over het belang van dit besluit en de betekenis ervan voor het milieu. Wij weten ook dat het onderhavige besluit waarschijnlijk het belangrijkste afzonderlijke resultaat is van de Europese Raad van Stockholm. Ik wil er nog eens op wijzen dat al het afvalwater van St. Petersburg in de Finse Golf terechtkomt, en dat leidt tot een enorme algenbloei. Daarom wil ik hier verklaren dat ik zeer veel belangstelling voor dit vraagstuk heb en dat het afvalwater van 3,5 miljoen mensen een ongelooflijke bedreiging vormt van het milieu en de scherenkust van mijn thuisland Finland.</p>
      <p sl="sv">We hebben een plafond van 100 miljoen euro vastgesteld. Deze middelen zullen worden gebruikt voor geselecteerde projecten met een duidelijke milieudoelstelling en tevens met een duidelijk belang voor de EU. Ik geloof dat dit een van de kritiekpunten is, gelet op wat hetgeen gisteren naar voren kwam in de discussie op de bijeenkomst van “de noordse dimensie” in Finland. Een Russische minister zei daar dat men sceptisch is inzake de selectiecriteria en dat men wil dat internationale financieringsorganisaties meer betrokken worden bij het projectbeleid. Tevens weten wij dat de begroting van de noordwestelijke zuiveringsinstallatie de berekeningen van de Noordse Investeringsbank en van Finland verre heeft overschreden.</p>
      <p sl="sv">Naar mijn mening moeten wij een garantie van 100 procent geven. Volgens mij lost een bedrag van 100 miljoen euro het probleem niet op. Wij weten dat de Russische Federatie geen garanties geeft en dat de stad St. Petersburg daartoe niet in staat is. Daarom doe ik een dringend beroep op mijn collega’s om zich in dezen solidair te betonen. Geef een volledige garantie voor dit project. Dat is in ons eigen belang en wij openen daarmee voorzichtig de deur naar een beter milieubewustzijn in St. Petersburg, iets waarnaar wij voortdurend moeten streven. Dat is aanzienlijk gecompliceerder dan commissaris Wallström denkt.</p>
    </intervention>
    <intervention id="2-210" speaker_id="photo_generic" name="Solbes" is_mep="True" mode="spoken" role="Commissie">
      <p sl="es">Mijnheer de Voorzitter, ten eerste dank ik het Parlement voor zijn bereidheid om een verslag aan te nemen over dit speciale instrument in het kader van de noordse dimensie van de Unie. Dit zal de Gemeenschap in de gelegenheid stellen om een garantie ten bedrage van 100 miljoen euro te verlenen op leningen van de Europese Investeringsbank voor milieuprojecten in Rusland. U hebt het ook al gezegd.</p>
      <p sl="es">U kent het uitzonderlijke karakter van dit besluit. Het is de eerste maal dat het licht op groen wordt gezet voor financiering van activiteiten in Rusland. Deze actie is overigens niet alleen interessant voor Rusland maar ook voor de aangrenzende landen van de Unie. De Commissie had in eerste instantie voor de in het kader van dergelijke activiteiten gebruikelijke oplossing gekozen en een garantiepercentage van 65% voorgesteld overeenkomstig het algemene mandaat van de Europese Investeringsbank. Zoals u weet, heeft de Raad evenwel ten gevolge van een reeks beslissingen die verband hielden met het eenmalige karakter van deze operatie en het streven naar meer transparantie in dit geval aangedrongen op een buitengewoon communautair garantiepercentage van 100%.</p>
      <p sl="es">Uitgaande van het feit dat de middelen van dit jaar dringend moeten worden aangewend, heeft de Commissie met het voorstel van de Raad ingestemd. Ik ben niet precies op de hoogte van de procedureproblemen die verantwoordelijk zijn voor de vertraging waarmee het Parlement de desbetreffende informatie heeft ontvangen. Voorzover ik weet, heeft de Raad het Parlement reeds op 20 september ingelicht over de voorgestelde amendementen en heeft het Belgische voorzitterschap de wijzigingen uitvoeriger toegelicht op 12 oktober. De Commissie heeft nog diezelfde dag aan de Begrotingscommissie informatie opgestuurd over de redenen waarom de amendementen van de Raad op onze steun konden rekenen. Aangezien het om een unaniem besluit van de Raad gaat waaraan ook de Commissie haar goedkeuring heeft gehecht, hoeft de Commissie geen nieuw voorstel in te dienen.</p>
      <p sl="es">Wij zijn van oordeel dat dit besluit dringend in 2001 moet worden goedgekeurd en beroepen ons daarbij op de ook door u aangehaalde redenen. Als wij het naar 2002 verschuiven, komt de financiering op de helling te staan aangezien wij volgend jaar over weinig bewegingsruimte beschikken. Het onderhavige besluit zal evenwel geen gevolgen hebben voor andere projecten. De heer Seppänen refereert in zijn verslag aan diverse financieringsactiviteiten: de steun aan Turkije ten laste van de begroting van 2000 is in dit verband wellicht het duidelijkste voorbeeld. De acties van 2000 en 2001 zijn reeds gefinancierd. Op dit vlak zullen zich derhalve geen moeilijkheden voordoen.</p>
      <p sl="es">We worden evenwel geconfronteerd met een probleem op de langere termijn: hoe zullen wij omspringen met het financieringsvermogen van de Europese Investeringsbank in het kader van onze leningsfaciliteit? De heer Färm heeft ons gevraagd welke stappen wij als Commissie denken te ondernemen. Om te beginnen zijn wij het Parlement dankbaar voor deze verwijzing naar de beperkte leningscapaciteit die het mechanisme van het Garantiefonds ons biedt. Dit probleem is reeds door de Commissie en de Raad opgeworpen en het is ook verschillende malen hier in het Parlement ter sprake gebracht. Als er in de context van het jaar 2002 nieuwe initiatieven komen, zal dit de reeds bestaande problemen ons inziens alleen maar aanscherpen. In dat geval zullen er noodzakelijkerwijs maatregelen moeten worden genomen.</p>
      <p sl="es">De Commissie overweegt momenteel verschillende mogelijkheden. Wij zijn voornemens om binnen een relatief korte tijdsspanne een initiatief aan te nemen in de vorm van een mededeling die wij aan de Raad en het Parlement zullen doen toekomen. Ofschoon ik de heer Färm geen uitsluitsel kan geven over de optie die vooralsnog onze voorkeur geniet, wil ik u eraan herinneren dat wij in het verleden reeds hebben voorgesteld om het dekkingspercentage te verminderen van 65% tot 60%. Dat is een van de mogelijke instrumenten die ons, samen met andere onontbeerlijke mechanismen, moeten helpen om de bewegingsruimte te vergroten met het oog op toekomstige acties. Tot hier de informatie die ik u op dit ogenblik kan verstrekken. Ik dank u voor uw bijdrage aan het debat over dit verslag.</p>
    </intervention>
    <intervention id="2-211" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Hartelijk dank, mijnheer Solbes.</p>
      <p sl="nl">Het debat is gesloten.</p>
      <p sl="nl">De stemming vindt morgen om 11.30 uur plaats.</p>
    </intervention>
  </section>
  <section id="creitem9" title="EBWO: Fonds Inkapseling Tsjernobyl">
    <intervention id="2-213" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Aan de orde is het verslag (A5-0345/2001) van de heer Virrankoski, namens de Begrotingscommissie, over het voorstel voor een besluit van de Raad betreffende een tweede financiële bijdrage van de Europese Gemeenschap aan de Europese Bank voor Wederopbouw en Ontwikkeling ten behoeve van het Fonds Inkapseling Tsjernobyl (COM(2001) 251 - C5-0305/2001 - 2001/0113(CNS)).</p>
    </intervention>
    <intervention id="2-214" speaker_id="2306" name="Kyösti VIRRANKOSKI" is_mep="True" mode="spoken" role="rapporteur" nationality="Finland" birth_date="04-04-1944" birth_place="Kauhava" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, zoals wij ons allen herinneren vond de nucleaire ramp in Tsjernobyl plaats op 26 april 1986 en is hij nog steeds het ernstigste ongeluk met een kerncentrale in de geschiedenis. Radioactieve besmetting trof de bevolking en de natuur in enorme gebieden in Oekraïne, Wit-Rusland en Rusland en bovendien werden ook de huidige EU-lidstaten er door getroffen. Rondom de verwoeste kernreactor werd inderhaast een sarcofaag opgetrokken om de verspreiding van de radioactiviteit te stoppen. Binnen het inmiddels in verval geraakte omhulsel bevindt zich nog steeds meer dan 200 ton uranium en bijna een ton radionucliden waarvan 80% uit plutonium bestaat.</p>
      <p sl="fi">Het Fonds Inkapseling Tsjernobyl werd in december 1997 opgericht voor de financiering van een massale beschermende structuur die tot doel had de bevolking en het milieu te beschermen tegen nieuwe radioactieve besmetting. De eerste kostenraming voor het project voor de periode 1998-2005 bedroeg zo'n 758 miljoen dollar. De eerste conferentie van de geldschieters werd in november 1997 in New York gehouden. Van 25 landen kreeg men garanties voor betalingen ten bedrage van in totaal ongeveer 400 miljoen dollar, waarvan 50 miljoen dollar van Oekraïne als betaling in natura. Dat bedrag was voldoende voor de eerste fase van de inkapseling van de reactor. De Europese Unie financierde de inkapseling van de reactor aanvankelijk met ongeveer 100 miljoen dollar, waartoe men zich verbond op de Topbijeenkomst in Denver in 1997. Dat bedrag is in de periode 1998-1999 gefinancierd uit de algemene begroting. De tweede conferentie van geldschieters voor het regelen van de eindfinanciering werd in juli 2000 in Berlijn gehouden. Toen hebben in totaal 22 landen zich verplicht ongeveer 320 miljoen dollar te geven en op die conferentie heeft de Europese Unie 100 miljoen euro toegezegd voor de periode 2000-2004.</p>
      <p sl="fi">Het onderhavige verslag gaat over het voorstel voor een besluit van de Raad betreffende een tweede financiële bijdrage van de Europese Gemeenschap aan de Europese Bank voor Wederopbouw en Ontwikkeling ten behoeve van het Fonds Inkapseling Tsjernobyl. Het gaat dus om een advies van het Parlement over dat besluit. De financiële situatie is nu als volgt: het Fonds Inkapseling Tsjernobyl heeft toezeggingen ontvangen voor een totaalbedrag van van 716 miljoen dollar inclusief 50 miljoen dollar in natura van Oekraïne. Zodoende komt er nog een bedrag tekort, omdat de kostenraming enigszins hoger is uitgevallen, namelijk ruim 750 miljoen dollar. Men moet er zich dan ook van vergewissen dat Oekraïne te zijner tijd in staat zal zijn de betaling van deze tweede tranche te regelen.</p>
      <p sl="fi">Het probleem hierbij is dat in 1998 de begrotingsautoriteit een maximum van 13% heeft gesteld aan het gebruik van middelen uit TACIS voor projecten voor de nucleaire veiligheid. Als dat wordt toegepast, kan het besluit nu niet worden genomen zoals de Commissie en de Raad hebben voorgesteld. Ik steun echter het voorstel van de Commissie voor het reserveren van 100 miljoen euro voor het Fonds Inkapseling Tsjernobyl, omdat de uitvoering van dat project uitermate belangrijk is voor de burgers van de Europese Unie en hun veiligheid. Bovendien steun ik het voorstel van de Commissie om hiervoor een eigen begrotingslijn te creëren waarmee gevolgd kan worden hoe de middelen worden besteed.</p>
      <p sl="fi">Het is duidelijk dat de besteding van die middelen moeilijk is, aangezien men onder zeer moeilijke omstandigheden moet werken. Er zijn enorm veel internationale actoren bij betrokken en er is in zekere zin ook nog onduidelijkheid in de administratie van de GOS-landen. Al met al steun ik met bepaalde amendementen toch dit voorstel van de Raad.</p>
    </intervention>
    <intervention id="2-215" speaker_id="4436" name="Gianni PITTELLA" is_mep="True" mode="spoken" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, ik neem het woord om namens de PSE-Fractie het verslag van de heer Virrankoski te ondersteunen. Dat baant de weg voor het Parlement om een verdere bijdrage te leveren aan de voltooiing van de beschermingsstructuur voor Tsjernobyl, zoals hij zelf heeft gezegd. Ik ondersteun de argumenten van collega Virrankoski voor deze keuze en ik ondersteun met name de politieke keuze van de Europese Unie om concreet bij te dragen aan de creatie van veilige omstandigheden na de ramp van 1986. De Europese Unie is verreweg de belangrijkste donor geweest, niet alleen voor Tsjernobyl maar ook wat de veiligheid betreft, tegen de nucleaire besmetting van de nieuwe onafhankelijke staten. Dat was een juiste keuze. Niemand van ons kan de catastrofe van 1986 vergeten en niemand kan zich nog een volledige voorstelling maken van de verwoestende effecten die de ramp tot nog toe heeft gehad en wellicht, helaas, in de toekomst zal hebben. Zoals de heer Virrankoski heeft gezegd, bevinden zich in de sarcofaag van Tsjernobyl nog steeds 200 ton uranium en een ton plutonium. Deze vormen een permanente bedreiging en misschien - en ik leg de nadruk op misschien - ook een uitgelezen handelsproduct. Maar het ging en gaat ook om een duidelijke en legitieme keuze op juridisch vlak: in de nieuwe TACIS-verordening wordt gesteld dat bijdragen aan door de Europese Unie gesteunde initiatieven, zoals het initiatief inzake de sluiting van Tsjernobyl, een van de prioriteiten op het gebied van nucleaire veiligheid is.</p>
      <p sl="it">Kortom, het ging en gaat om een morele verplichting van de Europese Unie tegenover de nieuwe generaties.</p>
    </intervention>
    <intervention id="2-216" speaker_id="1933" name="Elisabeth SCHROEDTER" is_mep="True" mode="spoken" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, ik wil graag een tweetal kwesties aan de orde stellen. Ik zal het eerst hebben over de politieke dimensie en vervolgens wijd ik enkele woorden aan de kostenefficiëntie en de parlementaire controle.</p>
      <p sl="de">Eerst de politieke dimensie: de ramp in Tsjernobyl heeft aangetoond dat het gebruik van kernenergie een onbeheersbaar risico inhoudt. Tegen een dergelijke catastrofe is geen enkele nationale begroting opgewassen. Daarom wordt er momenteel alleen gesproken over de dringend noodzakelijke beveiliging van de sarcofaag. En dan praten we nog maar over een fractie van het geld dat nodig is om de catastrofale gevolgen van het ongeluk teniet te doen. Ook het neutraliseren van de bodemverontreiniging, de zuivering van het verontreinigde grondwater en de vermindering van de gezondheidsschade gaan gepaard met kosten die de financiële mogelijkheden van Oekraïne ver te boven gaan. En juist in deze situatie drogen om onbegrijpelijke redenen de hulpstromen van de Europese Unie op. Hierdoor blijft men generaties lang met de problemen opgescheept zitten. Overigens zouden zonder internationale hulp ook de begrotingen van het rijke Westen niet bestand zijn tegen een dergelijke ramp. Daarom staan wij, Groenen en Regionalisten, zonder voorbehoud achter dit verslag.</p>
      <p sl="de">Wij denken echter dat er nog veel meer moet gebeuren om de problemen rond Tsjernobyl te overwinnen, die een zware financiële wissel zullen trekken op de komende generaties in Oost en West. In dit verband roept het verslag de volgende vraag op: zou het met het oog op preventie niet zinvol zijn een Europese strategie te formuleren die erop gericht is eindelijk een punt te zetten achter kernenergie? En zou het niet terecht zijn als de atoomindustrie zelf geld zou storten in een fonds als bijdrage aan de kosten van het ongeluk in Tsjernobyl? Per slot van rekening verdient de atoomindustrie genoeg aan kernenergie uit Oost-Europa.</p>
      <p sl="de">Wat het tweede punt betreft: de Europese Ontwikkelingsbank is wat ons betreft niet de oplossing voor de implementatie. De bank geeft niet de garantie dat het Parlement voldoende toezicht kan uitoefenen en staat daarnaast niet voor kostenbesparende oplossingen; bij de aanwending van de middelen staan Oekraïense bedrijven immers buiten spel. Daarom roepen wij de Commissie op alle informatiebronnen in te zetten en niet alleen de Ontwikkelingsbank te gebruiken teneinde het Parlement te voorzien van alle actuele gegevens.</p>
    </intervention>
    <intervention id="2-217" speaker_id="photo_generic" name="Solbes" is_mep="True" mode="spoken" role="Commissie">
      <p sl="es">Mijnheer de Voorzitter, ten eerste dank ik de rapporteur, de heer Virrankoski, alsmede de heer Pittella en mevrouw Schroedter voor hun commentaar.</p>
      <p sl="es">De huidige situatie van Tsjernobyl vormt een bedreiging voor het milieu in heel Europa. Daarom is het inderdaad van fundamenteel belang dat het plan voor de uitvoering van de inkapseling en het beschermingssysteem wordt voortgezet en afgerond en dat de nagestreefde doelstellingen uiterlijk in 2007 worden verwezenlijkt, zoals in het oorspronkelijke project van de Europese Bank voor Wederopbouw en Ontwikkeling was gepland. Daartoe is de bijdrage van de Europese Unie onmisbaar. U hebt terecht gesignaleerd dat de maatregelen, gezien de omvang van de ramp, niet door één enkel land kunnen worden gefinancierd.</p>
      <p sl="es">Volgens de Europese Bank voor Wederopbouw en Ontwikkeling bedraagt de toegezegde bijdrage momenteel circa 720 miljoen Amerikaanse dollar. Uitgaande van de ramingen van de Bank betekent dit dat het tijdschema en de begrote kosten kunnen worden gehandhaafd, enkele minder belangrijke activiteiten daargelaten. Anderzijds zijn er reeds belangrijke stappen gezet, waaronder de uiterst dringende stabilisatiewerken die ongetwijfeld de belangrijkste reden tot bezorgdheid waren. De Commissie volgt de tenuitvoerlegging van het programma voor de uitvoering van de inkapseling op de voet en zij woont ook de bijeenkomsten van de vergadering van contribuanten bij. Wij hebben reeds een tweede voortgangsrapport ingediend, overeenkomstig besluit 98/381/EG van de Raad en de in het verslag van de heer Gordon Adams over de eerste bijdrage vervatte richtsnoeren. In die zin kan ik mevrouw Schroedter geruststellen. Wij zullen haar op de hoogte houden. Wij zullen het Parlement op de hoogte houden. Ofschoon de EBWO inderdaad niet aan de controle van het Parlement is onderworpen, zal de Commissie het Parlement inlichten over de tenuitvoerlegging van alle uit deze communautaire middelen gefinancierde activiteiten.</p>
      <p sl="es">Voor wat de voorstellen van de Begrotingscommissie betreft, is de Commissie van oordeel dat beide suggesties aanvaardbaar zijn en het Commissievoorstel verrijken. Ik dank u derhalve voor uw suggesties en uw bijdrage aan deze fundamentele kwestie. Dankzij deze maatregelen hebben wij vermeden dat de op zich reeds ernstige gevolgen van de Tjsernobyl-ramp nog grotere proporties hebben aangenomen, zoals de heer Virrankoski in zijn inleiding op het verslag op meesterlijke wijze heeft uiteengezet. Hartelijk dank.</p>
    </intervention>
    <intervention id="2-218" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Bedankt voor deze interventie, mijnheer de commissaris. Wij hopen dat u vanavond om 23.00 uur weer bij ons aanwezig kunt zijn.</p>
      <p sl="nl">Het debat is gesloten.</p>
      <p sl="nl">De stemming vindt morgen om 11.30 uur plaats.</p>
      <a text="(De vergadering wordt om 19.20 uur onderbroken en om 21.00 uur hervat)"/>
    </intervention>
  </section>
  <section id="creitem10" title="Innovatieve acties uit hoofde van het Europees Sociaal Fonds">
    <intervention id="2-222" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Aan de orde is het verslag (A5–0328/2001) van mevrouw Kratsa-Tsagaropoulou, namens de Commissie werkgelegenheid en sociale zaken, over de mededeling van de Commissie over de uitvoering van innovatieve acties uit hoofde van artikel 6 van de verordening betreffende het Europees Sociaal Fonds voor de programmeringsperiode 2000-2006 (COM(2000) 894 - C5-0341/2001 - 2001/2141(COS)).</p>
    </intervention>
    <intervention id="2-223" speaker_id="4482" name="Rodi KRATSA-TSAGAROPOULOU" is_mep="True" mode="spoken" role="rapporteur" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="el">Mijnheer de Voorzitter, mevrouw de commissaris, geachte collega’s, het begrip “innovatie” duikt steeds vaker op in de doelstellingen en beleidsvormen op zowel Europees als nationaal vlak. Met de mededeling van de Commissie over de innovatieve acties overeenkomstig artikel 6 van het Europees Sociaal Fonds wordt ons de gelegenheid geboden om het innovatievraagstuk te plaatsen in het kader van de werkgelegenheidsstrategie dat veel ruimer is dan dat van de toepassing van nieuwe technologieën.</p>
      <p sl="el">De innovatieve acties overeenkomstig artikel 6 van het Europees Sociaal Fonds kunnen inderdaad een rol van vitaal belang spelen bij de verbetering van de werkgelegenheid en de regionale en sociale samenhang, twee factoren die van fundamenteel belang zijn voor de bewerkstelliging van onze strategische doelstellingen. Daarom mogen wij ons niet beperken tot het ten uitvoer leggen van deze acties. Wij moeten verder gaan en proberen de verloren tijd en middelen terug te winnen. De richtsnoeren voor de innovatieve acties werden namelijk pas een jaar na de aanneming van de verordeningen voor de structuurfondsen definitief uitgevaardigd, waardoor grote vertraging ontstond bij het opstarten van deze acties. Daar komt nog bij dat de toch al geringe kredieten voor innovatieve acties en technische bijstand nog eens met 104 miljoen euro werden gekort om de uit de vorige programmaperiode overgebleven last te kunnen financieren. Naast deze kredietvermindering had de Commissie in het begrotingsjaar 2000 ook nog eens 31 miljoen euro opzij gezet. Dit bedrag werd uiteindelijk niet gebruikt, en in plaats van het over te dragen naar het volgend begrotingsjaar heeft de Commissie deze kredieten geannuleerd.</p>
      <p sl="el">Het verheugt ons evenwel dat de Europese Commissie gevolg heeft gegeven aan het verzoek van het Europees Parlement en een voorstel heeft gedaan waarin de inhoud van de innovatieve acties, het beheer en de evaluatie daarvan en de strategie voor de verspreiding van de geboekte resultaten worden verduidelijkt. Wij zijn er echter niet helemaal van overtuigd dat dit voorstel ook echt efficiënt zal zijn, daar hierin talrijke onduidelijke en zwakke punten voorkomen.</p>
      <p sl="el">Ik begrijp heel goed, mevrouw de commissaris, dat innovatie een begrip is met verschillende dimensies en facetten, en derhalve moeilijk in een definitie ondergebracht kan worden. Daarom kan dit begrip ook niet worden beperkt tot bepaalde sectoren of bepaalde doelstellingen. Wij stellen verder vast dat een echte evaluatie van de vorige innovatieve acties in feite ontbreekt, ofschoon juist een dergelijke evaluatie een goede grondslag had kunnen zijn voor onze toekomstige planning. Tevens moeten wij concluderen dat de sociale partners en de sociale instanties niet voldoende ervaring hebben met innovatie en niet precies weten hoe zij dit begrip moeten benaderen en innovatieve acties moeten plannen.</p>
      <p sl="el">Daarom vragen wij de Europese Commissie in te stemmen met een aantal criteria voor het vaststellen van de prioriteiten met betrekking tot de selectie en de ondersteuning van projecten, en deze criteria duidelijk te vermelden in de uitnodigingen tot het indienen van voorstellen. Wij stellen de volgende criteria voor: de projecten moeten rechtstreeks bijdragen aan de verhoging van de werkgelegenheid, de vrucht zijn van daadwerkelijk innovatieve planning en tenuitvoerlegging, kwaliteit en duurzaamheid waarborgen en verspreiding van de resultaten in het kader van het Europees Sociaal Fonds mogelijk maken.</p>
      <p sl="el">Wij hebben tevens vastgesteld dat het begrip “additionaliteit” onduidelijk is gedefinieerd door de Europese Commissie. Additioneel betekent dat het Europees beleid een aanvulling moet zijn. Dit is van groot belang voor het goede beheer van de middelen en de vermenigvuldiging van de resultaten. Tijdens het debat van vanmorgen is gebleken hoe belangrijk additionaliteit is, maar volgens mij, mevrouw de commissaris, mag additionaliteit in geen geval betekenen dat de innovatieve acties hun aparte, specifieke karakter verliezen, en dat de begrotingskredieten voor aanverwante, maar separate acties worden afgeschaft.</p>
      <p sl="el">Ook de beschrijving van de thematische gebieden laat qua duidelijkheid te wensen over, met name wat de sociale partners betreft. De sociale partners spelen een belangrijke rol. Ofschoon wij het daar allemaal over eens zijn, beseffen de sociale partners dat zelf blijkbaar niet genoeg. Zij kennen de mogelijkheden van het Europese beleid niet en geven zich ook geen rekenschap van de enorme verantwoordelijkheid die zij hebben voor de totstandbrenging van een echte Europese arbeidsmarkt en de verhoging van de werkgelegenheid op lokaal vlak. Daarom moeten wij hen helpen met bijvoorbeeld duidelijkere oriëntaties en voorbeelden. Als de Europese Commissie vóór de aankondiging van de thematische gebieden voor de periode vanaf 2002 het Europees Parlement, het Comité van de regio’s en het Economisch en Sociaal Comité zou raadplegen, zou zij de innovatieve acties daadwerkelijk kunnen bevorderen.</p>
      <p sl="el">Mevrouw de commissaris, wij waren bijzonder verheugd over hetgeen u zei in verband met de gelijke kansen van man en vrouw. Wij zijn echter van mening dat dit beginsel van toepassing moet zijn op niet alleen de gelijke behandeling van man en vrouw, maar ook de toegang tot het innovatiebeleid in de innovatie- en structuurarme regio’s, zoals de berggebieden en de eilanden. Als wij echt van mening zijn dat wij over de schaduw van de gebruikelijke beleidsvormen in deze activiteitensector van het Europees Sociaal Fonds moeten heen springen, moeten wij dat ook hard maken en tot uiting laten komen in het beleid inzake evaluatie en verspreiding van de bereikte resultaten. Volgens ons moet de Europese Commissie baanbrekende methoden uitwerken, methoden met een sterker penetratievermogen en een grotere efficiëntie dan de huidige methoden. De oprichting van de speciale eenheid voor het beheer van de innovatieve acties is een stap in de goede richting en wij hopen dan ook dat deze eenheid het geschikte personeel zal krijgen om het werk adequaat te kunnen verrichten.</p>
      <p sl="el">Natuurlijk volstaan onze inspanningen niet. Ook de lidstaten moeten nauw bij dit proces worden betrokken. Zij moeten ervoor zorgen dat de belanghebbenden informatie en technische bijstand krijgen via goed bemande diensten op met name regionaal niveau. Daar werken dergelijke diensten immers het beste.</p>
    </intervention>
    <intervention id="2-224" speaker_id="4323" name="María Antonia AVILÉS PEREA" is_mep="True" mode="spoken" nationality="Spain" p_group="Group of the European People's Party (Christian Democrats) and European Democrats" m_state="ES">
      <p sl="es">Mijnheer de Voorzitter, commissaris, het onderhavige verslag over de uitvoering van innovatieve acties uit hoofde van het Europees Sociaal Fonds, dat de rapporteur, mevrouw Kratsa-Tsagaropoulou, zo goed heeft opgesteld, beoogt de instelling van innovatieve acties en experimentele projecten op Europese schaal, gericht op de arbeidsmarkt, de werkgelegenheid en beroepsscholing, studies, en de uitwisseling van ervaring. Doel is ook de ontwikkeling van de communautaire dialoog, een instrument van grote betekenis voor het creëren van arbeidsplaatsen en ter bevordering van de sociale cohesie. De prioritaire doelstelling van de Europese Unie, zoals vastgesteld op de Top van Lissabon, is dat de Europese Unie de meest competitieve en dynamische, op kennis gebaseerde economie ter wereld wordt, in staat om een duurzame economische ontwikkeling, meer en betere banen en een grotere sociale samenhang te garanderen. Om deze doelstelling te verwezenlijken, iets wat wij allen voorstaan, is het zaak dat er innovatieve acties ten uitvoer worden gelegd teneinde groepen met bijzondere moeilijkheden te laten participeren op de arbeidsmarkt. Dringend noodzakelijk is hierbij dat wordt vastgehouden aan de doelstelling van de gelijke kansen, daar de vrouw op de arbeidsmarkt nog een te bescheiden rol speelt. De samenwerking tussen de verschillende economische actoren zal er, evenals de afbakening van thematische gebieden, toe kunnen bijdragen de voorgestelde doelstelling te verwezenlijken.</p>
    </intervention>
    <intervention id="2-225" speaker_id="2318" name="Rijk van DAM" is_mep="True" mode="spoken" nationality="Netherlands" birth_date="08-08-1952" birth_place="Lochem" p_group="Group for a Europe of Democracies and Diversities" m_state="NL">
      <p sl="nl">Voorzitter, deze mededeling van de Commissie stelt over het geheel genomen teleur vooral omdat daarin geen heldere, bondige omschrijving staat van de inhoud van de beoogde innovatie. Juist dit manco kan zeer negatief zijn voor de effectiviteit van de regeling.</p>
      <p sl="nl">Uit het oogpunt van subsidiariteit zijn vraagtekens te plaatsen bij deze innovatieve acties. Welke concrete meerwaarde moeten deze acties opleveren? De mededeling blijft op dit punt in vage omschrijvingen hangen. Het risico is daardoor groot dat de Commissie zinvolle acties steunt die ook zonder ESF-subsidie doorgang zouden vinden, omdat nationale of lokale overheden reeds de zin ervan inzien.</p>
      <p sl="nl">Dat er nog steeds geen evaluatieverslag voorligt over de innovatieve acties in de voorgaande programmeringsperiode (1994-1999) zou de begrotingsautoriteit alert moeten maken. De Commissie heeft bovendien een aanzienlijke bezuiniging doorgevoerd voor de periode 2000-2006. Kan de commissaris de reden van deze besparing aangeven? En kan de commissaris ook toelichten waarom het evaluatieverslag uitblijft, en wanneer dat aan ons zal worden voorgelegd?</p>
      <p sl="nl">Ik deel de kritische toon van het verslag. Een zwakke plek daarin is het streven naar een Europese arbeidsmarkt. Dit is vooralsnog een fictie, gelet op taalbarrières, culturele verschillen en de onderscheiden nationale stelsels voor belastingen, sociale zekerheid en pensioenen. Hoofdkenmerk van Europa is zijn verscheidenheid, en daardoor is Europa niet te vergelijken met de Verenigde Staten van Amerika.</p>
      <p sl="nl">Ervaringen met ESF-subsidies in Nederland wijzen uit dat meer dan eens onduidelijk is wat wel en niet subsidiabel is. Volgens de Nederlandse Rekenkamer is dit mede te wijten aan de ruime en complexe formulering van de EU-regelgeving. Als zal dan van belangenverstrengeling bij steun aan innovatieve acties niet zo snel sprake zijn, toch vraag ik me af of de voorliggende mededeling wel voldoende is getoetst op het risico van misbruik en oneigenlijk gebruik.</p>
    </intervention>
    <intervention id="2-226" speaker_id="photo_generic" name="Diamantopoulou" is_mep="True" mode="spoken" role="Commissie">
      <p sl="el">Ik wil allereerst mevrouw Kratsa van harte gelukwensen met haar verslag over de innovatieve acties overeenkomstig artikel 6. Ik ben het zowel met haar als ook met een aantal andere sprekers eens dat het hierbij gaat om twee vraagstukken van gemeenschappelijk belang: de optimale toepassing van artikel 6 en een betere, efficiëntere relatie tussen het Europees Parlement en de Commissie.</p>
      <p sl="el">Wat de toepassing van artikel 6 betreft, moet ik zeggen dat reeds in december 2000 een eenheid is opgericht die zich uitsluitend bezig houdt met artikel 6. Deze eenheid is operationeel en werkt dus uitsluitend aan de tenuitvoerlegging van artikel 6. Wij zijn tevreden over de gang van zaken. Voor de eerste fase van het programma is reeds in februari 2001 een uitnodiging gepubliceerd voor het indienen van projectvoorstellen met als thema: “Aanpassing aan de nieuwe economie” in het kader van de sociale dialoog. Eind oktober zal een tweede uitnodiging worden gepubliceerd met als thema: “Lokale werkgelegenheidsstrategieën en innovatie”.</p>
      <p sl="el">De eerste uitnodiging had groot succes. Er is een groot aantal interstatelijke projecten ingediend met grote betrokkenheid van niet alleen de sociale partners, de vakbonden en de werkgevers, maar ook de lokale overheden en het bedrijfsleven. Op verzoek van het Europees Parlement werd ook de evaluatie van deze acties versterkt. Er vindt niet alleen een evaluatie plaats van elk project apart maar ook van de acties in hun geheel, opdat wij kunnen vaststellen hoe het met de additionaliteit is gesteld. Ik wil hierbij aantekenen dat in de uitnodigingen tot het indienen van projectvoorstellen met name rekening is gehouden met de vier door het Parlement genoemde criteria.</p>
      <p sl="el">Wat nu onze samenwerking met het Parlement betreft, wil ik ten eerste vermelden dat het eerste verslag over de verwezenlijking van de vorige programmaperiode van artikel 6 klaar is en binnenkort officieel zal worden ingediend. Mevrouw Kratsa heeft hier reeds een exemplaar van gekregen. In de mededeling is ook sprake van jaarlijks verslagen van het Europees Sociaal Fonds aan de Commissie over de toepassing van artikel 6. Het eerste van die verslagen wordt momenteel geschreven en zal u in de komende maanden worden voorgelegd.</p>
      <p sl="el">Wij hebben natuurlijk meer manieren om samen te werken en van gedachten te wisselen. Mijns inziens kunnen wij in het gemengd comité van het Parlement en de Commissie voor het Europees Sociaal Fonds het vraagstuk van artikel 6 en de tenuitvoerlegging daarvan heel goed als een specifiek thema bespreken. Er zijn echter ook andere fora waarbinnen van gedachten kan worden gewisseld. Een van die fora zal op 18 december worden gehouden en daartoe zullen alle verantwoordelijken voor de geselecteerde socialedialoogprojecten worden uitgenodigd. Natuurlijk willen wij graag dat ook het Parlement aan dit forum deelneemt.</p>
    </intervention>
    <intervention id="2-227" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Hartelijk bedankt, mevrouw de commissaris.</p>
      <p sl="nl">Het debat is gesloten.</p>
      <p sl="nl">De stemming vindt morgen om 11.30 uur plaats.</p>
    </intervention>
  </section>
  <section id="creitem11" title="Gelijke behandeling van mannen en vrouwen (toegang tot het arbeidsproces, beroepsopleiding en promotiekansen, arbeidsvoorwaarden)">
    <intervention id="2-229" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Aan de orde is de aanbeveling voor de tweede lezing (A5–0358/2001), namens de Commissie rechten van de vrouw en gelijke kansen, betreffende het gemeenschappelijk standpunt, door de Raad vastgesteld met het oog op de aanneming van de richtlijn van het Europees Parlement en de Raad tot wijziging van richtlijn 76/207/EEG van de Raad betreffende de tenuitvoerlegging van het beginsel van gelijke behandeling van mannen en vrouwen ten aanzien van de toegang tot het arbeidsproces, de beroepsopleiding en de promotiekansen, en ten aanzien van de arbeidsvoorwaarden (9848/1/2001 - C5-0387/2001 - 2000/0142(COD)) (Rapporteur: mevrouw Hautala).</p>
    </intervention>
    <intervention id="2-230" speaker_id="2054" name="Heidi HAUTALA" is_mep="True" mode="spoken" role="rapporteur" nationality="Finland" birth_date="14-11-1955" birth_place="Oulu" m_state="FI">
      <p sl="fi">Mijnheer de Voorzitter, ik presenteer in deze tweede lezing een wetgevingsresolutie met een grote reikwijdte. Het doel ervan is het moderniseren van de belangrijkste Europese richtlijn voor de gelijke behandeling van mannen en vrouwen in het arbeidsproces die oorspronkelijk in 1976 is opgesteld. De samenleving is in een kwart eeuw erg veel veranderd, waardoor de commissie veel werk heeft moeten verzetten om alle kwesties die de moderne tijd met zich meebrengt in dit verslag op te nemen. Ik wil mijn collega's en de andere politieke fracties bedanken voor de intensieve en vruchtbare samenwerking die wij ook voorafgaand aan deze tweede lezing hebben ervaren.</p>
      <p sl="fi">Allereerst heeft de Commissie voor het eerst bindende maatregelen voorgesteld die de lidstaten in gebruik moeten nemen om sexuele intimidatie op de werkplek te bestrijden. Tot nu toe waren er slechts aanbevelingen en in de verschillende lidstaten bestaan zeer verschillende praktijken. Nu herhaalt het Europees Parlement zijn door de Raad verworpen eis dat de lidstaten de werkgevers moeten verplichten sexuele intimidatie op de werkplek te bestrijden. De commissie heeft geconstateerd dat het bij het bestrijden en herstellen van de schade die sexuele intimidatie veroorzaakt zeer nuttig is dat er op elke werkplek een vertrouwenspersoon is waartoe men zich bij dergelijke zaken kan richten.</p>
      <p sl="fi">Een tweede belangrijke kwestie is dat men met de richtlijn de rechten inzake moederschap, adoptie en ouderschap in het algemeen wil versterken en vooral moeders, maar ook vaders, wil beschermen tegen de discriminatie van jonge ouders door werkgevers. Dagelijks hoort men voorbeelden van hoe werkgevers nog steeds aan jonge vrouwen vragen of zij de komende jaren van plan zijn kinderen te nemen en op die manier kan een zeer groot deel van het personeel dat tot het arbeidsproces wil toetreden ernstig gediscrimineerd worden. Dat was ook nu al onwettig, maar er moeten beslist maatregelen worden genomen om die discriminatie doeltreffend te bestrijden. Het Europees Parlement stelt voor om dat met deze richtlijn daadwerkelijk te doen. Het gaat er onder andere om dat een persoon bijvoorbeeld na het moederschapsverlof het recht moet hebben terug te keren naar hetzelfde werk of in ieder geval naar een soortgelijke baan en onder dezelfde arbeidsvoorwaarden. Als rapporteur heb ik een amendement ingediend waarin ik ook wil onderstrepen dat een ongunstige behandeling van vaders in deze richtlijn als verboden discriminatie bestempeld moet worden. Het is van zeer wezenlijk belang dat het Parlement morgen het door de rapporteur en verscheidene fracties ingediende amendement goedkeurt waarin ook de vaders en moeders worden beschermd die bijvoorbeeld gebruik maken van de rechten verbonden aan het ouderschapsverlof, zodat er geen discriminatie kan plaatsvinden. Wij begrijpen namelijk allemaal hoe belangrijk het voor jonge gezinnen en ook voor onze kinderen is dat het arbeidsproces en het gezinsleven harmonisch worden gecombineerd.</p>
      <p sl="fi">Het is op zich fantastisch te constateren datook de Commissie nu heeft ingezien dat kinderopvang belangrijk is en dat men op die manier het percentage werkende vrouwen naar het niveau van dat van de mannen kan tillen waardoor er meer werknemers komen. Dat gebeurt natuurlijk niet als er geen goede kinderopvang is. Met deze richtlijn wordt geen enkel nieuw recht vastgelegd, maar wil men degenen die de bestaande rechten gebruiken - zowel vaders als moeders - beschermen tegen discriminatie in het arbeidsproces.</p>
      <p sl="fi">Het Parlement stelt voor dat er per werkplek plannen voor gelijke behandeling komen. Dat is een zeer strategisch voorstel, omdat gelijke behandeling actief en planmatig moet worden bevorderd op het laagste niveau ofwel daar waar de mensen werken. Het is verheugend te zien dat ook de werkgeversorganisaties dit idee in feite hebben overgenomen. Ik hoop dat wij ruime steun voor dit voorstel krijgen.</p>
      <p sl="fi">Ik wil de Commissie bedanken voor haar zeer constructieve benadering. Ik geloof dat wij met vereende krachten spoedig een besluit over deze richtlijn kunnen nemen. Als de Raad niet alle voorstellen van het Parlement goedkeurt, kan de bemiddeling zeer snel van start gaan.</p>
    </intervention>
    <intervention id="2-231" speaker_id="1186" name="Astrid LULLING" is_mep="True" mode="spoken" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="de">Mijnheer de Voorzitter, u kent het spreekwoord: eind goed, al goed. Dat heeft de rapporteur net ook al gezegd, alles zal goed komen na de stemming morgen over de aanbeveling in tweede lezing tot wijziging van deze belangrijke richtlijn uit 1976. Ik ben er deze keer echter nog niet zo zeker van. Ik moet eerlijk zeggen dat ik aangenaam verrast was door het vooruitstrevende gemeenschappelijk standpunt van de Raad na de mislukking van de eerste lezing in dit Parlement, waarvoor mijn fractie nauwelijks enige verantwoordelijkheid draagt. Ik had zelfs wel kunnen leven met het voorstel van de Raad. De kostbare tijd die we hebben verspild aan het onderhandelen over de resolutie en over de te talrijke opnieuw ingediende amendementen hadden we beter kunnen gebruiken. Het heeft echter niet zo mogen zijn. Het betere is de vijand van het goede, dat is een open deur, maar niet voor de Commissie rechten van de vrouw en gelijke kansen.</p>
      <p sl="de">We hebben moeten aandringen, want we hebben tenslotte 314 stemmen nodig, maar het is met name de vertegenwoordigers van de twee grote fracties - mevrouw Ghilardotti en mezelf - gelukt om de rapporteur ervan te weerhouden om nog meer overbodige amendementen in te dienen die leuk zijn voor scherpslijpers en dogmatische ideologen, maar waar de vrouwen verder niets aan hebben. We hebben nu weer nieuwe amendementen van de Fractie De Groenen/Vrije Europese Alliantie, de fractie van de rapporteur. De richtlijn is een van de belangrijkste teksten in het Europese recht. Ze moet duidelijk zijn en juridisch waterdicht. Ze mag vooral geen overbodige literatuur bevatten, die werkelijk niets te zoeken heeft in een wetstekst die de rechters van het Europees Hof van Justitie later moeten interpreteren. Ik heb de opnieuw voorgestelde definities van seksuele en andere intimidatie op het werk voorgelezen aan sommige rechters, en hun rezen de haren te berge.</p>
      <p sl="de">Ik wil er vooral op wijzen dat de Raad het recht van mannen op hun eigen vaderschapsverlof heeft erkend. We hebben moeten praten als Brugman om de rapporteur ervan te overtuigen dat ze in de tekst maar beter niet kon schrijven dat ook slechtere behandeling van een man discriminatie in de zin van deze richtlijn kan zijn, en niet alleen slechtere behandeling van een vrouw in verband met zwangerschap en moederschap. Uiteindelijk zijn we er toch in geslaagd om duidelijk te maken dat mannen nog steeds niet zwanger kunnen worden, en dus ook niet kunnen baren.</p>
      <p sl="de">Op het allerlaatste moment heeft de rapporteur weer voorgesteld dat een ongunstigere behandeling van mannen en vrouwen in verband met het combineren van werk en gezin discriminatie is. Ze heeft ondanks onze afspraak een amendement in die zin ingediend. Dat leidt tot processen, vooral van het soort mensen dat graag misbruik maakt van dergelijke vage bepalingen, maar verder heeft het geen enkel nut. Velen van ons hebben ook nu nog moeite met de collectieve rechtsvordering en met het verzoek aan de werkgevers om ingewikkelde jaarverslagen met statistieken te schrijven.</p>
      <p sl="de">Ik wil nog iets zegen over gelijk loon. Er is een richtlijn uit 1975 inzake gelijke betaling voor gelijk of gelijkwaardig werk. Die kan zeker worden verbeterd, maar niet hier en nu. Men vraagt de lidstaten om maatregelen te nemen om de werkgevers gericht en systematisch aan te moedigen om voor gelijk werk gelijk loon te betalen. Dat is om verschillende redenen absurd. Ten eerste onderhandelen de sociale partners, de werkgevers en de vakbonden, autonoom over collectieve arbeidsovereenkomsten. Wanneer wij eisen dat de werkgevers gelijk loon voor gelijk werk bevorderen, gaan we minder ver dan de bepalingen in de richtlijn inzake gelijk loon van 1975.</p>
      <p sl="de">Men zegt wel eens: overdaad kan nooit kwaad, maar dat geldt niet voor wetsteksten. Ik hoop dat we in het belang van de gelijke behandeling van mannen en vrouwen zullen inzien wat essentieel is en dat we tijdens de stemming zullen schrappen wat overbodig is.</p>
    </intervention>
    <intervention id="2-232" speaker_id="2024" name="Fiorella GHILARDOTTI" is_mep="True" mode="spoken" nationality="Italy" birth_date="25-06-1946" birth_place="Castelverde " p_group="Group of the Party of European Socialists" m_state="IT">
      <p sl="it">Mijnheer de Voorzitter, ik wil de rapporteur mevrouw Hautala graag bedanken voor haar bereidwilligheid om rekening te houden met de overwegingen en het werk van alle fracties. Uit het verslag dat zij vandaag presenteert en waarover we morgen zullen stemmen, blijkt dat het Parlement zich heeft geconcentreerd op de belangrijkste punten, die een verbetering van het gemeenschappelijk standpunt vormen, zodat de wijziging van de richtlijn vlot kan worden aangenomen. In het gemeenschappelijk standpunt wordt het standpunt van het Parlement in eerste lezing inzake een nauwkeurige definitie van directe en indirecte discriminatie erkend. Dat stemt ons tevreden, maar we vinden dat intimidatie, seksuele intimidatie en de manieren om ze te bestrijden en te voorkomen nauwkeurig moeten worden gedefinieerd. Dat is een belangrijk amendement. We menen bovendien dat het belangrijk is ons amendement aan te houden waarin de afwijkingen worden beperkt die door de Commissie en de Raad bij de tenuitvoerlegging van deze richtlijn zijn voorzien. Daarnaast moet het moederschaps- en vaderschapsverlof beter worden beschermd, ook bij adoptie, om alle effectieve maatregelen te kunnen nemen tegen discriminatie van ouders die gebruikmaken van hun recht op moederschaps- en vaderschapsverlof.</p>
      <p sl="it">Een punt zal zeker aan de orde komen in de bemiddelingsprocedure, want op dit punt heeft ook de Commissie, in haar gewijzigde standpunt, bedenkingen geuit: specifieke positieve maatregelen. Het lijkt ons belangrijk deze te handhaven, want ze vormen een versterking van het desbetreffende artikel in het Verdrag.</p>
      <p sl="it">Een ander belangrijk punt dat volgens ons moet worden gehandhaafd, zijn doeltreffende, evenredige en afschrikkende sancties, waarbij het aan de lidstaten wordt overgelaten de procedures vast te stellen. We hebben dit thema vandaag ook in andere discussies in deze Vergadering besproken, en in het geval van het verslag over informatie en raadpleging hebben we ermee ingestemd.</p>
      <p sl="it">Daarnaast is het noodzakelijk het concept van bescherming van de slachtoffers te verduidelijken, tot vakbondsvertegenwoordigers uit te breiden en te zorgen dat de organen voor de tenuitvoerlegging van het beginsel van de gelijke behandeling middelen ter beschikking worden gesteld om adequate juridische en andere bijstand te bieden aan de slachtoffers van dit soort discriminatie.</p>
      <p sl="it">We preciseren ook de mogelijkheid van collectieve rechtsvorderingen bij overtredingen van de richtlijn, evenals de plannen voor gelijke behandeling van de kant van de werkgevers. De socialistische fractie zal voor alle amendementen stemmen die in de commissie zijn goedgekeurd. Helaas moet ik de rapporteur zeggen dat wij niet akkoord gaan met de twee amendementen die zij samen met de liberale fractie en de GUE/NGL-Fractie heeft ingediend; niet zozeer vanwege de inhoud als wel omdat we van mening zijn dat ze in normatief opzicht niet veel substantieels toevoegen en het bereikte compromis zelfs op een ongewenste manier forceren. Ik hoop dat het compromis morgen in dit Huis met een grote meerderheid wordt aangenomen, om ons kracht te geven in de bemiddelingsprocedure.</p>
    </intervention>
    <intervention id="2-233" speaker_id="4503" name="Lousewies van der LAAN" is_mep="True" mode="spoken" nationality="Netherlands" birth_date="18-02-1966" birth_place="Rotterdam" p_group="Group of the European Liberal, Democrat and Reform Party" m_state="NL">
      <p sl="nl">Voorzitter, de rapporteur heeft haar uiterste best gedaan om een consensus te vinden. Zij verdient dan ook alle felicitaties voor het sterke resultaat dat op tafel ligt. Er zijn veel noodzakelijke verbeteringen aangebracht binnen de maatregelen tegen seksuele intimidatie, adoptieverlof en het recht op terugkeer naar de oude baan na zwangerschapsverlof. Als het de Commissie en de Raad ernst is met de gelijke behandeling van mannen en vrouwen zouden zij er goed aan doen om deze amendementen allemaal over te nemen.</p>
      <p sl="nl">Ik was wat verbaasd om van mijn christen-democratische collega's te horen dat zwangerschap een puur vrouwelijke aangelegenheid is. Het is juist van het grootste belang dat mannen de kans krijgen om meer betrokken te zijn bij het nieuwe leventje dat ook zij helpen creëren.</p>
      <p sl="nl">Het gezamenlijke amendement dat hierover voorligt, creëert geen nieuwe rechten. Het enige dat wij willen is dat mannen die gebruik maken van hun bestaande nationale recht, bijvoorbeeld een driedaags verlof, daarin niet gehinderd mogen worden. Het zonder discriminatie gebruik kunnen maken van bestaande rechten om werk en zorgtaken te combineren lijkt de liberale fractie, in tegenstelling tot de twee grote fracties, dan ook niet te veel gevraagd. Wij leven per slot van rekening in de 21e eeuw.</p>
      <p sl="nl">Vanzelfsprekend is het groen-liberaal GUE-amendement over de mainstreaming ook een belangrijke toevoeging. Ik hoop dan ook dat de anderen ons ook hierin zullen steunen en dat wij inderdaad morgen met een brede meerderheid een meer gelijke toekomst tegemoet gaan.</p>
    </intervention>
    <intervention id="2-234" speaker_id="4244" name="Patsy SÖRENSEN" is_mep="True" mode="spoken" nationality="Belgium" birth_date="01-10-1952" birth_place="Antwerpen" p_group="Group of the Greens/European Free Alliance" m_state="BE">
      <p sl="nl">Voorzitter, collega's, het oorspronkelijke Commissievoorstel moet, om het zacht uit te drukken, uiterst zwak worden genoemd met uitzondering van enkele positieve maatregelen. Het vertoont een aantal belangrijke mankementen. Er stonden vrijwel geen innoverende ideeën in behalve de aanpak van seksueel geweld, en dat voor een richtlijn die toch al 25 jaar oud is.</p>
      <p sl="nl">Positief is natuurlijk wel dat seksuele intimidatie erin erkend wordt als een vorm van discriminatie met name tegen vrouwen, maar het blijft dan ook bij die erkenning. Een regeling ten aanzien van een mogelijk preventiebeleid ontbreekt en bovendien is de bescherming van getuigen niet behoorlijk geregeld. Er ontbreekt verder ook een coherente regeling van sancties indien deze vorm van discriminatie plaatsvindt. Het is alsof je door een rood licht rijdt. Je mag rijden, niemand zegt je dat het niet mag en er worden ook geen maatregelen genomen. De straf is daarenboven uiterst gering.</p>
      <p sl="nl">Om vrouwen beter te beschermen na de zwangerschap zouden in die landen waar daarvoor een regeling bestaat, vaders gelijke bescherming moeten krijgen als moeders, zodat werk en familieleven gecombineerd kunnen worden. Daarom ook het groen amendement om voor beiden één regeling vast te stellen, zodat vaders meer de zorg voor kinderen kunnen opnemen, maar ook op gelijke wijze worden beschermd.</p>
      <p sl="nl">In dit Huis is er een duidelijke meerderheid te vinden om een aantal meer specifieke zaken te regelen. De meeste hiervan horen echter thuis in andere en afzonderlijke richtlijnen zoals de zwangerschapsrichtlijn en gelijk loon voor gelijkwaardig werk.</p>
      <p sl="nl">De Commissie is in de afgelopen jaren niet in staat gebleken een aantal wijzigingen van richtlijnen op te stellen die meer zijn aangepast aan de huidige behoeften van vrouwen. De Fractie De Groenen/Vrije Europese Alliantie dringt er dan nogmaals bij de Commissie op aan dergelijke wijzigingen van bestaande richtlijnen alsnog voor te leggen, eventueel in de vorm van een codificatie van het acquis gelijkheid mannen en vrouwen. In spanning wachten wij ondertussen op het voorstel van de Commissie inzake gelijkheid van mannen en vrouwen buiten het arbeidsproces.</p>
      <p sl="nl">Tenslotte wil ik de hoop uitdrukken dat het Belgisch voorzitterschap er, gelet op zijn eigen progressieve wetgeving terzake, in slaagt vóór 2 januari de lidstaten te overtuigen van het belang en de goedkeuring van de richtlijn en dat het onder het voorzitterschap van mevrouw Onkelinkx deze richtlijn kan doen goedkeuren.</p>
    </intervention>
    <intervention id="2-235" speaker_id="4352" name="Geneviève FRAISSE" is_mep="True" mode="spoken" nationality="France" birth_date="07-10-1948" birth_place="Paris" p_group="Confederal Group of the European United Left/Nordic Green Left" m_state="FR">
      <p sl="fr">Mijnheer de Voorzitter, mevrouw de commissaris, geachte collega's, ik wil graag allereerst mevrouw Hautala bedanken voor alle inspanningen die zij zich heeft getroost, zowel voor de zomer als nu nog steeds, om het voorstel van de Commissie te structureren en voortdurend op de noodzaak van bepaalde richtlijnen te wijzen zoals die inzake gelijke beloning, bescherming van het moederschap en, voortaan ook, de erkenning van seksuele en andere intimidatie en van de onderlinge afstemming van het gezins- en het beroepsleven. Ik dank u zeer, mevrouw Hautala, voor al dat werk dat zeker niet gemakkelijk was.</p>
      <p sl="fr">Ik wil nu graag toelichten waarom ik het amendement van mevrouw Hautala en de liberale fractie steun. De Commissie is duidelijk bereid te erkennen dat vaders het recht hebben om de zorg voor hun kinderen op zich te nemen. Zij doet ook de aanbeveling om werknemers die de zorg voor hun kinderen hebben, te beschermen. Maar waarom wel de goede weg opgaan en vervolgens halverwege stoppen? Het wordt tijd te erkennen dat vaders wanneer zij de zorg voor hun kinderen op zich willen nemen, de kans lopen ongelijk te worden behandeld, dat wil zeggen gediscrimineerd te worden. Waarom is de Commissie voor de rechten van de vrouw niet zover gegaan? Persoonlijk begrijp ik dat niet en ik hoop dat we morgen een beetje verstandiger zullen zijn. Wat zou dat namelijk opleveren? Niet alleen een groot aantal procedures zoals mevrouw Lulling denkt, maar vooral ook simpelweg de erkenning van wat er nodig is om zowel een gezins- als een beroepsleven te kunnen leiden, voor ons vrouwen, maar evengoed voor mannen. Wanneer wij het niet allebei doen, komen wij nooit in die 21e eeuw die mevrouw Van der Laan zojuist noemde. Ik denk dan ook dat dit amendement gewoon de mogelijkheid biedt om dat recht van vaders uit te werken. Overigens, vinden wij dat dit recht moet worden erkend en dat willen wij dan ook doen. Om deze redenen vind ik het belangrijk om dit amendement te steunen.</p>
      <p sl="fr">Nu zou ik ook graag een aantal punten naar voren willen halen die nieuw zijn in de voorgestelde amendementen. Enerzijds is hierin - voor het eerst - adoptie opgenomen en dat is heel belangrijk. Wat dat precies betekent, zal nog moeten blijken. Verder ondersteunt mijn fractie het standpunt dat er een definitie moet komen van positieve actie. We kunnen er wel steeds vagelijk naar verwijzen, maar dat is onvoldoende. We moeten heel precies aangeven wat we ermee bedoelen - en dat hebben we nu dus gedaan - omdat het dan echt een juridisch middel kan worden. De mogelijkheid voor groeperingen en organisaties om procedures te kunnen aanspannen, is volgens mij ook een goed punt. Op die manier laten wij meteen zien dat rechten of procedures er niet alleen voor individuele personen zijn, maar dat ook instellingen voor die personen kunnen opkomen. Alleen al daarom zou het goed zijn dat vertegenwoordigers van werknemers bescherming kunnen genieten wanneer zij opkomen voor diegenen die menen dat ze worden gediscrimineerd. Maar dat we aan de andere kant de bescherming van mogelijke getuigen hebben laten varen, dat wil zeggen van individuele personen die als getuige willen optreden voor bepaalde personen die worden geïntimideerd of gediscrimineerd, dat we die bescherming hebben laten varen, vind ik heel erg jammer. Ik betreur dit persoonlijk ten zeerste, ook al hebben we hierover voor morgen geen amendement ingediend.</p>
      <p sl="fr">Tot zover mijnheer de Voorzitter, mevrouw de commissaris, geachte collega's, de punten die ik namens mijn fractie naar voren wilde brengen.</p>
    </intervention>
    <intervention id="2-236" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, ik dank in de eerste plaats de rapporteur voor haar werk. Dit Parlement heeft bij veel gelegenheden benadrukt dat gelijke behandeling van mannen en vrouwen niet alleen een principekwestie mag zijn. Gelijke behandeling is een concept, een definitie die in een waarachtig engagement van de instellingen moet worden omgezet om met name een concrete gelijke behandeling van mannen en vrouwen te garanderen bij de toegang tot het arbeidsproces en de beroepsopleiding. Maar niet alleen dat, de werkende vrouw moet ook kunnen kiezen voor het stichten van een gezin, het opvoeden van kinderen, zonder dat dat haars ondanks een handicap wordt voor haar beroepsloopbaan. De samenleving moet wennen aan het idee dat moederschap niet alleen een recht is van vrouwen, maar ook gunstig voor de samenleving als geheel. Laten we niet vergeten dat een van de oorzaken van het lage geboortecijfer juist is dat veel vrouwen worden ontmoedigd om kinderen te krijgen door de rigide mechanismen van de arbeidsmarkt. Juist daarom moet niet alleen worden gegarandeerd dat vrouwen na afloop van het moederschapsverlof terug kunnen keren in hun baan; om werkende moeders daadwerkelijk te beschermen, moet hun een flexibelere ouderschapswetgeving worden geboden, die ook vaders de mogelijkheid biedt vaderschapsverlof op te nemen om hun kinderen in de eerste maanden na de geboorte te kunnen verzorgen.</p>
      <p sl="it">Mijnheer de Voorzitter, ter afsluiting wil ik zeggen dat de Europese Unie alle soorten maatregelen - sociale, juridische en economische - zou moeten aanmoedigen die concreet en niet alleen in principe ondersteuning betekenen voor vrouwen, vooral voor werkende vrouwen. Dat betekent ook krachtige steun voor gezinnen.</p>
    </intervention>
    <intervention id="2-237" speaker_id="1186" name="Astrid LULLING" is_mep="True" mode="spoken" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Mijnheer de Voorzitter, ik vraag het woord voor een persoonlijk feit. Ik moet echt protesteren tegen hetgeen de woordvoerster van de liberalen naar voren bracht toen ze beweerde dat het standpunt van de PPE omtrent het ouderschapsverlof voor mannen een slecht standpunt is.</p>
      <p sl="fr">Zij moet weten – nee, ik weet niet hoe de dame in kwestie heet, dat spijt me - zij moet dus weten dat wanneer zij goed had gelezen wat er in de aanbeveling voor de tweede lezing van mevrouw Hautala wordt voorgesteld, zij onze bedoelingen niet in twijfel had getrokken.</p>
      <p sl="fr">Ik weet niet of de collega van de GUE-fractie de amendementen misschien ook niet goed heeft gelezen, want de tekst over het aparte recht op verlof …</p>
      <a text="(Spreekster wordt door de Voorzitter onderbroken)"/>
      <p sl="fr">Ja, maar ik moet het toch zeggen, mijnheer de Voorzitter! Onze bedoelingen worden in twijfel getrokken. Deze dames hebben de tekst niet goed gelezen en ik kan het niet over mijn kant laten gaan dat er aan onze bedoelingen inzake het vaderschapsverlof wordt getwijfeld, want wat er gezegd wordt over het vaderschapsverlof - en wij benadrukken dat, mijnheer de Voorzitter - is precies wat er door de Raad wordt gezegd. Waarom dan de bedoelingen van mijn fractie in twijfel trekken, terwijl wij toch vóór vaderschapsverlof zijn: dat hebben we ook gezegd en de tekst is hetzelfde als de tekst van de Raad.</p>
      <p sl="fr">Mijnheer de Voorzitter, ik kan niet toestaan dat de woordvoersters van de liberale fractie en van de GUE-fractie beiden onze bedoelingen in twijfel trekken. Misschien moeten zij de teksten eerst eens lezen!</p>
    </intervention>
    <intervention id="2-238" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Mevrouw Lulling, dank u wel voor uw levendige bijdrage aan de nachtzitting die inderdaad nog wel eens een beetje saai kan zijn, maar ik wil u toch graag op ons Reglement wijzen.</p>
      <p sl="nl">In beginsel mag u pas op persoonlijke titel spreken nadat de debatten zijn beëindigd en is de spreektijd beperkt. U hebt langer dan twee minuten gesproken. Ik denk dat uw collega's uw standpunt nu in elk geval wel veel beter hebben begrepen.</p>
      <p sl="nl">We gaan nu weer verder met de sprekerslijst in alfabetische volgorde, te beginnen bij mevrouw Avilés Perea.</p>
    </intervention>
    <intervention id="2-239" speaker_id="4323" name="María Antonia AVILÉS PEREA" is_mep="True" mode="spoken" nationality="Spain" p_group="Group of the European People's Party (Christian Democrats) and European Democrats" m_state="ES">
      <p sl="es">Mijnheer de Voorzitter, commissaris, geachte collega’s, dit debat gaat over de tweede lezing van een belangrijke richtlijn betreffende de tenuitvoerlegging van het beginsel van gelijke behandeling van mannen en vrouwen, ten aanzien van de toegang tot het arbeidsproces, de beroepsopleiding en promotiekansen, alsook ten aanzien van de arbeidsvoorwaarden.</p>
      <p sl="es">Deze richtlijn heeft vele uren werk gekost en vele vergaderingen en akkoorden tussen de verschillende fracties gevergd om uiteindelijk een tekst te krijgen die voor een meerderheid van de Vergadering alsook voor de Raad en de Commissie aanvaardbaar was. Het is niet eenvoudig geweest, maar tenslotte heeft de wens geprevaleerd om over een wettekst te beschikken die een goed instrument zou zijn voor het vergemakkelijken van de toegang van de vrouw tot het arbeidsproces onder gelijke voorwaarden, een instrument ook dat de vrouw in staat zou stellen om gezinsleven en werk te combineren, een opgaaf die vele vrouwen, en vooral jonge vrouwen, voor zeer grote problemen stelt.</p>
      <p sl="es">Artikel 1, punt 2, waarin het behoud van werk na het zwangerschapsverlof wordt veiliggesteld, is van het grootste belang. Niet omdat het zou gaan om iets nieuws, want dit punt is reeds opgenomen in de meeste nationale wetgevingen, maar omdat vrouwen desondanks na hun zwangerschapsverlof vaak grote problemen hebben om hun baan en promotiekansen te behouden. Het is vooral de vrouw die op deze problemen stuit, maar krachtens de richtlijn zal de vader, wanneer hij vaderschapsverlof krijgt, op dezelfde garanties kunnen rekenen als zijn vrouw, ofschoon het vaderschapsverlof pas kan ingaan na het verlof voor de bevalling, dat uitsluitend voor de vrouw bedoeld is.</p>
      <p sl="es">Verder zijn er gunstige regelingen opgenomen ter bevordering van de rol van het minst vertegenwoordigde geslacht op een concreet terrein van de arbeidsmarkt, om een grotere gelijkheid tussen mannen en vrouwen te bewerkstelligen.</p>
      <p sl="es">Voorts moet worden onderstreept dat er maatregelen worden voorzien voor een bepaald probleem op het werk waardoor helaas met name de vrouw wordt getroffen, namelijk seksuele intimidatie, die niet alleen zal worden vervolgd en bestraft maar ter voorkoming waarvan tevens preventieve maatregelen zullen moeten worden genomen door de bedrijven. Ofschoon wij beseffen dat kleine ondernemingen problemen kunnen ondervinden om deze richtlijn na te leven, is dit punt ons inziens een belangrijke verworvenheid voor de gelijkheid tussen mannen en vrouwen.</p>
    </intervention>
    <intervention id="2-240" speaker_id="1061" name="Lissy GRÖNER" is_mep="True" mode="spoken" nationality="Germany" birth_date="31-05-1954" birth_place="Langenfeld" p_group="Socialist Group in the European Parliament" m_state="DE">
      <p sl="de">Mijnheer de Voorzitter, ik wil mevrouw Hautala van harte bedanken voor de goede samenwerking. Het voorstel was nodig geworden omdat meer dan veertig zaken aan het Europees Hof van Justitie waren voorgelegd. De bekendste gevallen - en ook het Europees Parlement heeft zich daarmee beziggehouden - waren de zaken Kalanke en Marschall, ik heb dat al eerder gezegd. Niet alleen in Duitsland maar ook in de rest van de Unie hebben die tot heel wat rechtsonzekerheid geleid.</p>
      <p sl="de">Artikel 13 inzake discriminatie en de artikelen 141 en 3 in het Verdrag van Amsterdam bieden ons nu een duidelijke rechtsgrondslag voor het wijzigen van de richtlijn om de situatie van vrouwen te verbeteren.</p>
      <p sl="de">Veel van onze uitgebreide amendementen uit de eerste lezing hebben we in het gemeenschappelijk standpunt teruggevonden. Dat is het eerste resultaat van ons werk. Directe of indirecte discriminatie, seksuele intimidatie op het werk, positieve acties, het staat nu allemaal in het gemeenschappelijk standpunt. Toch willen we nog een stapje verder gaan. We willen niet alleen de moeders maar ook de vaders beschermen. Ook dat staat er al in, en terecht, al was er in het Parlement oorspronkelijk veel bezwaar tegen. Ik denk echter dat we het nu nog duidelijker moeten formuleren. We hebben er lang aan gewerkt en hebben nu voor 15 compromisvoorstellen een brede basis in het Parlement gevonden.</p>
      <p sl="de">Daarom beveel ik mijn fractie aan om bij dit compromis te blijven. Het blijft ons doel om snel de situatie te verbeteren van vrouwen en mannen die zich voor hun gezin inzetten en hun beroep en hun gezinsleven goed met elkaar willen combineren.</p>
      <p sl="de">We willen duidelijke bepalingen opstellen. Daarom willen we ook snel beginnen met de bemiddelingsprocedure, als die nodig mocht zijn. We hopen dat de Commissie en de Raad zich snel zullen vinden in het compromis waarvoor in het Parlement een meerderheid bestaat. Dat is in het belang van de vrouwen.</p>
    </intervention>
    <intervention id="2-241" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Het verslag van mevrouw Hautala behandelt de gelijkheid tussen mannen en vrouwen ten aanzien van de toegang tot het arbeidsproces.</p>
      <p sl="nl">Als we kijken naar wie hier vanavond het woord hebben gevoerd, vinden we die gelijkheid geenszins terug. Ik vind het jammer dat er op 16 spreeksters slechts één spreker is. Laten we dan ook met extra aandacht naar zijn twee minuten luisteren.</p>
    </intervention>
    <intervention id="2-242" speaker_id="4274" name="Olle SCHMIDT" is_mep="True" mode="spoken" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Mijnheer de Voorzitter, ik wil mevrouw Hautala bedanken voor het uitstekende werk dat zij heeft verricht. Als het aan haar had gelegen, was het resultaat ongetwijfeld stukken beter geweest. Maar er moeten nu eenmaal compromissen gesloten worden, en bovendien zijn hiermee belangrijke stappen gezet voor meer gelijkheid tussen mannen en vrouwen in Europa.</p>
      <p sl="sv">Het recht op gelijke arbeidsvoorwaarden is een basisrecht dat vanzelfsprekend zou moeten zijn. Dat is helaas niet het geval. Het gaat om menselijke waardigheid en het voorkomen van intimidatie, iets waar wij het allemaal over eens zouden moeten zijn. Desondanks is het bekend dat veel vrouwen in Europa vandaag de dag slachtoffer zijn van seksuele intimidatie. Voor het creëren van gelijke kansen op de werkplek is niet alleen een drastische gedragsverandering nodig, maar ook een effectieve en duidelijke wetgeving. De huidige opvattingen leiden ook tot grote inkomensverschillen tussen mannen en vrouwen.</p>
      <p sl="sv">Daarnaast wil ik benadrukken dat gelijke kansen voor mannen en vrouwen niet een kwestie is die alleen vrouwen aangaat. Zij gaat ons allemaal aan, ongeacht onze sekse. Zowel vaders als moeders moeten meer rechten krijgen, zodat het mogelijk wordt werk- en zorgtaken te combineren. Ouderschapsverlof moet vanzelfsprekend gelijkgesteld worden. Uit eigen ervaring weet ik dat gelijkheid thuis moet beginnen. Van tijd tot tijd merk ik dat de Commissie rechten van de vrouw en gelijke kansen ons mannen in onvoldoende mate betrekt bij de gelijkheidskwestie. Dat is iets wat ik betreur, en het dreigt kordatere inspanningen voor gelijkheid in de Europese Unie af te remmen.</p>
      <p sl="sv">Ter afsluiting wil ik zeggen dat ik niet tevreden ben over amendement 7. Naar mijn mening is de formulering niet scherp genoeg. Alle ouders moet het recht hebben om na hun verlof terug te keren naar hun eigen functie. Ik benadruk met opzet het woord eigen , omdat ik het begrip gelijkwaardige functie niet toereikend vind. Deze formulering brengt het risico met zich mee dat werkgevers met weinig verantwoordelijkheidsgevoel de kans grijpen om de arbeidsvoorwaarden met betrekking tot het ouderschapsverlof te verslechteren. Helaas gebeurt dit ook op grote schaal in mijn eigen land. Daarom geef ik de voorkeur aan een duidelijkere terminologie.</p>
      <p sl="sv">Mijnheer de Voorzitter, omdat Astrid Lulling twee minuten extra spreektijd heeft gekregen, zou ik graag tien seconden extra willen krijgen. Mijn huwelijk zou nooit standgehouden hebben als mijn vrouw en ik het ouderschapsverlof niet gelijk hadden verdeeld.</p>
      <p sl="sv">Omdat mevrouw Lulling er geen doekjes om wond, weten wij dat amendement 17 uiteraard ondersteund wordt door mevrouw Lulling, en daar ben ik heel dankbaar voor. Dank u wel!</p>
    </intervention>
    <intervention id="2-243" speaker_id="4240" name="Miet SMET" is_mep="True" mode="spoken" nationality="Belgium" birth_date="05-04-1943" birth_place="St. Niklaas" p_group="Group of the European People's Party (Christian Democrats) and European Democrats" m_state="BE">
      <p sl="nl">Voorzitter, ik wil eerst en vooral mevrouw Hautala danken maar tegelijkertijd zeggen: het beste is dikwijls de vijand van het goede. De twee amendementen die nog ingediend zijn door mevrouw Hautala hebben heel veel moeilijkheden veroorzaakt, want aan een heel aantal mensen, die toch al niet gelukkig zijn met deze richtlijn, geven zij een argument om tegen een heel aantal zaken te stemmen. En wetende dat u 314 stemmen moet halen, had u eigenlijk verstandiger moeten zijn.</p>
      <p sl="nl">Het huidig compromis erdoor krijgen is veel belangrijker dan uw twee supplementaire amendementjes nog in te dienen. Ik wil u dat duidelijk zeggen, het is een slechte strategie geweest.</p>
      <p sl="nl">Tweede punt, en dan richt ik mij tot de Commissie. Ik heb indertijd in 1993 in mijn land een Koninklijk Besluit gemaakt waarin ik de bedrijven verplicht heb om jaarlijks een rapport te maken over gelijke kansen van mannen en vrouwen in hun bedrijf. Dat K.B. gaat verder dan wat in de huidige tekst staat, aangezien de huidige tekst slechts een stimulans geeft voor de bedrijven terwijl ik een verplichting heb opgelegd.</p>
      <p sl="nl">Ik moet u zeggen, mevrouw de commissaris, als u wilt dat dit resultaten oplevert, dan moet veel meer dan nu het geval is, met de sociale partners overleg worden gepleegd en moet met hen worden overeen gekomen dat de bepalingen van de wetten en de richtlijnen worden toegepast. Want ons groot probleem is niet de wetgever. De wetgever zet trouw om wat in de Europese richtlijnen staat, soms te laat maar het gebeurt. Ons groot probleem is de toepassing op het terrein en die ligt in de handen van de sociale partners. Voor de vakbonden en voor de werkgevers is de gelijke beloning, de gelijke behandeling en wat dan ook van de vrouwen nooit een prioriteit. Ik vind dat de Commissie en de lidstaten daarop de nadruk zouden moeten leggen.</p>
    </intervention>
    <intervention id="2-244" speaker_id="2149" name="Maj Britt THEORIN" is_mep="True" mode="spoken" nationality="Sweden" birth_date="22-12-1932" birth_place="Göteborg" p_group="Group of the Party of European Socialists" m_state="SE">
      <p sl="sv">Mijnheer de Voorzitter, stel dat de mannen in Europa 75 % zouden verdienen van het loon dat vrouwen krijgen. Stel dat één op de twee mannen slachtoffer zou zijn van seksuele intimidatie. Stel dat de Europese mannen oververtegenwoordigd zouden zijn in onzekere, laaggekwalificeerde deeltijdbanen en ontslagen zouden worden op het moment dat zij tegen hun werkgever zeggen dat ze van plan zijn kinderen te krijgen. Stel dat slechts 20 % van de nationale parlementen in Europa uit mannen bestond. Dan zou je gek staan te kijken. De praktijk is echter dat niet mannen, maar vrouwen op deze manier worden gediscrimineerd.</p>
      <p sl="sv">Albert Einstein heeft eens gezegd: "Er is een nieuwe manier van denken nodig om de problemen op te lossen die de oude manier van denken heeft gecreëerd." Ik wil mevrouw Hautala gelukwensen met haar inspanningen om de problemen in verband met de verouderde EU-richtlijn betreffende gelijke behandeling op een nieuwe manier op te lossen.</p>
      <p sl="sv">Het voorstel waarover wij morgen gaan stemmen, vormt de basis voor doeltreffende en duidelijke wetgevingen in de lidstaten, die mannen en vrouwen beschermen tegen seksediscriminatie op het werk. De lidstaten moeten effectieve maatregelen nemen voor het bevorderen van gelijkheid tussen mannen en vrouwen. Het belangrijkste onderdeel van het voorstel is wellicht de eis van mevrouw Hautala dat werkgevers in zowel de overheidssector als het bedrijfsleven op planmatige en systematische wijze seksediscriminatie, intimidatie en een kwetsend verschil in behandeling moeten voorkomen. Het is niet meer voldoende om pas maatregelen te nemen nadat de werknemer een klacht heeft ingediend. Werkgevers worden aangespoord om jaarlijkse rapporten over gelijke behandeling uit te werken die statistieken bevatten over het percentage vrouwen en mannen op de diverse niveaus van de organisatie, inkomensverschillen alsmede voorstellen voor maatregelen hiertegen. Werkgevers zijn verantwoordelijk voor het feit dat hun werknemers niet worden geïntimideerd, gelijk loon krijgen voor gelijkwaardig werk, de mogelijkheid krijgen carrière te maken en, niet in de laatste plaats, werk- en zorgtaken te combineren.</p>
      <p sl="sv">Ik ga ervan uit dat de Raad bereid is onze voorstellen goed te keuren. Alleen dan hebben wij een instrument om een einde te maken aan de omvangrijke discriminatie van vrouwen op de werkplek.</p>
    </intervention>
    <intervention id="2-245" speaker_id="2310" name="Anna KARAMANOU" is_mep="True" mode="spoken" nationality="Greece" birth_date="03-05-1947" birth_place="Pyrgos Ilias" p_group="Group of the Party of European Socialists" m_state="GR">
      <p sl="el">Mijnheer de Voorzitter, de wijziging van de richtlijn uit 1976 is een uitermate belangrijke gebeurtenis. Daaruit blijkt zonder meer dat de Commissie gevoelig is voor de vraagstukken van gelijke behandeling van man en vrouw. De Commissie rechten van de vrouw heeft dankzij de onverdroten inspanningen van mevrouw Hautala en andere collega’s in belangrijke mate ertoe kunnen bijdragen dat er vandaag een verbeterde tekst op tafel kwam te liggen waarover grote consensus bestaat. Daarom verwachten wij dat de Commissie en de Raad deze van harte zullen ondersteunen. Het lijdt geen twijfel dat de nieuwe richtlijn inspeelt op de sterke veranderingen die zich de afgelopen vijfentwintig jaar in de werkgelegenheid en de beroepsopleiding van vrouwen hebben voltrokken. De richtlijn is een vervanging van het verouderd wetgevingskader dat in heel veel gevallen aanleiding is geweest tot discriminatie van vrouwen, tot ernstige afwijkingen van het gelijkheidsbeginsel, tot hoge werkloosheidspercentages onder vrouwen en uitsluiting van vrouwen uit talrijke beroepen, en tot meer in het algemeen opsplitsing van de arbeidsmarkt op grond van het geslacht.</p>
      <p sl="el">Ik wilde u mededelen dat het Grieks parlement kortgeleden met bijna algemene stemmen een grondwettelijke bepaling van dezelfde strekking heeft afgeschaft, op grond waarvan afwijkingen van het gelijkheidsbeginsel van man en vrouw op de arbeidsmarkt mogelijk waren. Met het verslag-Hautala wordt een bijdrage geleverd aan de totstandkoming van een beter kader en worden nieuwe actiegebieden vastgesteld. Ik zal er een paar noemen: preventie en bestrijding van ongewenste intimiteiten op de plaats van het werk, doeltreffende bescherming van werknemers tegen ongelijke behandeling tengevolge van zwangerschap en moederschap, rechtsbescherming, positieve maatregelen voor de toepassing in de praktijk van gelijkheid - talrijke collega’s maakten daar gewag van - en sancties in geval van overtreding van de richtlijn. Ik ben evenwel van mening dat de richtlijn duidelijker had moeten zijn wat de vaststelling betreft van - uitsluitend - objectieve selectiecriteria voor ongeacht welke vacature, opdat geen achterdeurtjes worden opengehouden voor afwijkingen en uitsluitingen op grond van het geslacht.</p>
    </intervention>
    <intervention id="2-246" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="el">Mijnheer de Voorzitter, dit is een zeer belangrijke richtlijn voor de toekomst van Europa. Hierin worden namelijk vraagstukken geregeld die heel de samenleving, zowel de vrouwen als de mannen, aangaan. Deze richtlijn is een belangrijk instrument voor de verwezenlijking van de fundamentele strategische doelstellingen van de Europese Unie, die hun beslag vonden in de artikelen 2 en 3 van het Verdrag betreffende de Europese Unie en de Europese Sociale Agenda. De modernisering van de richtlijn was absoluut noodzakelijk om een doeltreffend instrument in handen te krijgen voor de bewerkstelliging van deze doelstellingen.</p>
      <p sl="el">De herziening van de richtlijn was een moeizaam en op bepaalde punten zelfs moeilijk proces, vooral toen het erom ging een efficiënte en bindende tekst op tafel te leggen. Zowel de rapporteur alsook de fracties hebben zich echter onderscheiden door goede wil. Het was niet gemakkelijk een evenwicht te vinden. Enerzijds moesten wij tegemoet komen aan de ambitieuze doelstellingen van de Europese Unie met betrekking tot de werkgelegenheid van vrouwen en de kwaliteit van de werkgelegenheid, aan het reeds hoge niveau van sociale verworvenheden op het gebied van de gelijke behandeling van man en vrouw en aan de uitstekende prestaties van bepaalde lidstaten, prestaties die soms zelfs boven de norm van de richtlijn uitgaan (mevrouw Karamanou en mevrouw Smet maakten al gewag van de ervaringen in Griekenland, respectievelijk België), en anderzijds moesten wij blijk geven van realisme om de soepelheid op de arbeidsmarkt en de positie van de vrouw op de arbeidsmarkt, gezien de huidige moeilijke economische omstandigheden en de moeilijke arbeidsomgeving, niet in gevaar te brengen. Wij moesten echter tevens zien te voorkomen dat de richtlijn werd belast met vraagstukken zoals gelijke beloning, die voor vrouwen weliswaar zeer belangrijk zijn, maar elders al worden behandeld. Anders zouden de vereiste consensus en de gekwalificeerde meerderheid niet zijn verzekerd.</p>
      <p sl="el">Ik heb uit eigen ervaring kunnen vaststellen dat wij allen - Europese instellingen, nationale regeringen, sociale partners en sociale instanties - dankzij dit proces sterker doordrongen zijn geraakt van niet alleen de problemen van de vrouw maar ook de betekenis van de vrouwelijke werkgelegenheid voor de bewerkstelliging van onze doelstellingen. Mijns inziens zal dit rijpingsproces weerspiegeld worden in de stemming morgen.</p>
      <p sl="el">De standpunten van mijn fractie zijn reeds naar voren gebracht. Ik sta daar volledig achter. Persoonlijk zal ik ook voor amendement 17 stemmen waarin onder meer sprake is van de erkenning van het vaderschap als een belangrijk factor voor de strategie ter bevordering van nieuwe arbeidsomstandigheden, als een factor voor een evenwichtige deelneming van vrouwen en mannen aan het gezins- en beroepsleven, en als een aanvaarding van de sociale waarden van het gezinsleven en de noodzaak de vrouw te ondersteunen in haar vaak veelvuldige taken.</p>
    </intervention>
    <intervention id="2-247" speaker_id="1929" name="Christa KLASS" is_mep="True" mode="spoken" nationality="Germany" birth_date="07-11-1951" birth_place="Osann" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, mevrouw de commissaris, dames en heren, gelijke behandeling van mannen en vrouwen ten aanzien van de toegang tot het arbeidsproces, de beroepsopleiding en de promotiekansen is natuurlijk ieders doel. Omstreden is alleen de weg, en uiteindelijk ook de vraag: hoe doelmatig zijn bepaalde maatregelen, zijn ze misschien slechts verplichtingen? Leiden ze tot meer administratie en meer bureaucratie? Dat kunnen we missen als kiespijn.</p>
      <p sl="de">De Raad heeft in zijn gemeenschappelijk standpunt niet met alle eisen van het Parlement rekening gehouden, maar vergeleken met het oorspronkelijke voorstel is de tekst toch wel beter geworden. Dat is een belangrijke stap op weg naar de aanpassing van het recht van de Unie.</p>
      <p sl="de">Een aantal vragen en problemen bestaan echter nog steeds. De Commissie rechten van de vrouw en gelijke kansen heeft de omstreden punten onder de loep genomen, en samen met de fracties is besloten om niet alle niet ingewilligde eisen weer in te dienen, maar de belangrijkste wel. De rapporteur, mevrouw Hautala, heeft alles in het werk gesteld om haalbare compromissen voor te stellen. Het resultaat ligt nu op tafel. Dat de bescherming van de vaders nooit dezelfde kan zijn als van de moeders is al tijdens de eerste lezing besproken. Daarom behouden de lidstaten volgens het compromis de mogelijkheid om zelf het recht op vaderschapsverlof te erkennen. De moeder en de vader moeten de mogelijkheid hebben om zich aan hun gezinstaken te wijden. In tegenstelling tot wat ook hier gezegd werd is dat beslist het doel van de EVP/ED-Fractie.</p>
      <p sl="de">We dringen ook aan op de formulering dat vrouwen na de periode van moederschapsverlof kunnen terugkeren naar hun eigen baan of naar een gelijkwaardige baan. We hebben echter problemen met de definitie van seksuele intimidatie. Deze formulering is tamelijk vaag, en ik denk niet dat iemand daarmee uit de voeten kan, ook een rechter niet.</p>
      <p sl="de">Ik wil ook nog even kwijt dat we tegen een jaarlijks verslag van de werkgever over de ontwikkelingen op het gebied van gelijke behandeling zijn. Dat is bureaucratie, daar kopen we niets voor. We moeten ook aan het midden- en kleinbedrijf denken, zodat ook daar in de toekomst kansen liggen voor vrouwen die een baan zoeken.</p>
      <a text="(Applaus)"/>
    </intervention>
    <intervention id="2-248" speaker_id="4559" name="Maria MARTENS" is_mep="True" mode="spoken" nationality="Netherlands" birth_date="08-01-1955" birth_place="Doetinchem" p_group="Group of the European People's Party (Christian Democrats) and European Democrats" m_state="NL">
      <p sl="nl">Voorzitter, commissaris, wij praten vanavond over de gelijke behandeling van mannen en vrouwen ten aanzien van de toegang tot het arbeidsproces, beroepsopleiding en promotiekansen en ten aanzien van de arbeidsvoorwaarden. Eigenlijk is het verbazend dat wij hier nog over spreken, omdat wij er al zo lang over spreken en nagenoeg iedereen ervan overtuigd is, zowel mannen als vrouwen, dat deze gelijke behandeling terecht is en vanzelfsprekend is en moet zijn. Maar helaas zijn wij nog niet zover. Nog steeds worden vrouwen achtergesteld en gediscrimineerd, ook in arbeidssituaties. Nog steeds levert de combinatie van arbeid en zorg in veel gevallen problemen op. Daarom ben ik blij met dit verslag.</p>
      <p sl="nl">Ik ben ook blij dat wij op een aantal belangrijke punten een compromistekst hebben kunnen vinden. Ik hoop dan ook dat er morgen positief gestemd wordt, zodat het daadwerkelijk een stap verder kan zijn in het proces van gelijke behandeling.</p>
      <p sl="nl">Het verslag geeft een stimulans aan staten en betrokken organisaties om maatregelen te treffen ten gunste van gelijke behandeling, om seksuele intimidatie tegen te gaan. Er wordt een betere rechtsbescherming gegeven en er worden ook, bijvoorbeeld, kansen geboden voor terugkeer naar werk na zwangerschap of in verband met adoptie. Tevens heeft het in zich dat wij beter inzicht zullen krijgen in de feitelijke situatie wat betreft participatie van mannen en vrouwen en dat wij kunnen beschikken over betere, geactualiseerde statistieken.</p>
      <p sl="nl">Daarom hartelijk dank aan de Commissie voor het initiatief. Hartelijk dank aan de rapporteur voor al haar inspanningen om ons zoveel mogelijk op één lijn te krijgen, maar vooral ook dank aan allen die zich hebben ingezet voor deze breed gedragen tekst.</p>
    </intervention>
    <intervention id="2-249" speaker_id="photo_generic" name="Diamantopoulou" is_mep="True" mode="spoken" role="Commissie">
      <p sl="en">Ik wil graag eerst de rapporteur, mevrouw Hautala, complimenteren en mijn dank betuigen aan alle leden van de Commissie werkgelegenheid en sociale zaken. Zij hebben veel werk verzet en uitstekende bijdragen geleverd op dit moeilijke en complexe terrein.</p>
      <p sl="en">Op 11 juni 2001 bereikte de Raad unanieme overeenstemming over het gemeenschappelijk standpunt. Ik ben mij ervan bewust dat u de tekst daarvan wilt verbeteren. Zoals u na de eerste lezing weet, heeft de Commissie het merendeel van uw amendementen - 49 van de 70 - naar de geest overgenomen. Dientengevolge heeft zij een geamendeerd voorstel geformuleerd waarin dit standpunt tot uitdrukking kwam.</p>
      <p sl="en">In het algemeen moet gesteld worden dat het gemeenschappelijk standpunt de tekst van het oorspronkelijke voorstel aanzienlijk verbetert en tegemoet komt aan de wens om de tekst van richtlijn 76/207 bij te werken.</p>
      <p sl="en">Wij moeten ons nu richten op de meest essentiële punten van de richtlijn en eensgezind trachten mogelijke oplossingen te vinden ter verdere verbetering van het gemeenschappelijk standpunt. Zoals u weet heeft de Raad pas na lang discussiëren overeenstemming weten te bereiken over kwesties als de exacte formulering van de definities en het artikel over zwangerschaps- en vaderschapsverlof. Het was zeer moeilijk om daarover overeenstemming te bereiken in de Raad. Het compromis is dan ook uiterst broos. Aan de andere kant heb ik de indruk dat de Raad verdere compromissen zou kunnen sluiten. Ik denk daarbij aan gebieden als de planmatige bevordering van gelijkheid, de rol van organen bij het bevorderen van gelijke behandeling en de invoering van preventieve maatregelen ter bestrijding van seksuele intimidatie.</p>
      <p sl="en">Tegen deze achtergrond kan de Commissie de volgende amendementen aannemen. Het voorstel in de amendementen 1 en 5 om maatregelen te nemen ter voorkoming van seksuele intimidatie heeft de gedeeltelijke steun van de Commissie. Zij geeft er echter de voorkeur aan de tekst te herformuleren en in plaats van werkgevers te verplichten preventieve maatregelen te treffen, hen daartoe aan te moedigen.</p>
      <p sl="en">De Commissie kan amendement 8, inzake positieve maatregelen, gedeeltelijk overnemen als niet in het betreffende artikel van de richtlijn, maar in de overwegingen een definitie daarvan gegeven wordt.</p>
      <p sl="en">Met betrekking tot amendement 9, over bepalingen in contracten en overeenkomsten, accepteert de Commissie dat nietigverklaring verplicht dient te zijn. Zij is het er echter niet mee eens dat de mogelijkheid het contract te wijzigen, geschrapt wordt. Hier is flexibiliteit nodig.</p>
      <p sl="en">De Commissie kan amendement 13, over de rol van de onafhankelijke begrotingen, ten dele aannemen door de voorgestelde tekst te herformuleren. De tekst van het gemeenschappelijk standpunt kan verbeterd worden door de rol van de organen te versterken bij het bevorderen van gelijke behandeling. Ook zou het een verbetering betekenen als hun takenpakket werd uitgebreid met het toezicht op en de follow-up van Gemeenschapswetgeving op het gebied van gelijke behandeling. De Commissie steunt ook een herformulering van artikel 6, lid 3, in die zin, dat uitdrukkelijk wordt vermeld dat de aangewezen organen die namens slachtoffers optreden, er belang bij hebben te zorgen dat de bepalingen van de richtlijn worden nageleefd.</p>
      <p sl="en">Amendement 14, over plannen ter bevordering van gelijkheid en het niveau van de organisatie, wordt gedeeltelijk onderschreven door de Commissie. Zij wenst echter een nieuwe formulering van artikel 8 ter.</p>
      <p sl="en">Met betrekking tot amendement 15 zal de Commissie in een alternatieve tekst voorstellen slechts om de drie jaar een verslag over positieve maatregelen te publiceren.</p>
      <p sl="en">De Commissie neemt amendement 16, inzake gender mainstreaming , gedeeltelijk en naar de geest aan, maar alleen voorzover het amendement in overeenstemming is met de formulering van het Verdrag.</p>
      <p sl="en">Nu wil ik graag overgaan op de amendementen die de Commissie niet kan accepteren. Amendement 4, waarin de in het gemeenschappelijk standpunt gegeven definitie van seksuele intimidatie opnieuw geformuleerd wordt teneinde de definitie van het Parlement erin te verwerken, kan de Commissie niet overnemen. In de amendementen 7 en 17 wordt de tekst van het gemeenschappelijk standpunt inzake zwangerschapsverlof en vaderschapsverlof opnieuw geformuleerd. Zo wordt onder andere zwangerschaps- en vaderschapsverlof bij geadopteerde kinderen weer ter sprake gebracht. Er is in de Raad hevig gedebatteerd over het gemeenschappelijk standpunt over dit onderwerp en er is een broos compromis bereikt. Het is derhalve onwaarschijnlijk dat verdere wijzigingen geaccepteerd zouden worden.</p>
      <p sl="en">Ik wil u hier slechts aan de richtlijn inzake vaderschapsverlof herinneren – de eerste die wordt aangenomen na overeenstemming tussen de sociale partners.</p>
      <p sl="en">De Commissie heeft amendement 11 betreffende collectieve rechtsvordering in gevallen van discriminatie niet overgenomen. Zij heeft er vooral bezwaar tegen wanneer collectieve rechtsvordering plaatsvindt zonder toestemming van het slachtoffer van de discriminatie.</p>
      <p sl="en">De Commissie is van mening dat het gemeenschappelijk standpunt de inhoud van de amendementen 2, 3, 6, 10 en 12 reeds omvat.</p>
      <p sl="en">Samenvattend kan de Commissie de amendementen 1, 5, 8, 9, 13, 14, 15 en 16 gedeeltelijk of naar de geest aannemen. Zij verwerpt de amendementen 2, 3, 4, 6, 7, 10, 11, 12 en 17.</p>
    </intervention>
    <intervention id="2-250" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Hartelijk bedankt, mevrouw Diamantopoulou.</p>
      <p sl="nl">Het debat is gesloten.</p>
      <p sl="nl">De stemming vindt morgen om 11.30 uur plaats.</p>
    </intervention>
  </section>
  <section id="creitem12" title="Kwijting EOF 1999">
    <intervention id="2-252" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Aan de orde is het tweede verslag (A5-0337/2001) van mevrouw Rühle, namens de Commissie begrotingscontrole, over het verlenen van kwijting voor het financieel beheer van het zesde, zevende en achtste Europees Ontwikkelingsfonds betreffende het begrotingsjaar 1999 (COM(2000) 357 - C5-0257/2000 - 2000/2164(DEC)).</p>
      <p sl="nl">Ik geef direct het woord aan de rapporteur, mevrouw Rühle. Zij heeft vijf minuten spreektijd.</p>
    </intervention>
    <intervention id="2-253" speaker_id="4294" name="Heide RÜHLE" is_mep="True" mode="spoken" role="rapporteur" nationality="Germany" birth_date="05-11-1948" birth_place="Heilbronn" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, ik stel vandaag voor om kwijting te verlenen aan de Commissie voor het zesde, zevende en achtste Ontwikkelingsfonds in het begrotingsjaar 1999. We moesten deze kwijting in het voorjaar helaas uitstellen omdat ik als rapporteur van de Commissie slechts ontoereikende informatie had verkregen. Nu is die informatie er wel, en ik zou de Commissie uitdrukkelijk willen bedanken voor de goede samenwerking. Ik beveel u zonder enig voorbehoud aan om de kwijting te verlenen.</p>
      <p sl="de">Ik hoop en verwacht echter ook dat de goede samenwerking, die we sinds het voorjaar met de Commissie hebben, ook zal blijven bestaan bij het uitwerken van de verslagen over het Ontwikkelingsfonds. Slechts dan kunnen we de problemen in deze sector samen oplossen.</p>
      <p sl="de">Toch is mijn verslag heel kritisch. Het gaat namelijk over het jaar 1999, en 1999 was het eerste begrotingsjaar waarvoor de nieuwe Commissie volledig verantwoordelijk was. Volledige verantwoording betekent echter niet dat de Commissie aansprakelijk kan worden gesteld voor de fouten uit het verleden. We weten allemaal dat voor hervormingen tijd nodig is, en we zien dat de nodige stappen zijn gezet. Toch wil ik nog even kort herhalen wat de kritiek was. Het gaat om de uitvoering van het beleid. Er bestond in 1999 een enorme kloof tussen de 2,69 miljard euro betalingsverplichtingen en de 1,27 miljard euro daadwerkelijk verrichte betalingen. Dat geldt in zekere zin helaas ook voor de uitvoering van het kwijtscheldingsinitiatief voor de armste landen ter wereld. Ik weet natuurlijk dat dit ook een resultaat is van de algemene crisis in de ontwikkelingshulp. Het gaat hier niet alleen om het Ontwikkelingsfonds en niet alleen om het werk van de Commissie. De lidstaten, de Commissie en het Parlement moeten samen nadenken over nieuwe concepten voor het ontwikkelingsbeleid.</p>
      <p sl="de">Het probleem is het gebrek aan politieke wil om ruimhartig steun te geven. Bovendien ontbreken de instrumenten om het beschikbare geld op een efficiënte manier te beheren. Dat is het probleem in een notendop. Het is al laat, dus wil ik niet op alle details ingaan, maar ik wil wel benadrukken dat de voorstellen van de Commissie om dit probleem op te lossen de juiste kant op gaan. De delegaties in het buitenland moeten meer personeel en meer geld krijgen, zodat ze ter plaatse echt iets kunnen bereiken. Ik zou in dit verband echter ook een beroep op het Parlement willen doen. In de Begrotingscommissie hebben we lang gediscussieerd over de vraag of er meer personeel nodig is, met name voor de delegaties, en vooral de Commissie begrotingscontrole heeft ook druk uitgeoefend op de Begrotingscommissie om die posten beschikbaar te stellen. Anders spelen we een vals politiek spel dat erop neer komt dat de Commissie eerst de resultaten van de hervorming op tafel moet leggen en we pas dan het personeel ter beschikking zullen stellen. Dat is natuurlijk absurd, omdat de delegaties in het buitenland eerst dat personeel moeten hebben voordat de hervormingen resultaten kunnen opleveren.</p>
      <p sl="de">Ook de verdere hervormingen die in het verslag van de interne auditdienst van de Commissie worden genoemd zijn belangrijk en moeten nog uitvoerig worden besproken door de Commissie en het Parlement. Ik wil echter nu al reageren op het verslag van de Rekenkamer en uitleggen wat ik verwacht voor de kwijting in de toekomst en voor de samenwerking tussen het Parlement en de Commissie.</p>
      <p sl="de">Een essentieel punt is bijvoorbeeld dat we permanent moeten evalueren wat de verwachte stappen voor de hervorming van de overheid in de ACS-landen opleveren. We moeten aan de hand van relevante indicatoren vaststellen welke vooruitgang er is geboekt in de sleutelsectoren gezondheidszorg en onderwijs. We kunnen bijvoorbeeld meten hoeveel leraren en artsen erbij zijn gekomen. We kunnen zo de kwaliteit in plaats van de kwantiteit meten. Dat zou ook betekenen dat we de kwijtingsprocedure in het Parlement zelf zouden moeten veranderen. We moeten bijvoorbeeld meer de nadruk leggen op de kwaliteitscontrole, en niet van details schandalen maken. Bovendien moeten we zorgen voor een jaarlijkse controle van de boekhouding en van de rentabiliteit van het financieel beheer aan de hand van steekproeven. Tenslotte moeten we duidelijk gedefinieerde sancties opleggen in de vorm van vermindering of staking van de betalingen voor het geval dat de overeengekomen hervormingsstappen niet worden uitgevoerd. Als we die maatregelen samen nemen denk ik dat we een belangrijke stap zetten op weg naar een betere ontwikkelingshulp. Dan hebben we goede argumenten voor de belastingbetaler in de Europese Unie, die dan eerder bereid zal zijn het nodige geld ter beschikking te stellen. De huidige crisis sinds 11 september toont namelijk aan hoe belangrijk ontwikkelingshulp is, en dat die ook steeds belangrijker wordt. Bovendien is de EU intussen de grootste donor van ontwikkelingshulp. Daarom is het de hoogste tijd voor deze hervorming!</p>
    </intervention>
    <intervention id="2-254" speaker_id="2005" name="Francisca SAUQUILLO PÉREZ DEL ARCO" is_mep="True" mode="spoken" nationality="Spain" birth_date="31-07-1943" birth_place="Madrid" p_group="Group of the Party of European Socialists" m_state="ES">
      <p sl="es">rapporteur voor advies van de Commissie ontwikkelingssamenwerking. – Mijnheer de Voorzitter, de alom bekende, moeilijke omstandigheden die zich voordeden bij het beheer van de begroting voor 1999, hebben met name gevolgen gehad voor de fondsen voor buitenlandse betrekkingen, en in het bijzonder voor de steunfondsen voor derde landen, met inbegrip van het Europees Ontwikkelingsfonds.</p>
      <p sl="es">Naar het oordeel van de socialistische fractie dient het Europees Ontwikkelingsfonds niet alleen goed te worden beheerd omwille van een correcte en transparante boekhouding, maar ook omdat dit fonds en alle overige communautaire steunfondsen van fundamenteel belang zijn voor het terugdringen van de armoede, wat een van onze prioriteiten is. Derhalve volgen wij de verrichtingen van de Commissie op dit terrein met bijzondere belangstelling. Die belangstelling blijkt wel uit de grillige route die dit verslag in de bevoegde commissies heeft afgelegd alvorens uiteindelijk te worden aangenomen.</p>
      <p sl="es">Het afgelopen jaar hebben wij de kwijting voor 1998 ondergeschikt gemaakt aan het communautaire uitgavenbeleid voor het terugdringen van de armoede. In dat verband hebben wij de begrotingsstructuur verbeterd teneinde de risico’s van versnippering van de steunfondsen te verminderen. Dit jaar hebben we de kwijting eenmaal uitgesteld in afwachting van een aantal verslagen van de Rekenkamer. Thans, nadat de Commissie een reeks maatregelen heeft genomen om de doelmatigheid van de steun te verbeteren, zoals de oprichting van EuropAid, zijn wij in de gelegenheid om kwijting te verlenen. Enige terughoudendheid is daarbij echter geboden, en wel op grond van de volgende gegevens: zoals mevrouw Rühle heeft gezegd, was het niveau van de betalingen ten laste van het Europees Ontwikkelingsfonds in 1999 teleurstellend laag ten opzichte van het niveau van de vastleggingskredieten en dat van in voorafgaande jaren gerealiseerde betalingen. Initiatieven zoals dat voor vermindering van de schuld van de minst ontwikkelde landen worden niet uitgevoerd in de termijnen waartoe de Commissie zich verplicht heeft. De financiële contracten ten laste van het EOF komen hoofdzakelijk ten goede aan ondernemingen uit de lidstaten, ten koste van lokale ondernemingen en organisaties. De Commissie richt haar steun nog onvoldoende op het terugdringen van de armoede.</p>
      <p sl="es">Wat wij willen, is vereenvoudiging van de procedures, integratie van de samenwerkingscyclus, een grotere transparantie van het beheer, en een evaluatie van de situatie in belangrijke sectoren zoals de gezondheidszorg en het onderwijs. We zullen een follow-up uitvoeren van de naleving van de aanbevelingen van de onderhavige resolutie. De Commissie weet dat zij bij haar inspanningen ter verbetering van het beleid van het EOF kan rekenen op de steun van de socialistische fractie, en de socialistische fractie rekent erop dat deze verbeteringen gedurende de komende begrotingsjaren zichtbaar zullen worden, zodat we kwijting zullen kunnen verlenen zonder al de problemen en beperkende factoren die we tot op heden hebben gekend.</p>
    </intervention>
    <intervention id="2-255" speaker_id="4293" name="Gabriele STAUNER" is_mep="True" mode="spoken" nationality="Germany" birth_date="22-04-1948" birth_place="Wolfratshausen" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, geachte collega's, mevrouw Rühle schetst in haar verslag inzake de kwijting voor de Europese Ontwikkelingsfondsen een nuchter beeld van de tegenstellingen in ons ontwikkelingsbeleid. Er wordt weliswaar geklaagd dat we onvoldoende bereid zijn om hiervoor geld ter beschikking te stellen, maar we moeten ook vaststellen dat het geld dat wel beschikbaar is vaak slechts mondjesmaat kan worden uitgegeven.</p>
      <p sl="de">Er is toch iets mis met ons systeem als eind 1999 bijna 10 miljard euro zonder tijdslimiet beschikbaar zijn, geld dat toegezegd was, maar waar geen aanspraak op wordt gemaakt? Natuurlijk zal de Commissie ons zeggen dat er links en rechts misschien wat verbetering in zicht is, maar we blijven bij onze diagnose. We moeten eens heel principieel over ons concept nadenken.</p>
      <p sl="de">Onze steun in het kader van het Ontwikkelingsfonds komt aan een grens wanneer hij gebaseerd is op de samenwerking met staten die soms slechts op papier bestaan. Vaak is er geen ook maar enigszins functionerende overheid, geen democratische controle op de regeringen, veel landen bevinden zich in een staat van burgeroorlog of staan kort daarvoor.</p>
      <p sl="de">In een burgeroorlog moeten we allereerst helpen bij het bijleggen van de geschillen en ons concentreren op humanitaire steun. In andere gevallen moeten we ons meer dan tot nu toe concentreren op het opbouwen van een functionerende overheid. Het geld van de EU of van andere donoren kan alleen maar met de hulp van efficiënte overheidsdiensten op een zinvolle manier worden gebruikt. Zij zijn een voorwaarde voor een verantwoorde omgang met het eigen belastinggeld in deze landen, in het belang van de burger.</p>
      <p sl="de">Om al die redenen moeten we onze steun dus altijd koppelen aan een programma voor de hervorming van de overheidsdiensten. Als er bij die hervorming vooruitgang wordt geboekt, wordt die steun gegeven. Als er geen vooruitgang is, of zelfs achteruitgang, dan mogen we niet aarzelen en moeten we de geldkraan dichtdraaien. Ik weet het wel, dat is het moeilijkere deel van onze taak, maar de Commissie moet juist in zulke gevallen aantonen dat ze standvastig en beginselvast is.</p>
      <p sl="de">Tenslotte wil ik nog een woordje wijden aan de kwijtingsprocedure. De kwijting moest worden uitgesteld, omdat de Commissie ons indertijd niet de nodige informatie had verstrekt. Bovendien stak weer het probleem de kop op dat bepaalde vertrouwelijke informatie alleen maar aan de voorzitster van de commissie en aan de rapporteur werd gegeven. Daardoor ontstonden er twee categorieën van leden, en ik heb dat al vaker gezegd: sommige leden krijgen toegang tot de informatie, en andere niet.</p>
      <p sl="de">Onze commissie heeft in haar verslag in niet mis te verstane bewoordingen duidelijk gemaakt dat deze situatie zich nooit meer voor mag doen, en dat in de kwijtingsprocedure van nu af aan de bepalingen van ons Reglement volledig moeten worden toegepast. Dat betekent dat alle leden van dit Parlement toegang moeten krijgen tot alle vertrouwelijke informatie.</p>
    </intervention>
    <intervention id="2-256" speaker_id="1274" name="Freddy BLAK" is_mep="True" mode="spoken" nationality="Denmark" birth_date="08-03-1945" birth_place="Odense" p_group="Group of the Party of European Socialists" m_state="DK">
      <p sl="da">Mijnheer de Voorzitter, de Commissie dient nu kwijting verleend te worden voor 1999, maar het Parlement heeft in feite veel bereikt door het besluit tot verlening van kwijting in eerste instantie uit te stellen. De Commissie is daarmee onder druk gezet om een aantal initiatieven te nemen, die ze anders vast niet genomen zou hebben. Ik ben van mening dat de rapporteur een fraai stuk werk heeft geleverd, maar ik vind ook dat de Commissie een flinke schouderklop verdient als zij vooruitgang boekt - en ik vind dat zij dat gedaan heeft. Ik wil daarom namens de socialisten aanbevelen, dat wij kwijting verlenen voor het Ontwikkelingsfonds en tegelijkertijd wil ik de Commissie ervan verzekeren dat alle resterende problemen een vervolg zullen krijgen bij de kwijting voor het jaar 2000.</p>
      <p sl="da">De Commissie heeft een grootscheeps onderzoek uitgevoerd naar de tegenwaardefondsen en naar de verantwoordelijkheid en rol van de delegaties. Men heeft onderzocht of de delegaties aan hun verantwoordelijkheid hebben voldaan, en dat hebben ze blijkbaar want er zullen geen disciplinaire procedures worden ingesteld. Ik wil toch de heer Nielson vragen of de Commissie wil bevestigen dat er geen disciplinaire procedures worden ingesteld op basis van haar onderzoeken. Ik kan ook - misschien een beetje gemeen - vragen of de Commissie dit rapport wil bevestigen, dat het Parlement niet zal worden toegezonden.</p>
      <p sl="da">De interne auditdienst is goed van start gegaan met zijn onderzoeken naar de tegenwaardefondsen. Het is een goed rapport, dat kritisch is over de manier waarop het systeem functioneert. De tegenwaardefondsen zijn rechtstreekse begrotingssteun en noch de Commissie, noch de delegaties in de ontvangende landen hebben enig rechtstreeks toezicht op de middelen. Het rapport benadrukt dat rechtstreekse begrotingssteun riskant is, wat men ook doet. De heer Nielson heeft gezegd, dat men deze vorm van steun desondanks moet behouden. Maar hoe denkt hij dat men het toezicht op de middelen kan verbeteren? De Commissie moet ook een pluim krijgen voor het feit dat zij het Parlement onmiddellijk dit rapport heeft toegezonden. Dat laat zien dat zij iets geleerd heeft van deze hele gang van zaken. Het besluit tot kwijting werd voornamelijk uitgesteld omdat er problemen waren met het verstrekken van informatie: rapporten die aan de verkeerde mensen werden gestuurd, het sterk vertraagde rapport en rapporten die nooit aankwamen. Maar ik vind dat we een goed resultaat hebben bereikt en daarom beveel ik kwijting aan de Commissie aan.</p>
    </intervention>
    <intervention id="2-257" speaker_id="2048" name="Herbert BÖSCH" is_mep="True" mode="spoken" nationality="Austria" birth_date="11-09-1954" birth_place="Feldkirch" p_group="Socialist Group in the European Parliament" m_state="AT">
      <p sl="de">Mijnheer de Voorzitter, geachte collega's, allereerst wil ik mevrouw Rühle een compliment maken. Zij had dit voorjaar blijkbaar het juiste instinct toen ze voorstelde om deze kwijting voor het Europees Ontwikkelingsfonds uit te stellen. Wij als Commissie begrotingscontrole hadden op dat moment absoluut geen concrete informatie over de maatregelen na de fraudegevallen die in de loop van 1999 waren ontdekt. Intussen weten we tamelijk zeker wat we tot dan toe alleen maar konden vermoeden: de Commissie en ook het Bureau voor Fraudebestrijding OLAF moeten met een heel klein bijltje hakken. Een voorbeeld: in 1989/1999 zijn in de Ivoorkust gevallen van fraude in de gezondheidszorg ontdekt. Medische apparatuur zoals wegwerpnaalden en weegschalen voor baby's waren jarenlang tegen een veelvoud van de werkelijke waarde afgerekend. De schade is geraamd op ongeveer 27,4 miljoen euro. Toen de zaak aan het licht kwam vertelde de toen net benoemde Commissie dat het geld natuurlijk moest worden terugbetaald. Intussen weten we dat het geld niet in de kassa van het Europees Ontwikkelingsfonds terecht is gekomen. De reden daarvoor is - volgens de Commissie - dat er helemaal geen rechtsgrondslag is om het geld terug te eisen!</p>
      <p sl="de">Ik wil niet verder op de details ingaan, maar hieruit blijkt toch wel hoe moeilijk het is om hier nog iets recht te zetten als het geld al is overgemaakt. Daar komt nog bij dat OLAF in de ACS-landen niet dezelfde controlebevoegdheden heeft als in de lidstaten van de Unie. Ik hoef nauwelijks te zeggen dat er doodgewoon niet genoeg personeel is om vanuit Brussel overal de fraude te bestrijden.</p>
      <p sl="de">Daarom moeten we absoluut druk uitoefenen om ervoor te zorgen dat in de ontvangende landen zorgvuldiger met overheidsgeld wordt omgegaan. Landen die hun eigen belastinggeld niet kunnen beschermen tegen fraude, corruptie en verspilling kunnen ook het geld uit de EU niet echt beschermen. Dat betekent voor de Commissie echter ook dat ze in de ontvangende landen sterker aanwezig moet zijn, dat ben ik met de rapporteur eens. Dat kunnen we alleen met meer ambtenaren in de delegaties echter niet bereiken, de plaatselijke delegaties moeten ook meer gezag krijgen. Het is toch onaanvaardbaar dat de delegatie ter plaatse min of meer buitenspel kan worden gezet doordat de eigenlijke afspraken direct met Brussel worden gemaakt? Ik feliciteer u nogmaals van harte met uw verslag, mevrouw Rühle, we zullen er met plezier voor stemmen!</p>
    </intervention>
    <intervention id="2-258" speaker_id="4447" name="Paulo CASACA" is_mep="True" mode="spoken" nationality="Portugal" birth_date="02-07-1957" birth_place="Lisboa" p_group="Socialist Group in the European Parliament" m_state="PT">
      <p sl="pt">Mijnheer de Voorzitter, de Commissie heeft onlangs besloten een aantal delegaties in ACS-landen te sluiten dan wel een lagere status te geven. Bovendien is in een aantal vestigingen de personeelsbezetting teruggebracht. Meer dan twintig ACS-landen worden zo getroffen. Met dit besluit wordt de nakoming van de verplichtingen die de Europese Unie in Cotonou is aangegaan in gevaar gebracht. We zouden nu toch wel begrepen moeten hebben dat externe acties op het gebied van ontwikkeling altijd begeleid moeten worden. Om die acties te laten slagen moeten we in de ontvangende landen duidelijk zichtbaar aanwezig zijn, en onze vertegenwoordigingen aldaar dienen verantwoordelijk en autonoom op te treden. Alleen zo is ons optreden geloofwaardig. Het door de Commissie aangevoerde argument – begrotingsneutraliteit – is eenvoudigweg niet aanvaardbaar. Het opzetten van een vertegenwoordiging in landen als Saudi-Arabië is immers veel duurder dan het onderhouden van het merendeel van de vestigingen van de Europese Unie in de ACS-landen.</p>
      <p sl="pt">Het gaat hier trouwens niet alleen om de kosten van de EU-delegaties. De afwezigheid van elke vorm van begeleiding zal namelijk leiden tot een enorme verkwisting van openbare middelen. De Europese Unie moet ten aanzien van de minder ontwikkelde wereld een autonoom en consequent beleid voeren, en niet toelaten dat dit beleid geregionaliseerd wordt op basis van de behoeften van een aantal voormalige koloniale mogendheden. Ik hoop dat de Commissie dit besluit zal herzien en dat ze de ACS-landen en het beheer van het EOF de aandacht zal geven die deze landen en dit fonds behoren te krijgen.</p>
    </intervention>
    <intervention id="2-259" speaker_id="photo_generic" name="Nielson" is_mep="True" mode="spoken" role="Commissie">
      <p sl="en">Mijnheer de Voorzitter, ik wil in de eerste plaats de rapporteur bedanken voor haar uitstekende en zeer belangrijke werk met betrekking tot deze kwijting voor het financieel beheer van het Europees Ontwikkelingsfonds in het begrotingsjaar 1999. Dit was het jaar waarin deze Commissie aantrad en dat betekent dat ik mij speciaal verantwoordelijk voel voor de laatste vier maanden van dat jaar.</p>
      <p sl="en">De heer Blak merkte op dat het Parlement veel gewonnen heeft door het uitstel van deze kwijting goed te keuren. Ik denk dat dit waar is, maar ik wil benadrukken dat de Commissie niet minder verheugd is over het resultaat. Dit is als een mooie liefdesgeschiedenis – zij is altijd de moeite van het wachten waard. Het was echter niet juist dat het uitstel met name te maken zou hebben gehad met het feit dat er, in weerwil van de overeenstemming tussen de Commissie en het Parlement, informatie werd achtergehouden. De belangrijkste reden voor het uitstel was dat het verslag van de interne auditdienst nog niet af was. Dat kon ook niet, omdat zowel de Commissie als het Parlement het een noodzakelijk en goed idee vond de reikwijdte ervan te vergroten. Dit zou een serieuze en grondige studie opleveren van de wijze waarop wij deze methode van ontwikkelingssamenwerking dienen toe te passen. Wij hebben derhalve problemen opgelost die normaliter niet in het kwijtingsproces aan de orde komen. Hiermee kunnen wij elkaar vanavond feliciteren.</p>
      <p sl="en">Met betrekking tot Ivoorkust kan ik de heer Bösch meedelen dat wij volledige schadevergoeding hebben gekregen, zelfs al is daar een militaire coup gepleegd! We hebben ze het vuur aan de schenen gelegd. We hebben vastgehouden aan wat ik tegen het Parlement had gezegd, namelijk dat wij een “zero tolerance” beleid wilden blijven voeren. De nieuwe militaire dictators in Ivoorkust hebben hun verplichtingen binnen de gestelde termijn geaccepteerd.</p>
      <p sl="en">Sinds ik commissaris ben, hebben wij tot nu toe nog niet één geval meegemaakt waarin het ons niet is gelukt volledige schadevergoeding te krijgen, wanneer uit de resultaten van een audit bleek dat dit nodig was.</p>
      <p sl="en">Onze samenwerking via het EOF is meer en meer toegenomen. De steun van andere grote donors aan ontwikkelingslanden en vooral aan de minst ontwikkelde landen is daarentegen afgenomen. De fondsen vormen een steeds belangrijkere bron van inkomsten voor deze landen. Wij zijn het hun – en onze Europese belastingbetalers - daarom uiteraard verschuldigd om deze geldmiddelen zo effectief mogelijk aan te wenden.</p>
      <p sl="en">Evenzo dient de Commissie na te gaan of de ontvangende landen alles in het werk stellen om hun eigen vermogen tot het effectief beheren van begrotingen en financiën te verbeteren. Dit is een belangrijk thema geweest in deze kwijtingsprocedure en het heeft de aandacht gevestigd op een belangrijk onderdeel van de ontwikkelingssamenwerking. Het werk van de Europese Rekenkamer en de interne auditdienst van de Commissie, in samenwerking met de diverse verantwoordelijke Commissiediensten, heeft mijns inziens geleid tot een beter begrip van het vraagstuk van een gezond financieel beheer van begrotingssteun.</p>
      <p sl="en">Ik zie geen reden om de Overeenkomst van Cotonou te amenderen om dit erin tot uitdrukking te laten komen. Ik ben ervan overtuigd dat er een heldere consensus is tussen de Commissie, de Rekenkamer en het Parlement over de te volgen weg en vooral over het belang van begrotingssteun. Dit is een cruciaal instrument voor het versterken van de stabiliteit en het economisch bestuur. Wij spelen een uiterst belangrijke rol door deze steun beschikbaar te stellen in samenwerking met andere grote donors en op een manier die de verantwoordelijkheid van de ontvangende regering benadrukt. Ik ben het Parlement zeer dankbaar dat het begrepen heeft dat deze begrotingsperiode in dit perspectief staat. Wij moeten hiermee doorgaan. Geen enkele andere donor is in staat en bereid om deze uitdaging aan te gaan zoals wij.</p>
      <p sl="en">Natuurlijk kunnen wij de gevallen van corruptie of nalatigheid in het beheer van overheidsfondsen niet door de vingers zien. Ik kan u dan ook verzekeren dat wij dit “zero tolerance” beleid ten opzichte van fraude en corruptie zullen voortzetten. Wij moeten echter beseffen - en het Parlement eveneens - dat het versterken van de financiële controlesystemen in deze landen een langetermijnproces is. Het moet op een realistische manier worden aangepakt. We moeten een risicoanalyse maken van iedere actie die we voor EOF-middelen overwegen en actie ondernemen met een duidelijk besef van de eraan verbonden risico’s. Elke actie moet gebaseerd zijn op een gezamenlijke aanpak met andere donors. Het zou onrealistisch zijn als de Commissie afzonderlijk stappen zou ondernemen. Die gezamenlijke aanpak moet gebaseerd zijn op het ontwikkelen van interne aansprakelijkheid. De samenwerking met andere donors op dit gebied is beter dan ooit. We willen allemaal dat de situatie verbetert en dat is beslist waar wij in goede samenwerking naar streven.</p>
      <p sl="en">Dit verslag betreft de kwijting voor 1999. Voor 2000 zien de prestaties er in verschillende opzichten iets bemoedigender uit.</p>
      <p sl="en">Een van de belangrijkste doelstellingen van de hervorming van het beheer van de externe hulpprogramma’s is natuurlijk het drastisch verkleinen van de kloof tussen betalingsverplichtingen en daadwerkelijke betalingen. De Commissie voert al sinds mei vorig jaar maatregelen door om dit probleem aan te pakken. Wij hebben bijvoorbeeld waar mogelijk oude en sluimerende betalingsverplichtingen onverwijld afgesloten. Ook hebben wij een zogenaamde horizonbepaling voorgesteld om de periode te beperken waarbinnen voor een actie bestemde middelen gebruikt kunnen worden voor contracten. We hebben daarom reden om te hopen dat de situatie geleidelijk zal verbeteren.</p>
      <p sl="en">Met betrekking tot het trage tempo waarin betalingen plaatsvinden, wil ik het volgende te berde brengen. De reeds beschikbare cijfers maken duidelijk dat de betalingen in 2000 zijn toegenomen van 1,27 miljard euro tot 1,55 miljard euro. Deze cijfers zullen voorlopig nog maar uiterst langzaam veranderen. We hebben de totale omvang van wat we op dit gebied doen, vergroot. Dit zal geleidelijk in de cijfers zichtbaar worden, doordat jaar na jaar steeds meer activiteiten worden ontplooid. Dit is natuurlijk de uitdaging waar wij voor staan.</p>
      <p sl="en">Bij verschillende gelegenheden heb ik gezegd dat het gebrek aan uitgebreide gegevens over onze activiteiten een wezenlijk probleem is. We hebben enige vooruitgang geboekt wat betreft doelmatiger managementinformatiesystemen. Ik weet dat het Parlement – en met name de Commissie ontwikkelingssamenwerking – graag ziet dat wij vorderingen maken op dit gebied en wij doen ook ons best. Desalniettemin valt er nog veel te doen en wij zijn ons terdege bewust dat het nodig is voort te maken met de hervorming van het beheer van onze programma’s.</p>
      <p sl="en">Wij zetten ons er in het bijzonder voor in het decentralisatieproces – of het delegeren aan delegaties, zoals ik het liever noem – soepel te laten verlopen. De Commissie heeft om extra personeel gevraagd, maar is daarbij uitgegaan van een zeer voorzichtige berekening en wij hebben iedere post nodig.</p>
      <p sl="en">Ik hoop daarom dat het Parlement ons hierin zal steunen wanneer het zich uitspreekt over de begroting voor 2002. Het was wat dat betreft bemoedigend om naar de heer Casaca te luisteren. Ik dank u voor uw enthousiaste steun en hoop dat u die ook waar kunt maken. We zijn vastbesloten om te voorkomen dat de deconcentratie erop uitloopt dat de door onderbezetting ontstane problemen simpelweg verplaatst worden van Brussel naar de delegaties. Dit is een ernstige zaak.</p>
      <p sl="en">In de resolutie wordt bezorgdheid geuit over het percentage uit ontwikkelingsfondsen gefinancierde contracten dat naar bedrijven in ACS-landen gaat. Daarbij wordt de Commissie verzocht dit percentage in vijf jaar te verhogen van 25 procent naar 40 procent. De ACS-landen krijgen een veel hoger percentage contracten via het EOF dan via bijna iedere andere grote donor. Dit moeten we niet vergeten. Bedrijven in ACS-landen profiteren nu reeds van een aanzienlijke voorkeursmarge in gevallen waarin offertes in technisch opzicht gelijkwaardig zijn. De Commissie moet een transparant en eerlijk aanbestedingssysteem toepassen en kan derhalve geen vaste quota’s in overweging nemen. Dit zou Europese bedrijven in het nadeel stellen en strijdig zijn met bepalingen van de Wereldhandelsorganisatie. Dit laat onverlet dat wij de politieke wil van het Parlement delen om de voordelen van onze hulp aan plaatselijke economieën te maximaliseren, vooral waar sprake is van een technisch bekwame en goed gestructureerde particuliere sector.</p>
      <p sl="en">Ik zou willen wijzen op de nieuwe investeringsfaciliteit, die onderdeel is van de Overeenkomst van Cotonou en waarvoor 2,2 miljard euro is uitgetrokken. Deze faciliteit heeft ten doel investeringen in onze partnerlanden te stimuleren. Dit is een manier waarop zij hun positie juist in dit opzicht kunnen verbeteren. Wij hebben al geconstateerd dat wij op dit gebied moeten doorzetten.</p>
      <p sl="en">Ik wil het Parlement nadrukkelijk verzekeren dat de Commissie bezig is haar procedures voor toezicht op de follow-up van audits te versterken. Dit is een belangrijk onderdeel van de hervorming van het financieel beheer en de financiële controle van de Commissie. Ingevolge de opmerkingen van de Europese Rekenkamer zijn wij ook van plan de presentatie van de rekeningen te verbeteren. Wij zijn er klaar voor om een directe dialoog aan te gaan om uit te vinden hoe we dit het beste kunnen aanpakken.</p>
      <p sl="en">Ik zal kort ingaan op de paragrafen in de resolutie waarin verwezen wordt naar het overleggen van vertrouwelijke stukken. Het blijft van cruciaal belang dat vertrouwelijkheid in acht genomen wordt en dat de juiste procedures worden toegepast voor het overleggen van documenten. De kwijtingsprocedure 1999 heeft laten zien dat de kaderovereenkomst een doeltreffend en bevredigend kader biedt voor samenwerking tussen de Commissie en het Parlement. Datgene wat wij vanavond bespreken is in overeenstemming met die regels. Dat wil wil ik absoluut duidelijk maken.</p>
      <p sl="en">De kwijtingsprocedure 1999 was de eerste waarin deze kaderovereenkomst in praktijk werd gebracht. De Commissie heeft gedurende de hele procedure getracht de overeenkomst volledig en getrouw toe te passen. Zij is van mening dat de kaderovereenkomst een effectief mechanisme gebleken is. Eén voordeel van de overeenkomst is dat zij het mogelijk maakt dat het Parlement vertrouwelijke informatie en dergelijke ontvangt. Het besef hoe belangrijk ontwikkelingshulp is, lijkt te groeien naarmate wij meer en meer begrijpen van mondialisering. Daarnaast zijn wij, in het licht van de recente gebeurtenissen, beter gaan begrijpen dat onderlinge afhankelijkheid in deze wereld een realiteit is en dat zij ook dringend noodzakelijk is. Wij kunnen niet alléén handelen. Armoedebestrijding is een uitdaging die de hele internationale gemeenschap aangaat en wij delen met anderen het kader voor hulpverlening en voor het beoordelen van de resultaten.</p>
    </intervention>
    <intervention id="2-260" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Het debat is gesloten.</p>
      <p sl="nl">De stemming vindt morgen om 11.30 uur plaats.</p>
    </intervention>
    <intervention id="2-261" speaker_id="2048" name="Herbert BÖSCH" is_mep="True" mode="spoken" nationality="Austria" birth_date="11-09-1954" birth_place="Feldkirch" p_group="Socialist Group in the European Parliament" m_state="AT">
      <p sl="de">Mijnheer de Voorzitter, ik ben een beetje op het verkeerde been gezet door de mededeling van de commissaris dat we het geld van de Ivoorkust terug hebben gekregen. Ik zou de commissaris dankbaar zijn als hij mij, met of zonder framework agreement, zou kunnen vertellen waar dat geld geboekt is, dan kunnen wij dat ook volgen. Dat kan ook schriftelijk.</p>
    </intervention>
    <intervention id="2-262" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Ik zie, geachte collega's, dat de commissaris hiermee instemt. Op korte termijn krijgt u ongetwijfeld al die gegevens.</p>
    </intervention>
  </section>
  <section id="creitem13" title="Nomenclatuur van territoriale eenheden voor de statistiek (NUTS)">
    <intervention id="2-264" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Aan de orde is het verslag (A5–0335/2001) van mevrouw Miguélez Ramos, namens de Commissie regionaal beleid, vervoer en toerisme in over het voorstel voor een verordening van het Europees Parlement en de Raad betreffende de opstelling van een gemeenschappelijke nomenclatuur van territoriale eenheden voor de statistiek (NUTS) (COM(2001) 83 - C5-0065/2001 - 2001/0046(COD)).</p>
    </intervention>
    <intervention id="2-265" speaker_id="4349" name="Rosa MIGUÉLEZ RAMOS" is_mep="True" mode="spoken" role="rapporteur" nationality="Spain" birth_date="27-08-1953" birth_place="Ferrol" p_group="Socialist Group in the European Parliament" m_state="ES">
      <p sl="es">Mijnheer de Voorzitter, de Commissie regionaal beleid prijst zich gelukkig met het initiatief om de nomenclatuur van statistische territoriale eenheden in een verordening vast te leggen en aldus van een rechtsgrondslag te voorzien. Door het ontbreken van die rechtsgrondslag zijn wijzigingen en aanpassingen tot op heden geregeld via een herenakkoord tussen de lidstaten en Eurostat.</p>
      <p sl="es">Ik ben de opvatting toegedaan dat statistieken niet neutraal zijn, noch onbeduidend in politiek opzicht. Derhalve geloof ik dat dit voorstel voor een verordening een grote politieke reikwijdte heeft, niet alleen omdat aan de hand hiervan de regio’s en streken worden vastgesteld waaraan de structuurfondsen hun middelen dienen te besteden, maar ook omdat hiermee vorm wordt gegeven aan een bepaalde visie op Europa, op zijn territoriale realiteit, zijn regionale en provinciale indeling, zijn interne discrepanties en onevenwichtige situaties.</p>
      <p sl="es">Het voorstel houdt vast aan de indeling van het grondgebied van de lidstaten in statistische eenheden die hiërarchisch in drie niveaus zijn georganiseerd, terwijl het criteria geeft voor de definitie van deze regio’s in de kandidaat-landen. Het voorstel pleit ervoor deze criteria als voorheen vast te stellen op grond van de territoriale organisaties en binnen de bestaande demografische bandbreedten.</p>
      <p sl="es">De Commissie regionaal beleid is het eens met de door de Commissie in haar ontwerpverordening geformuleerde doelstellingen, maar desondanks vindt zij dat de voorgestelde onderverdeling niet geheel en al met die doelstellingen in overeenstemming is, waardoor zij door de burgers wordt gezien als een kunstmatige indeling van het Europees grondgebied. In de bijlage beperkt de Commissie zich inderdaad tot het weergeven van de bestaande administratieve territoriale eenheden in elke lidstaat, waarbij zij die op een hoop gooit met andere eenheden die niet van institutionele aard zijn, hetgeen resulteert in een duidelijk gebrek aan homogeniteit.</p>
      <p sl="es">De Commissie regionaal beleid houdt vast aan haar standpunt dat het voorstel een Europese benadering zou moeten omvatten die verder kan gaan dan het kader van de grenzen tussen de lidstaten. In deze zin zou het niveau NUTS 1 grote territoriale eenheden moeten omvatten die verder reiken dan deze grenzen welke als basis behoren te dienen voor een toekomstige ruimtelijke ordening van het Europese grondgebied. Geachte dames en heren afgevaardigden, het niveau NUTS 1 vertoont duidelijke gebreken. Alleen de regio’s in Duitsland en België worden als eenheden beschouwd, terwijl het niveau NUTS 1 in andere lidstaten zoals Spanje, Frankrijk of Italië overeenkomt met reusachtige, volstrekt kunstmatige eenheden bestaande uit regio’s die vrijwel steeds op willekeurige wijze zijn samengevoegd.</p>
      <p sl="es">Aan de andere kant wordt het Finse eiland Aland beschouwd als een eenheid van het niveau NUTS 1 terwijl zijn inwonertal van 25.000 wel erg ver onder het in de demografische classificatie vereiste minimum van drie miljoen ligt. Ik ben dan ook nog steeds van mening dat het voorstel van de Commissie meer gedurfd had moeten zijn, meer coherent, en wellicht – als u mij toestaat dat te zeggen – ook meer Europees.</p>
      <p sl="es">De onevenwichtigheden nemen toe op het niveau 3, waarop een enkele lidstaat, Duitsland, meer eenheden telt dan acht andere lidstaten samen: Frankrijk, Italië, het Verenigd Koninkrijk, Spanje, Nederland, Denemarken, Ierland en Luxemburg. Ook wat betreft de omvang of de oppervlakte van de territoriale eenheden is er een duidelijk gebrek aan evenwicht, want het criterium dat in het voorstel overheerst, is het bevolkingscriterium en niet dat van de territoriale omvang. De Commissie regionaal beleid roept de Commissie en de lidstaten op om te werken aan de opzet van een niveau NUTS 4 en zelfs een niveau NUTS 5 waarmee de lokale eenheden zouden worden vertegenwoordigd.</p>
      <p sl="es">De Commissie regionaal beleid legt de plenaire vergadering elf amendementen op het voorstel voor. Gezegd moet worden dat het onderhavige verslag in commissie werd goedgekeurd met 43 stemmen voor en een onthouding. Als rapporteur sta ik achter deze amendementen, terwijl ik tegen de overige amendementen ben die in de plenaire vergadering zijn ingediend en die in commissie reeds zijn verworpen. Ik denk dat het door de Commissie regionaal beleid goedgekeurde verslag aanvaardbaar is voor de Raad en de Commissie. Als het wordt aangenomen, zou ons dat een tweede lezing alsook de bemiddelingsprocedure besparen, en zou de verordening op 1 januari aanstaande van kracht kunnen worden. Mocht dat zo zijn, dat kunnen we ons gelukkig prijzen met het feit dat we in een wettekst de basis hebben gelegd voor het vaststellen van de territoriale eenheden die een vereiste zijn voor het verzamelen van statistische gegevens in dat grote Europa dat voor ons ligt. Hopelijk brengen we niet de bekende uitspraak in praktijk die luidt dat statistiek de kunst is om weer te geven dat twee mensen goed hebben gegeten, als in werkelijkheid een van hen twee kippen heeft opgepeuzeld en de ander helemaal niets achter de kiezen heeft.</p>
    </intervention>
    <intervention id="2-266" speaker_id="4325" name="Carlos RIPOLL Y MARTÍNEZ DE BEDOYA" is_mep="True" mode="spoken" nationality="Spain" birth_date="05-04-1958" birth_place="Palma de Mallorca" p_group="Group of the European People's Party (Christian Democrats) and European Democrats" m_state="ES">
      <p sl="es">Mijnheer de Voorzitter, commissaris, in de eerste plaats wil ik de rapporteur gelukwensen. Ik vind dat zij, met het voorstel van de Commissie als uitgangspunt, dat goede voornemens, goede punten en – om het zo te zeggen – de juiste accenten bevat, de commissie een goed ontwerpverslag heeft voorgelegd, en dat het door deze commissie verkregen resultaat bijzonder bevredigend is, zoals de rapporteur al heeft opgemerkt. Het zou een goede zaak zijn als de Commissie, en naderhand de Raad, de voorstellen van de Commissie regionaal beleid van dit Parlement zouden overnemen.</p>
      <p sl="es">De opbouw van Europa berust op overeenkomsten en overeenstemming. Ook in het geval van de onderhavige materie werd de daarvoor kenmerkende werkwijze gehanteerd, namelijk via herenakkoorden. Van nu af aan echter moet een groot deel van die akkoorden zijn weerslag vinden in de Verdragen, voorzien van een relevante rechtsgrondslag. Zoals de rapporteur zeer terecht heeft opgemerkt, is dit een bijzonder vitale kwestie. Het gaat hier om de territoriale indeling van Europa. Daarbij moeten duidelijke, homogene en geografische criteria worden gehanteerd. Criteria die gebaseerd zijn op - vergeef mij de redundantie – bestuurlijk-administratieve criteria. We moeten geen kunstmatige eenheden invoeren die er uiteindelijk alleen maar toe leiden dat het vertrouwen in de Europese opbouw van de zijde van de verschillende staten, de regio’s en tenslotte de burgers, wordt ondermijnd. Daarom prijs ik mij gelukkig met het voorstel van de commissie. Tenslotte zou ik de aandacht willen vestigen op een amendement dat de strekking van de onderhavige discussie min of meer weerspiegelt, namelijk het amendement van mevrouw Cerdeira over de indeling van de steden Ceuta en Melilla, bestuurlijk-administratieve eenheden die elk hun eigen statuut hebben. Wat dit concrete geval betreft wil ik u erop attenderen dat de heer Hernández Mollar van mijn fractie eveneens jarenlang heeft gestreden voor die erkenning, en mijns inziens zal er morgen, wanneer het door de Commissie regionaal beleid voorgelegde verslag wordt aangenomen, eindelijk een bevredigend resultaat zijn bereikt. Het geval van Ceuta en Melilla is een voorbeeld en een weergave van hetgeen wij voor ogen hebben met betrekking tot de indeling en herstructurering van Europa.</p>
    </intervention>
    <intervention id="2-267" speaker_id="4491" name="Emmanouil MASTORAKIS" is_mep="True" mode="spoken" nationality="Greece" birth_date="25-05-1947" birth_place="Ierapetra-Kriti" p_group="Group of the Party of European Socialists" m_state="GR">
      <p sl="el">Mijnheer de Voorzitter, mijnheer de commissaris, waarde collega’s, het lijdt geen twijfel dat de nomenclatuur van de territoriale eenheden voor de statistiek geen formeel vraagstuk is, zoals men misschien op het eerste gezicht zou kunnen denken. Dit is ook geen technisch debat met statistische termen, maar een fundamenteel debat. De aanneming van een bepaalde indeling zal namelijk de steun aan de ontwikkeling van een bepaalde territoriale eenheid rechtstreeks beïnvloeden. Dit geldt vooral nu de uitbreiding of, beter gezegd, de uitbreidingen op til zijn, daar de toetreding van de kandidaat-landen in groepen zal gebeuren en het daarom noodzakelijk zal zijn objectieve criteria te hanteren bij de indeling van de territoriale eenheden. Dan zullen ook de nieuwe leden de spelregels leren kennen.</p>
      <p sl="el">Het meest eenvoudige zou zijn volledig uniforme criteria aan te houden voor elk indelingsniveau en alle lidstaten. De landen van de Unie hebben echter allerlei bijzonderheden waardoor de toepassing van een dergelijke aanpak onmogelijk is. Daarom zijn wij het eens met de rapporteur. Wij delen ook haar voldoening over het initiatief van de Commissie die met de onderhavige ontwerpverordening de rechtsgrondslag creëert voor de nomenclatuur van de territoriale eenheden voor de statistiek.</p>
      <p sl="el">Wij moeten de rapporteur tevens gelukwensen met het feit dat zij met vrouwelijke scherpzinnigheid en gematigdheid, zou ik haast zeggen, erin geslaagd is - met eigen voorstellen en door overname van andermans voorstellen - het standpunt van de Commissie te verbeteren en dichter in de buurt te brengen van het hoofddoel, te weten de totstandbrenging van daadwerkelijk vergelijkbare territoriale eenheden. Alleen op die manier kunnen wij een algemeen aanvaardbaar, Europees statistisch systeem verwerven.</p>
      <p sl="el">De Europese burger zet terecht vraagtekens bij een aantal onrechtvaardigheden. Hij mag niet worden afgescheept met teleurstellende antwoorden als: “Dat gebied is er weliswaar beter aan toe dan het jouwe, maar het wordt gesteund omdat het nu eenmaal een territoriale eenheid NUTS 2 is, terwijl jouw gebied dat niet is”. Wij moeten er vastberaden naar streven de werking van de Unie op alle niveaus rationeler te maken.</p>
    </intervention>
    <intervention id="2-268" speaker_id="2340" name="Samuli POHJAMO" is_mep="True" mode="spoken" nationality="Finland" birth_date="04-04-1950" birth_place="Oulu" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, mijnheer de commissaris, waarde collega's, ook ik wil mevrouw Miguélez Ramos bedanken voor de goede voorbereiding. Zij heeft belangrijke kwesties naar voren gebracht en ook rekening gehouden met de voorstellen van collega's. Onze fractie steunt het voorstel van de Commissie en ook het standpunt van de rapporteur om een adequate rechtsgrond voor de nomenclatuur te scheppen.</p>
      <p sl="fi">De kwestie is ook actueel, omdat de kandidaat-landen richtsnoeren krijgen voor het vaststellen van de territoriale indeling van hun landen. In de huidige NUTS-indeling is het probleem onder andere dat de indeling per land tot stand is gekomen volgens de eigen tradities en behoeften van de afzonderlijke landen. Een onderwerp van kritiek is dat de oppervlakte van de regio's niet is gebruikt als basis voor de statistieken. De eenheden zijn niet even groot en er wordt geen rekening gehouden met bijvoorbeeld een lage bevolkingsdichtheid of een geleidelijke afname van de bevolking. De doelen van de verordening inzake duidelijke regels, vergelijkbaarheid en onafhankelijkheid moeten worden gesteund. Het is ook van belang regels op te stellen voor de behandeling van wijzigingen en zeker te stellen dat de NUTS-indeling niet te vaak wordt gewijzigd.</p>
      <p sl="fi">Wij vragen om steun voor het amendement van onze fractie waarin artikel 3, lid 4, wordt aangevuld met eilanden en afgelegen gebieden, zodat een onnodige herindeling wordt voorkomen. Onze fractie onderstreept dat er bij de indeling ook flexibiliteit nodig is, zodat er doelmatig rekening wordt gehouden met administratieve aspecten en onder andere de geografische, sociale en economische omstandigheden. Onze fractie steunt het standpunt van de rapporteur dat de Commissie de opname van het NUTS 4-niveau in de verordening moet overwegen.</p>
      <p sl="fi">De doelstelling om vergelijkbare regio's in te delen is moeilijk en vergt tijd. Het is echter van wezenlijk belang dat er een rechtvaardige indeling komt die het gemakkelijker maakt de juiste maatregelen op de juiste regio's te richten.</p>
    </intervention>
    <intervention id="2-269" speaker_id="1933" name="Elisabeth SCHROEDTER" is_mep="True" mode="spoken" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, het is erg jammer dat de heer Barnier er zelf niet is. Bij de NUTS-classificatie gaat het niet om een eenvoudige technische of statistische kwestie, het gaat om één van de belangrijkste politieke vraagstukken voor het toekomstige cohesiebeleid. Het gaat er namelijk om wie in de toekomst Europese subsidies krijgt, en hoeveel, en wie bepaalt hoe het geld mag worden gebruikt. Dat zijn essentiële vragen voor de toekomst van de Europese Unie en van het cohesiebeleid. Daarom speelt dit onderwerp, al wordt het op dit late uur behandeld, een grotere rol dan tot nu toe is gebleken.</p>
      <p sl="de">De Commissie heeft zich altijd beperkt tot statistische criteria voor de indeling van het grondgebied en niet naar deze politieke criteria gekeken. Dat leidde er telkens weer toe dat het geld van de structuurfondsen uiteindelijk kwistig links en rechts werd verdeeld en niet gericht en efficiënt de armste regio's ten goede kwam. Als ik bekijk hoe dat in de kandidaat-landen gaat moet ik vaststellen dat de gebieden van doelstelling 1 nu ook rijke regio's zijn en grote steden zoals Warschau en Riga. Deze gebieden kunnen net zoveel subsidies krijgen als Latgale en Mazuren, de armste regio's in de toekomstige Europese Unie. Dat is natuurlijk niet gezond. Dat maakt een geloofwaardig cohesiebeleid onmogelijk, en ik vind het volkomen absurd! Daarom vraag ik u: moet dezelfde instantie die de subsidies toekent ook verantwoordelijk zijn voor de controle? In dit voorstel wordt volgens mij geen rekening gehouden met het bottom-up -concept.</p>
    </intervention>
    <intervention id="2-270" speaker_id="1842" name="Rolf BEREND" is_mep="True" mode="spoken" nationality="Germany" birth_date="01-10-1943" birth_place="Gernrode/Eichsfeld" p_group="Group of the European People's Party (Christian Democrats) and European Democrats" m_state="DE">
      <p sl="de">Mijnheer de Voorzitter, geachte collega's, het voorstel voor een verordening betreffende de opstelling van een gemeenschappelijke nomenclatuur van territoriale eenheden voor de statistiek (NUTS) is volgens mij voor statische doeleinden maar ook gezien onze staatsordening zinvol en logisch. We moeten echter garanderen dat de wijziging van de classificatie alleen maar mogelijk is met de instemming van de lidstaten. We moeten in de Europese Unie ook garanderen dat de regio's voor de arbeidsmarkt ook in de toekomst volgens andere criteria dan die van NUTS-niveau 3 kunnen worden gedefinieerd. De voorgestelde periode van twee jaar tussen het besluit om een NUTS-classificatie te veranderen en de toepassing van dat besluit moet aanzienlijk worden verkort, en misschien wel helemaal wegvallen, want de betalingen van de Commissie aan de lidstaten kunnen tenslotte afhankelijk zijn van de regionale verdeling.</p>
      <p sl="de">Verder ben ik absoluut tevreden met het voorstel van de Commissie. Ik ben van mening dat de amendementen van de rapporteur, die door de meerderheid in de Commissie regionaal beleid, vervoer en toerisme zijn goedgekeurd, de tekst niet verbeteren. Ik noem hier de meerderheid, maar eigenlijk was de stemming eenparig met één onthouding, en wel door mij.</p>
      <p sl="de">Ik heb in de commissie tegen een aantal amendementen gestemd. In het verslag wordt namelijk telkens weer gepleit voor het opnemen van bijkomende criteria voor de classificatie van gebieden. Daar heb ik moeite mee. Wanneer we bijvoorbeeld economische, geografische en sociale criteria volgen bij niet-administratieve eenheden leidt dat tot een vervaging van deze op zich begrijpelijke criteria. Het eigenlijke criterium voor de classificatie moet volgens mij het aantal inwoners van een regio zijn. Zij krijgen tenslotte direct te maken met de gevolgen van die NUTS-classificatie.</p>
      <p sl="de">De rapporteur zegt in een overweging dat er tenminste drie niveaus nodig zijn in de classificatie. Dat impliceert dat er nog meer niveaus voor de classificatie van regio's moeten worden ingevoerd. We mogen echter niet vergeten dat de invoering van nieuwe statistieken voor de betrokken gebieden heel veel administratieve rompslomp met zich meebrengt. Dat moeten we volgens mij proberen te beperken.</p>
    </intervention>
    <intervention id="2-271" speaker_id="photo_generic" name="Solbes" is_mep="True" mode="spoken" role="Commissie">
      <p sl="es">Mijnheer de Voorzitter, ik wil mevrouw Miguélez en alle overige sprekers bedanken voor hun bijdrage aan dit debat.</p>
      <p sl="es">Om te beginnen zou ik een tweetal mijns inziens essentiële punten willen toelichten. Het is aan u om uit te maken of een statistische classificatie al dan niet een politieke impact heeft; ik kan u echter verzekeren dat dit niet het doel van het onderhavige document is, dat dit niet de bedoeling van de Commissie was. Het document is gebaseerd op een voorstel van Eurostat dat een zo rechtvaardig mogelijke benadering beoogt voor alle landen en regio’s van de Europese Unie. In dit document wordt verder allerminst vooruitgelopen op het regionaal beleid, zoals op de vragen: welke regio wordt een doelstelling1- regio? Welke regio wordt een doelstelling 2-regio? Zal het huidige stelsel van het regionale beleid gehandhaafd blijven in de toekomst? Op al die vragen hebben wij geen antwoord. We hebben het hier uitsluitend over statistiek; we hebben het over het stelsel dat tot doel heeft de beste en meest rechtvaardige statistieken op te stellen voor alle landen van de Unie.</p>
      <p sl="es">Wat hebben wij voor ogen? Wat wij voor ogen hebben, is dat een tot op heden toegepaste praktijk in regels wordt omgezet. Dat is wat wij willen, omdat het ons van essentieel belang lijkt een wettig karakter te verlenen aan een praktijk die tot op heden heeft berust op een consensus tussen de lidstaten en de Commissie. Verder lijkt het ons echter ook van fundamenteel belang een methode te hebben waarmee de beginselen van de uitbreiding kunnen worden vastgesteld, en waarmee dezelfde criteria kunnen worden gehanteerd die tot nog toe gebruikt zijn. Tot op heden hadden de NUTS geen rechtsgrondslag, en die krijgen ze nu wel: dat is het doel van de onderhavige verordening.</p>
      <p sl="es">Welke criteria hebben wij aangehouden bij het vaststellen van de NUTS? Aan ons document liggen drie beginselen ten grondslag. Het eerste beginsel is dat de NUTS normatieve regio’s zijn; het is dan ook onze bedoeling dat hun territoriale definitie overeenkomt met reeds bestaande politieke, wetgevende definities: een goede, door de lidstaten erkende definitie van eenheden die in vele gevallen reeds regeerstructuren omvatten en die over vergelijkbare statistieken beschikken, hetgeen hun dan ook voldoende betrouwbaarheid verleent.</p>
      <p sl="es">Ons tweede beginsel behelst de drie hiërarchische NUTS-niveaus. De geachte afgevaardigden gaan nog verder in hun amendementen en pleiten voor minimum drie niveaus. Vanuit het oogpunt van de opstelling van statistieken, en gezien de manoeuvreerruimte die wij thans hebben, zou Eurostat bij het werken met meer dan drie niveaus in financiële problemen geraken. Dat is al één reden, maar bovendien zijn wij van mening dat drie niveaus ons voldoende waardevolle informatie verschaffen.</p>
      <p sl="es">Als derde beginsel beogen wij de regionale statistieken vergelijkbaar te maken. Vandaar dat de omvang van de NUTS zo homogeen mogelijk dient te zijn. Wij zijn ons er echter van bewust dat er in elk land historische realiteiten en juridische situaties bestaan waardoor dit beginsel niet automatisch kan worden toegepast, en op grond waarvan specifieke omstandigheden in aanmerking moeten worden genomen.</p>
      <p sl="es">Er bestaat een consensus tussen de lidstaten dat deze beginselen, die we tot op heden hebben toegepast, eveneens als leidraad zouden moeten dienen voor de nieuwe verordening. Zoals gezegd, niet alleen om vanaf nu te worden gehanteerd in onze landen, maar ook in de landen die de komende jaren tot de Unie zullen toetreden. Vandaar dat de verordening aan een reeks doelstellingen beantwoordt waarover u diepgaand heeft kunnen beraadslagen en die u op een aantal punten heeft kunnen verbeteren. Wat ons voor ogen staat, is een aantal NUTS-niveaus die zijn ingedeeld op grond van de huidige regionale stelsels, omdat wij van mening zijn dat zij het meest doelmatige instrument vormen waarover wij heden ten dage de beschikking hebben voor het verzamelen, berekenen en verspreiden van regionale statistieken. Verder hebben wij in deze verordening criteria opgesteld voor het definiëren van de regio’s, zodat de kandidaat-landen over een aantal richtlijnen beschikken wanneer zij in hun land een regionale classificatie willen invoeren. Op het ogenblik is deze doelstelling van fundamenteel belang.</p>
      <p sl="es">Nog een punt dat ik zou willen onderstrepen, is dat de statistieken vergelijkbaar en zo objectief mogelijk moeten zijn. Ze mogen niet worden opgesteld en gebruikt om uiteenlopende politieke doeleinden te dienen. Het zou een bijzonder moeilijke zaak zijn om een bepaald aantal politieke belangen te definiëren, die ongetwijfeld duidelijke tegenstrijdigheden zouden doen ontstaan. Deze kwestie is uiteraard van fundamentele betekenis voor het regionale beleid van de Unie, maar zoals gezegd dienen we naar aanleiding van een regionale classificatie niet vooruit te gaan lopen op het regionale beleid dat de Unie in de toekomst gaat voeren.</p>
      <p sl="es">Wij willen dat er duidelijke normen bestaan voor eventuele wijzigingen van de indeling van de NUTS, want op die manier zullen we in de toekomst conflicten kunnen vermijden zoals die welke zich in het verleden hebben voorgedaan. Wijzigingen zijn onvermijdelijk. Van volkomen permanente situaties is geen sprake, maar anderzijds is het zaak dat de NUTS niet te vaak worden gewijzigd, en dat we natuurlijk een stelsel hebben dat gebaseerd is op bepaalde, vooraf vastgestelde regels en beginselen. Daarom lijkt het ons een goede zaak dat wijzigingen niet vaker dan om de drie jaar worden doorgevoerd, daar er anders immers problemen zouden ontstaan met de follow-up.</p>
      <p sl="es">Met de verordening zoals door de Commissie is opgesteld kunnen vorderingen worden gemaakt en verbeteringen worden ingevoerd ten opzichte van de huidige situatie. U heeft een aantal bijdragen geleverd in de vorm van elf amendementen die de verordening ons inziens verduidelijken en verbeteren. Vanuit het oogpunt van de Commissie kunnen wij dus akkoord gaan met de elf amendementen die zijn ingediend door de Commissie regionaal beleid, vervoer en toerisme.</p>
      <p sl="es">Om af te sluiten zou ik willen benadrukken dat de NUTS-verordening een belangrijk instrument zal zijn voor het verkrijgen van vergelijkbare en objectieve regionale statistieken in de Europese Unie, waarop het regionale beleid zal kunnen worden gebaseerd waarover te zijner tijd zal worden beslist.</p>
    </intervention>
    <intervention id="2-272" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Bijzonder hartelijk bedankt, mijnheer de commissaris.</p>
      <p sl="nl">Het debat is gesloten.</p>
      <p sl="nl">De stemming vindt morgen om 11.30 uur plaats.</p>
      <a text="(De vergadering wordt om 23.09 uur gesloten)"/>
    </intervention>
  </section>
</text>
