<?xml version='1.0' encoding='utf-8'?>
<text id="20110607.NL" lang="nl" date="2011-06-07" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Ingekomen stukken: zie notulen"/>
  <section id="creitem3" title="3. Verzoekschriften: zie notulen"/>
  <section id="creitem4" title="4. Van de Raad ontvangen verdragsteksten: zie notulen"/>
  <section id="creitem5" title="5. Debatten over gevallen van schending van de mensenrechten, de democratie en de rechtsstaat (bekendmaking van de ingediende ontwerpresoluties): zie notulen"/>
  <section id="creitem6" title="6. EHEC-uitbraak in de EU-lidstaten (debat)">
    <intervention id="2-010-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Aan de orde is de verklaring van de Commissie over de EHEC-uitbraak in de EU-lidstaten.</p>
    </intervention>
    <intervention id="2-011-000" speaker_id="photo_generic" name="John Dalli" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik wil u allen bedanken voor deze gelegenheid om u te informeren over de ontwikkelingen met betrekking tot de E. coli -uitbraak.</p>
      <p sl="en">Ik maak me grote zorgen over het grote aantal doden en zieken die deze door voedsel veroorzaakte ziekte binnen de Europese bevolking teweeg heeft gebracht, en ik wil deze gelegenheid benutten om nogmaals mijn medeleven te uiten met degenen die slachtoffer zijn geworden van deze epidemie.</p>
      <p sl="en">In dit verband moet ik opmerken dat de situatie zich nog steeds uitbreidt. Er zijn nu meer dan 1 672 gevallen van shigatoxine producerende E. coli , en minstens 661 mensen hebben ernstige complicaties. Volgens de meest recente informatie is deze uitbraak verantwoordelijk voor 21 doden in Duitsland en één in Zweden. Er zijn geïsoleerde gevallen gemeld in elf andere lidstaten. Zwitserland heeft ook vijftien gevallen gemeld, en de Verenigde Staten vier gevallen. Het epicentrum van de ziekte is nog steeds het gebied rond Hamburg in Noord-Duitsland. Het merendeel van de gevallen dat buiten Duitsland is gemeld, betreft hetzij Duitse onderdanen die op reis zijn, of mensen die dit deel van Duitsland hebben bezocht. Dus wat doet de Europese Commissie om de uitbraak aan te pakken?</p>
      <p sl="en">Op de eerste plaats hebben we onmiddellijk al onze netwerken geactiveerd die verantwoordelijk zijn voor het beheersen van crises. De netwerken hebben dagelijks contact en maken het mogelijk om snel informatie uit te wisselen en zo de basis te leggen voor snelle actie. De Commissie houdt bijna dagelijks bijeenkomsten met uw autoriteiten voor de volksgezondheid en voor voedselveiligheid om de ontwikkeling van de uitbraak, de genomen gezondheidsmaatregelen om infectie te voorkomen en de behandeling van de getroffen mensen te bespreken. Het alarm- en reactienetwerk (Early Warning and Response System) en het systeem voor snelle waarschuwingen voor levensmiddelen en diervoeders (RASFF, Rapid Alert System for Food and Feed) bieden een solide basis voor informatie-uitwisseling.</p>
      <p sl="en">Op de tweede plaats hebben we het Europees Centrum voor ziektepreventie en -bestrijding (ECDC, European Centre for Disease Prevention and Control) gevraagd om een wetenschappelijke risicobeoordeling uit te voeren, die regelmatig wordt geactualiseerd, terwijl de situatie zich ontwikkelt. We hebben nu een EU-gevalsdefinitie die de lidstaten in staat stelt om dezelfde aanpak van het onderzoek van de uitbraak te delen. Het ECDC verzamelt en vergelijkt patiëntenvragenlijsten voor het onderzoeken van de uitbraak. Het ECDC heeft ook samen met de Europese Autoriteit voor voedselveiligheid (EFSA, European Food Safety Authority) een advies opgesteld met betrekking tot preventieve maatregelen gericht op het publiek. Dit advies is nu op de website van de Commissie beschikbaar in alle officiële talen.</p>
      <p sl="en">We hebben het ECDC gevraagd om snel een platform op te zetten voor de uitwisseling van beste praktijken op het gebied van de behandeling, waarbij zowel de lidstaten als beroepsorganisaties betrokken zijn. Ons Europees referentielaboratorium voor voedselveiligheid in Rome heeft in recordtijd een methode ontwikkeld die de benodigde tijd om de E. coli -bacterie in voedsel te detecteren verlaagt van circa zes dagen naar 48 uur.</p>
      <p sl="en">Tot slot wil ik benadrukken dat de perceptie van het publiek heel belangrijk is. In dit verband stelt de Commissie dagelijkse updates op, die worden gedeeld met het communicatienetwerk van het Comité voor de beveiliging van de gezondheid en met autoriteiten voor voedselveiligheid. De Commissie houdt daarnaast haar website actueel die is gewijd aan deze uitbraak.</p>
      <p sl="en">Ik wil de leden van het Europees Parlement dringend verzoeken om deze wetenschappelijk onderbouwde mededelingen aan het publiek te steunen, teneinde onnodige zorgen zo veel mogelijk te voorkomen en onze gemeenschappelijke inspanningen te versterken. Ik kan u verzekeren dat de Commissie, samen met deze agentschappen, heel hard samenwerkt met de nationale ministeries voor volksgezondheid en voedselveiligheid, om hen te steunen bij het beheersen van deze uitbraak.</p>
      <p sl="en">Daartoe moeten we het onderzoek naar de bron van de besmetting intensief voortzetten; dat werk wordt op dit moment gedaan. Gisteren heb ik Duitsland tijdens de Raad Volksgezondheid verzocht het toezicht, de uitbraakcontroles en maatregelen op te voeren, om de bron van de uitbraak te identificeren en de verspreiding van de infectie tot staan te brengen. Ik heb ook gevraagd om de oorzaken van de besmetting snel aan te pakken. De Duitse autoriteiten hebben het voorstel van de Commissie geaccepteerd om deskundigen van de Commissie, het ECDC en de EFSA op het gebied van de epidemiologie van door voedsel veroorzaakte ziekten naar Duitsland te sturen.</p>
      <p sl="en">Op zondag 5 juni zijn de deskundigen begonnen met hun missie om de Duitse autoriteiten bij te staan bij de lopende epidemiologie, de resultaten te verifiëren en bij te dragen aan het lopende onderzoek om de bron te identificeren. Zoals we allemaal weten, is het aanvankelijke vermoeden van de Duitse autoriteiten dat komkommers uit Spanje de oorzaak waren, door geen enkel beschikbaar testresultaat bevestigd.</p>
      <p sl="en">Op zondag 5 juni hebben de Duitse autoriteiten de Europese Commissie medegedeeld dat zij op basis van de epidemiologische onderzoeken denken dat taugé de mogelijke bron is van de E. coli -uitbraak die hoofdzakelijk het noordelijke deel van Duitsland treft. De informatie is terstond via het systeem voor snelle waarschuwingen voor levensmiddelen en diervoeders aan alle lidstaten doorgegeven.</p>
      <p sl="en">De Commissie volgt alle nieuwe ontwikkelingen op de voet en zal besluiten nemen over de aangewezen handelswijze, zodra laboratoriumtesten een bepaalde epidemiologische bevinding bevestigen. We hebben tot nu toe nog geen resultaten.</p>
      <p sl="en">Ik moet hier benadrukken dat het cruciaal is dat de nationale autoriteiten niet overhaast informatie geven over een eventuele infectiebron die nog niet is aangetoond door een bacteriologische analyse, aangezien dit leidt tot onterechte angsten onder de bevolking in heel Europa en tevens leidt tot problemen voor onze voedselproducenten die producten verkopen in de EU en daarbuiten.</p>
      <p sl="en">Terwijl deze intensieve onderzoeken lopen, moeten we oppassen dat we geen overhaaste conclusies trekken. In dit verband wil ik de nieuwste informatie noemen die uit Duitsland komt over het vermoeden dat kiemgroente mogelijk de bron van de besmetting is; daarin werd opgemerkt dat de laboratoriumtests nog niet zijn afgerond en dat overhaaste conclusies derhalve moeten worden vermeden.</p>
      <p sl="en">Dit illustreert dat het voor de lidstaten belangrijk is om in het RASFF waarschuwingen in te voeren die zijn gebaseerd op zorgvuldig bevestigd, wetenschappelijk bewijs, en het RASFF te activeren wanneer de lidstaten overtuigd zijn van het wetenschappelijk bewijs dat de waarschuwingskennisgeving onderbouwt.</p>
      <p sl="en">We zullen snel en doortastend moeten handelen om de interne markt te beschermen. Als we daarin slagen, kunnen we lessen trekken uit deze crisis en onze systemen voortdurend verbeteren. Ik herhaal het steeds: ons systeem werkt. We moeten lessen trekken, terwijl we voortgaan. Ik denk dat dit onze verantwoordelijkheid is: flexibel zijn en onze processen en procedures snel aanpassen om te kunnen reageren op dit type incidenten.</p>
      <p sl="en">Coördinatie en duidelijke informatie- en communicatielijnen blijven de kern van ons vermogen om in dit soort situaties effectief te zijn. We moeten op dit vlak lessen trekken.</p>
      <p sl="en">Voordat ik afsluit, wil ik nog kort twee andere punten naar voren brengen. Het eerste betreft verwijzingen naar verboden op bepaalde producten. Ik wil nogmaals benadrukken dat de uitbraak geografisch beperkt is tot een gebied rondom de stad Hamburg, dus er is op dit moment geen reden om op Europees niveau zulke maatregelen te nemen. Daarom, en gezien de stappen die worden genomen om de bron te identificeren, zijn wij van mening dat een verbod op producten onevenredig is.</p>
      <p sl="en">Tot slot heb ik ook oog voor de financiële gevolgen die deze crisis heeft voor boeren, in het bijzonder groentetelers. Ik werk daarom nauw samen met mijn collega, commissaris Cioloş, om iets te doen aan de problemen waarmee deze groep burgers, die ook wordt getroffen door de uitbraak, wordt geconfronteerd. De ministers van Landbouw houden vandaag zelfs een buitengewone zitting van de Raad om de E. coli -uitbraak te bespreken. Wanneer ik hier afsluit, ga ik terug naar Brussel om me te voegen bij mijn collega Cioloş in deze buitengewone zitting van de Raad van ministers van Landbouw.</p>
      <p sl="en">We hebben bovendien voortdurend contact met derde landen, in het bijzonder met Rusland, om hen te vragen hun verbod op te heffen, dat we onevenredig vinden. De Commissie werkt hand in hand met de lidstaten met één gemeenschappelijk doel: zo snel mogelijk een einde maken aan deze uitbraak. Ik houdt tegenover alle betrokkenen vol dat we, in situaties zoals deze, geen lokaal probleem hebben, maar een Europees probleem.</p>
      <a text="(Applaus)"/>
    </intervention>
    <intervention id="2-012-000" speaker_id="1927" name="Peter LIESE" is_mep="True" mode="spoken" nationality="Germany" birth_date="20-05-1965" birth_place="Meschede" m_state="DE">
      <p sl="de">namens de PPE-Fractie. – Mijnheer de Voorzitter, mijnheer de commissaris, dames en heren, ik zou commissaris Dalli willen bedanken, omdat hij allereerst is ingegaan op de patiënten. Dat zou ik ook willen doen. Honderden patiënten zijn ernstig ziek, en het medisch personeel in Noord-Duitsland levert werkelijk bovenmenselijke inspanningen. Er zijn al 22 mensen overleden. In de Raad heeft een vertegenwoordiger van een andere lidstaat, Luxemburg, gezegd dat financiële schade kan worden goedgemaakt, maar dat een mensenleven definitief verloren is. Daarom hoop ik dat u er begrip voor heeft dat we een waarschuwing laten horen, ook al weten we niet honderd procent zeker wat de bron is. Ook al is het slechts een verdenking, we publiceren die informatie toch.</p>
      <p sl="de">Desondanks moeten we natuurlijk de bron vinden. Ik heb vastgesteld dat veel medewerkers van de overheidsdiensten, ook met de steun van de EFSA, daar werkelijk koortsachtig aan werken, en ik zou de Europese instellingen en commissaris Dalli hartelijk willen bedanken voor de steun van de Europese Unie. Desondanks kan ik hier niet zeggen dat alles goed verloopt, al ben ik een Duitse volksvertegenwoordiger, er zijn wat problemen ontstaan bij het crisismanagement.</p>
      <p sl="de">De wethouder voor gezondheidszorg in Hamburg heeft bijvoorbeeld een persconferentie gehouden, en dat was terecht, hoewel we niet honderd procent zeker wisten dat Spaanse komkommers de bron waren. De Spaanse komkommers waren besmet met de EHEC-kiem, en dat is niet normaal. Dat weten de Spaanse collega's waarschijnlijk ook wel. De pers heeft de informatie echter eerst gekregen, en pas veel later, uren later, een halve dag later, hebben de Europese Commissie en de Spaanse overheid die informatie gekregen. Dat was niet correct, en we moeten in Duitsland zelf nadenken over hoe we dat kunnen verbeteren. We moeten ons er echter allemaal van bewust zijn dat niet Spanje of Duitsland de boosdoener is, maar de kiem, die we moeten vinden en bestrijden.</p>
      <p sl="de">Tot slot wil ik er nog op wijzen dat we tijdens de vorige vergadering een resolutie hebben aangenomen over resistentie tegen antibiotica. We moeten deze kiem weliswaar niet primair met antibiotica bestrijden, maar het is toch een probleem dat hij tegen veel van de gebruikelijke antibiotica resistent is. Dat blijft een probleem, en we moeten dat nu nog sneller aanpakken. Het is namelijk denkbaar dat we de kiem de volgende keer met antibiotica moeten behandelen, maar dat dit dan niet mogelijk is, omdat hij resistent is. Daar moeten we iets aan doen.</p>
    </intervention>
    <intervention id="2-013-000" speaker_id="2327" name="Linda McAVAN" is_mep="True" mode="spoken" nationality="United Kingdom" birth_date="02-12-1962" birth_place="Bradford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">namens de S&amp;D-Fractie . – Mijnheer de Voorzitter, commissaris, u hebt gelijk dat dit een volksgezondheidskwestie is, en een hele ernstige ook, en onze aandacht moet nu gaan naar zorg voor de zieken en naar de identificatie van de bron, maar daarna moeten we ook naar de lange termijn kijken en naar manieren om te voorkomen dat zoiets nog een keer gebeurt.</p>
      <p sl="en">Een paar weken geleden heb ik een vertegenwoordigster van de Amerikaanse Inspectie van voedings- en geneesmiddelen (FDA, Food and Drug Administration) ontmoet. Zij vertelde me over de problemen met E. coli in fruit en groenten in de Verenigde Staten, en we hebben het erover gehad dat dit niet veel voorkwam in de Europese Unie. Nu hebben we deze uitbraak, dus we moeten onszelf een paar vragen stellen. Gaat het om onze teeltmethoden, zoals Peter Liese zojuist zei? Gaat het om intensieve landbouw, het in kassen telen van groente en fruit? Gaat het om een overmatig gebruik van antibiotica bij vee? Gaat het om de verspreiding van mest? Zou een nauwkeurigere etikettering van voedingsmiddelen ons hebben geholpen om de bron van de besmetting sneller te identificeren? Ik constateer dat de Raad hier vandaag niet aanwezig is, maar de Raad verzet zich tegen een goede vermelding van het land van herkomst op de etiketten van onze voedingsmiddelen. Ik hoop dat ze in de toekomst naar dit debat zullen luisteren.</p>
      <p sl="en">Commissaris, we moeten op de langere termijn dus grondig onderzoek verrichten en we moeten lessen trekken en deze integreren in ons beleid. Maar al te vaak horen we deze Commissie en velen in dit Parlement spreken over zelfregulering, maar net als bij de banken, begin ik me af te vragen of we niet de neiging hebben om de behoeften van de markt en toeleveringsketens vóór die van de bescherming van het publiek en de consument te stellen. ‘Business as usual’ zal niet volstaan. Het is niet normaal dat mensen in Europa ergens buitenshuis een salade eten en daardoor vervolgens komen te overlijden, en we hebben een beleidswijziging nodig om hier iets aan te doen.</p>
    </intervention>
    <intervention id="2-014-000" speaker_id="97076" name="Corinne LEPAGE" is_mep="True" mode="spoken" nationality="France" birth_date="11-05-1951" birth_place="Boulogne-Billancourt" p_group="Group of the Alliance of Liberals and Democrats for Europe" m_state="FR">
      <p sl="fr">namens de ALDE-Fractie . – Mijnheer de Voorzitter, mijnheer de commissaris, ik wil u bedanken omdat u allereerst gesproken hebt over de slachtoffers en de mensen die ziek zijn geworden. Het spreekt vanzelf dat onze eerste gedachten naar hen moeten uitgaan, evenals naar de boeren die zich in een heel moeilijke positie bevinden, waarvoor wij alle begrip kunnen opbrengen.</p>
      <p sl="fr">Ik wil drie punten aan de orde stellen. Ten eerste staan wij achter het voorzorgsbeginsel. Dat is in dit geval toegepast, dus wij mogen niet klagen, en uiteraard moeten wij daarvan de gevolgen onder ogen zien. Zoals de heer Liese zojuist al zei, gaan mensen natuurlijk vóór economische kwesties, die altijd nog kunnen worden aangepakt. De dood is, helaas, definitief.</p>
      <p sl="fr">Ten tweede ben ik het volkomen eens met wat mevrouw McAvan zojuist over het belang van traceerbaarheid zei. Wij voeren momenteel besprekingen over etikettering. Het is absoluut van fundamenteel belang dat deze etikettering compleet is en dat wij producten kunnen traceren om te weten waar ze vandaan kwamen.</p>
      <p sl="fr">Ten derde, als het gaat om het absoluut cruciale vraagstuk met betrekking tot de kern van het probleem, moeten wij toegeven dat wij niet alles weten, dat er lacunes in onze wetenschappelijke kennis zijn en, inderdaad, dat wij soms volledig in het duister tasten. Wij kunnen niet alles weten. Wij kunnen degenen die besluiten hebben genomen niet tegenspreken en tegelijkertijd van mening zijn dat we zouden moeten wachten. In dit geval moet het voorzorgsbeginsel prevaleren.</p>
    </intervention>
    <intervention id="2-015-000" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">namens de ECR-Fractie . – Mijnheer de Voorzitter, allereerst wil ook ik mijn medeleven betuigen aan degenen die zijn getroffen. Wat betreft degenen die hun leven hebben verloren: je kunt iemand niet meer tot leven brengen. We kunnen de onderliggende situatie waarschijnlijk op lange termijn wel rechtzetten, maar het laat wel zien hoe verkeerd het is om al in een heel vroeg stadium conclusies te rekken. Ik begrijp de woede – als er woede is, en ik ben er zeker van dat die er is – van de Spaanse kant en van degenen die hun omzet kwijt zijn geraakt. We kunnen waarschijnlijk iets doen om dat te compenseren, maar je kunt een leven niet meer terughalen.</p>
      <p sl="en">We moeten hiervan leren en ervoor zorgen dat we in de toekomst een solide basis hebben voor een reactie, zoals de commissaris zei. We moeten zo snel mogelijk een oplossing vinden voor de huidige situatie, en op de lange termijn moeten we onze reactiemechanismen voor dit type situaties verbeteren.</p>
      <p sl="en">Ik denk dat het heel gemakkelijk is om achteraf te praten over wat had kunnen worden gedaan of had moeten worden gedaan, of wat we niet hebben gedaan, maar we zouden nu, met de wijsheid achteraf, mechanismen kunnen invoeren om te waarborgen dat dit nooit meer gebeurt. De commissaris heeft gelijk. We moeten lessen trekken uit deze situatie. Je moet altijd leren van je fouten. Als er fouten zijn gemaakt, laten we deze dan rechtzetten en ervoor zorgen dat ze nooit meer plaatsvinden.</p>
    </intervention>
    <intervention id="2-016-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">namens de Verts/ALE-Fractie. – Mijnheer de Voorzitter, mijnheer de commissaris, u heeft gelijk: door deze EHEC-kiem zijn te veel mensen ziek geworden of overleden, en ik ben van mening dat deze situatie ook aantoont dat Duitsland noch de Europese Unie voorbereid is op deze EHEC-epidemie.</p>
      <p sl="de">Wanneer we onze aanpak even vergelijken met wat andere landen doen, wordt wel duidelijk dat we heel wat kunnen verbeteren. Ik wil nog eens ingaan op het voorbeeld van de VS. Sinds de jaren tachtig wordt daar heel veel onderzoek verricht, alle gevallen moeten worden gemeld, er bestaat een centrale overheidsdienst voor besmettelijke ziekten in Atlanta, die vergaande bevoegdheden heeft om direct in te grijpen bij een dergelijke epidemie. In Duitsland zijn echter twee nationale ministeries bevoegd, en blijkbaar kunnen die het niet eens worden over de vraag wie de verantwoordelijkheid draagt. Bovendien hebben ook de deelstaten ministeries, die de verantwoordelijkheid willen en moeten dragen, maar daartoe blijkbaar niet in staat zijn. We hebben problemen met de communicatie tussen de laboratoria en de politici. Daardoor is volkomen onduidelijk wanneer de wetenschap het initiatief moet nemen, wanneer we de epidemie moeten bestrijden, en wanneer de politiek aan zet is.</p>
      <p sl="de">Wanneer een minister te horen krijgt dat het aan de komkommers ligt, heb ik er begrip voor dat ze de burgers waarschuwt, maar de details moeten worden gecoördineerd, en dat gebeurt niet. Wie moet de besluiten nemen? Ik heb de indruk, en ik zeg dat heel voorzichtig, dat men bij de kiemen, net als bij de komkommers, te snel gereageerd heeft. De coördinatie tussen wetenschappelijke resultaten en politieke reacties is gebrekkig.</p>
      <p sl="de">Ik wil nog even terugkomen op wat we moeten doen: er moet in heel Europa een meldplicht komen, we moeten centrale laboratoria aanduiden, en een centrale instantie in de Europese Unie in het leven roepen, die bij een dergelijke epidemie bevoegd is voor de besluitvorming. Dat lijkt me de juiste aanpak.</p>
      <p sl="de">Ik ben de heer Liese bijzonder dankbaar voor het feit dat hij is ingegaan op het probleem van de antibiotica. Ook dat probleem kennen we eigenlijk al. We schrikken echter terug voor een conflict met de medische sector, met de farmaceutische industrie en met de intensieve veehouderij – daarover valt van alles te zeggen. Daarom treden we niet hard genoeg op in de strijd tegen de resistentie tegen antibiotica. EHEC en de resistentie tegen antibiotica – dat zijn twee grote problemen.</p>
    </intervention>
    <intervention id="2-017-000" speaker_id="96741" name="Sabine WILS" is_mep="True" mode="spoken" nationality="Germany" birth_date="31-05-1959" birth_place="Aachen" p_group="Confederal Group of the European United Left - Nordic Green Left" m_state="DE">
      <p sl="de">namens de GUE/NGL-Fractie. – Mijnheer de Voorzitter, de EHEC-epidemie toont aan wat de structurele problemen zijn van de industriële productie van levensmiddelen op de geliberaliseerde interne markt van de EU. Wanneer het winstbejag voorrang krijgt op de bescherming van de volksgezondheid, gaat dat ten koste van de kwaliteit en de veiligheid van de levensmiddelen. Tot nu toe zijn in Duitsland ten minste 22 personen overleden na een besmetting met de EHEC-kiem, en meer 1 500 personen zijn besmet geraakt. Bij meer dan 600 patiënten is het gevaarlijke HUS-syndroom vastgesteld, dat ook tot neurologische storingen kan leiden.</p>
      <p sl="de">Nu, na meer dan twee weken, is nog steeds niet duidelijk wat de bron van de besmetting is van deze levensgevaarlijke epidemie. Wanneer we de levensmiddelen regionaal zouden produceren, zou het makkelijker zijn om vast te stellen wat de bron van de besmetting is, en de gevolgen van de epidemie zouden minder ernstig zijn. Omdat de levensmiddelen over lange afstanden worden vervoerd, en niet bekend is onder welke omstandigheden ze geproduceerd zijn, is het heel moeilijk om vast te stellen waar ze vandaan komen. De traceerbaarheid van levensmiddelen is echter een absolute voorwaarde voor de voedselveiligheid. De consumenten hebben het recht om te weten hoe hun levensmiddelen geproduceerd worden, en waar ze vandaan komen.</p>
      <p sl="de">De Duitse regering heeft bij de EHEC-epidemie volledig gefaald. De samenwerking tussen de deelstaten en de nationale overheid was chaotisch, en het crisisbeheer heeft daaronder geleden. De toezichthoudende instanties waren niet voorbereid op deze situatie.</p>
      <p sl="de">Het roer moet om in het landbouwbeleid. Levensmiddelen moeten veilig zijn, maar ook de producenten in de landbouwsector moeten worden beschermd tegen financiële risico's met een onbekende omvang. We moeten in ons beleid voor de ondersteuning van de landbouw en van het platteland consequent de nadruk leggen op het decentraliseren van de structuren voor de productie en de verkoop van levensmiddelen.</p>
    </intervention>
    <intervention id="2-018-000" speaker_id="97170" name="Francisco SOSA WAGNER" is_mep="True" mode="spoken" nationality="Spain" birth_date="10-06-1946" birth_place="Alhucemas" p_group="Group of the Alliance of Liberals and Democrats for Europe" m_state="ES">
      <p sl="es">Mijnheer de Voorzitter, ik zou drie zaken aan de orde willen stellen over de situatie met betrekking tot de komkommers.</p>
      <p sl="es">Ik ben de kleinzoon van een Duitser en ik draag Duitsland een warm hart toe, maar het is duidelijk dat de Duitse overheden in dit geval overhaast en onvoorzichtig te werk zijn gegaan.</p>
      <p sl="es">Als we kijken naar de Europese instellingen dan blijkt dat de Europese Autoriteit voor de voedselveiligheid en de Commissie slap en onhandig gereageerd hebben. Ze zijn niet in staat geweest om een coördinerende, leidinggevende rol te spelen.</p>
      <p sl="es">Ten derde hebben de gedupeerden recht op snelle financiële schadevergoeding. Vooralsnog stel ik dit Parlement echter voor dat wij in Brussel, of hier in Straatsburg, een grote voedselbeurs over de Europese gastronomie organiseren waarop de komkommer een centrale plaats inneemt.</p>
      <p sl="es">We moeten de verloren eer opeisen – om een favoriete uitdrukking van de Duitse schrijver Heinrich Böll te gebruiken – van de komkommerproducenten. Europa is hiervoor de geëigende plaats.</p>
    </intervention>
    <intervention id="2-019-000" speaker_id="22418" name="Esther HERRANZ GARCÍA" is_mep="True" mode="spoken" nationality="Spain" birth_date="03-07-1969" birth_place="Logroño" p_group="Group of the European People's Party (Christian Democrats)" m_state="ES">
      <p sl="es">Mijnheer de Voorzitter, we kunnen niet anders dan onze droefenis uitspreken over de drieëntwintig dodelijke slachtoffers van dit drama: tweeëntwintig in Duitsland en één in Zweden. Deze crisis toont duidelijk aan dat de Europese Unie nog een lange weg te gaan heeft om haar waarschuwingssysteem voor de voedselveiligheid en de interne coördinatie op dit punt te verbeteren.</p>
      <p sl="es">De betrokken lidstaten hebben hier traag, ondoeltreffend en slap op gereageerd, en nu, drieëntwintig sterfgevallen later, weten we nog steeds niet waar het probleem vandaan komt.</p>
      <p sl="es">De Commissie dient zich ernstig te bezinnen op de problemen die zij veroorzaakt door haar onverantwoordelijke acties of haar gebrek aan optreden in tijden van een crisis als deze. Gevolgen hiervan zijn faillissementen, de vernietiging van voorheen stabiele arbeidsplaatsen, werkloosheid en rechteloosheid, en uiteraard een enorm riskante crisis van de volksgezondheid. Terwijl u in de Commissie uw oren liet hangen naar de onverantwoordelijke verklaringen die regionale autoriteiten in Duitsland verspreid hadden – verklaringen die volkomen verkeerd geïnterpreteerd en tamelijk onverantwoordelijk waren – en waarin Spaanse landbouwbedrijven met naam en toenaam genoemd werden, was de bevolking nog steeds, en zonder dat te weten, aan de bewuste bacterie blootgesteld. Omdat de mensen dachten dat ze het contact met die bacterie vermeden, liepen ze juist meer risico om mogelijk schadelijk voedsel te eten..</p>
      <p sl="es">Op de Landbouwraad die vandaag om twee uur vanmiddag in Luxemburg gehouden wordt, zou de Commissie moeten voorstellen om een deel van de 2 500 miljoen euro overschot van het Gemeenschappelijk Landbouwbeleid te gebruiken. Die 2 500 miljoen euro zouden gebruikt moeten worden om de schade zo veel mogelijk te herstellen. Daartoe zal er een geschikte wettelijke oplossing gevonden moeten worden, naar het voorbeeld van andere gevallen, zoals die van de “gekke koeien” of die van de dioxine. Een dergelijke oplossing moet ook nu worden gevonden.</p>
      <p sl="es">Commissarissen, ministers, uw optreden vandaag in Luxemburg dient evenredig te zijn aan het kaliber van uw functie.</p>
      <p sl="es">Verder zouden de Duitse autoriteiten gezien hun roekeloze beschuldigingen zonder enige twijfel deze financiële oplossing moeten steunen vanaf het begin, en eigen fondsen moeten gebruiken om voorlichtingscampagnes te financieren teneinde het vertrouwen van de consument in de groente- en fruitproductie te herstellen, dat nu in gruzelementen is.</p>
    </intervention>
    <intervention id="2-020-000" speaker_id="28311" name="Luis Manuel CAPOULAS SANTOS" is_mep="True" mode="spoken" nationality="Portugal" birth_date="22-08-1951" birth_place="Montemor-o-Novo" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mijnheer de Voorzitter, de EHEC-uitbraak in Duitsland plaatst ons voor een van de moeilijkste situaties ooit in verband met het crisisbeheer van de volksgezondheid. De Commissie en met name Duitsland zijn tot nu toe niet op de beste manier met die crisis omgegaan. We hebben te maken met een enorme menselijke tragedie waarbij ook vele mensenlevens verloren zijn gegaan en het leven van duizenden andere mensen in gevaar wordt gebracht. Het is een crisis waarbij het consumentenvertrouwen in basislevensmiddelen in het geding is met economische en sociale gevolgen die nauwelijks zijn te overzien.</p>
      <p sl="pt">De samenleving verwacht van de nationale en communautaire autoriteiten een snel en doeltreffend antwoord waarmee duidelijkheid gecreëerd wordt over de oorzaken van deze crisis. Het is echter ook noodzakelijk de schadelijke gevolgen voor een andere groep onschuldige slachtoffers zo klein mogelijk te houden. Ik doel hiermee op de reeds genoemde tuinders die op een overhaaste en onrechtvaardige wijze verantwoordelijk zijn gesteld voor deze crisis. Zij hebben inkomsten gederfd en hun toekomst wordt serieus bedreigd.</p>
      <p sl="pt">Het is tevens urgent preventieve maatregelen te nemen om herhaling van soortgelijke situaties in de toekomst te voorkomen. Het vergroten van de doeltreffendheid van de mechanismen voor toezicht en controle op het gebruik van antibiotica bij dieren zou deel moeten uitmaken van die maatregelen. Ik heb daar al op gewezen tijdens een debat dat we minder dan een maand geleden hier hebben gehouden. Een ander belangrijk element van die maatregelen vormt de opzet van het nieuwe en hervormde gemeenschappelijk landbouwbeleid. Het is van fundamenteel belang dat de stimuli en prikkels in de toekomst gericht zullen zijn op op kwaliteit gebaseerde duurzame productiemethoden, zoals de Fractie van de Progressieve Alliantie van Socialisten en Democraten in het Europees Parlement nadrukkelijk eist.</p>
    </intervention>
    <intervention id="2-021-000" speaker_id="4253" name="Frédérique RIES" is_mep="True" mode="spoken" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Mijnheer de Voorzitter, de situatie is nog verder verslechterd: er zijn 23 mensen overleden en meer dan 2 200 mensen ziek geworden in Europa. Natuurlijk gaan onze gedachten vanmorgen in het bijzonder naar hen uit. De Duitse autoriteiten zijn er nog altijd niet in geslaagd om de oorzaak van deze epidemie officieel vast te stellen. Ondertussen wil niemand meer Europese groenten kopen en is deze gezondheidscrisis uitgegroeid tot een sociale crisis en, uiteraard, ook tot een economische crisis. De tuinbouwsector eist terecht compensatie, en zoals de commissaris al vertelde, hebben de betrokken ministers en commissarissen hierover vanmiddag een vergadering in Luxemburg.</p>
      <p sl="fr">Los van wat er al is gezegd over het voorzorgsbeginsel en over de noodzakelijke traceerbaarheid – het eerste punt –, moeten wij er ook achter komen hoe deze algemene waarschuwing, waarin de Spaanse komkommer als de boosdoener werd aangewezen, kon worden verspreid, zonder dat daar enig bewijs voor was. Welke dringende lessen is de Commissie van plan uit deze ernstige crisis te trekken, mijnheer de commissaris, opdat ons waarschuwingssysteem voor levensmiddelen meer dan ooit gebaseerd zal zijn op ´sound and well sustained scientific evidence ´, zoals u het zelf omschreef, mijnheer de commissaris?</p>
    </intervention>
    <intervention id="2-022-000" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">Mijnheer de Voorzitter, ook ik ben zeer bedroefd over het feit dat er dodelijke slachtoffers zijn gevallen en ik wil iedereen die ziek is veel beterschap wensen. Er dienen tal van kwesties opgehelderd te worden. Wij moeten niet alleen vaststellen wat de bron en de oorzaak van de EHEC-uitbraak zijn, maar moeten ook achterhalen wat de bron en de oorzaak zijn van de onjuiste berichtgeving over de infectie die in Europa en in de rest van de wereld is verspreid. Het gaat immers om foutieve en negatieve informatie die ontzettend veel schade heeft aangericht. Wij moeten goed kijken naar de oorzaken van de EHEC-uitbraak en dienen onze aandacht met name te richten op de industriële veeteelt waar massaal antibiotica worden gebruikt. Ik sluit me aan bij de sprekers die dit punt eerder hebben aangehaald. Als er op zo grote schaal gebruik wordt gemaakt van antibiotica, is het niet verbazingwekkend dat er bacteriënstammen opduiken die niet meer reageren op antibiotica. Ik ben van oordeel dat intensieve landbouw waarbij gebruik wordt gemaakt van antibiotica in de Europese Unie sterk aan banden dient te worden gelegd en misschien zelfs moet worden verboden. Daarnaast zou de geleden schade moeten worden vergoed door diegenen die ze hebben veroorzaakt.</p>
    </intervention>
    <intervention id="2-023-000" speaker_id="96752" name="Martin HÄUSLING" is_mep="True" mode="spoken" nationality="Germany" birth_date="26-03-1961" birth_place="Bad Wildungen" m_state="DE">
      <p sl="de">Mijnheer de Voorzitter, EHEC is geen nieuw probleem, maar we stellen helaas vast dat Europa nog steeds onvoldoende voorbereid is op een dergelijke crisis. Het duurt te lang voordat er duidelijke richtlijnen worden uitgevaardigd. Drie weken, dat is veel te lang.</p>
      <p sl="de">We zijn het er wel over eens dat de consumentenbescherming altijd voorrang heeft op financiële belangen. We moeten echter ook duidelijk regelen wie er waarschuwt, en wanneer, wie dan achteraf de verantwoordelijkheid voor die waarschuwingen op zich neemt, en wanneer de Europese Commissie op het toneel komt. In Duitsland zijn zestien deelstaten en twee ministeries verantwoordelijk, dat is te kleinschalig voor een Europese crisis. Dit moet in een vroegere fase ook op het Europese niveau getild worden. Ik denk dat we de lessen uit de crises in de jaren negentig niet hebben geleerd, en het is de hoogste tijd dat we dat alsnog doen.</p>
      <p sl="de">We moeten garanderen dat onze levensmiddelen transparant en traceerbaar geproduceerd worden. We moeten zorgen voor een duidelijke oorsprongsetikettering. We moeten echter ook een Europees mobiel team in het leven roepen om het wetenschappelijke en medische werk te coördineren, en plannen voor de controle op te stellen.</p>
      <a text="(Applaus)"/>
    </intervention>
    <intervention id="2-024-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Mijnheer de Voorzitter, gezien de stroom van tegenstrijdige berichten over de oorsprong van deze uitbraak is het noodzakelijk stil te staan bij een aantal zaken. Op de eerste plaats wil ik erop wijzen dat het meer dan veertien dagen na de melding van de eerste gevallen en meer dan een maand na de eerste besmettingen nog niet gelukt is om middels de Europese snelle waarschuwingssystemen de echte bron van besmetting te bepalen, met alle schadelijke gevolgen die hier al genoemd zijn. Op de tweede plaats wil ik eraan herinneren dat dit een ernstig geval van gebrek aan voedselveiligheid in de Europese Unie is, dat trouwens niet op zichzelf staat. Ik hoef maar te wijzen op het recente debat over het dioxineprobleem.</p>
      <p sl="pt">Deze gevallen zijn onlosmakelijk verbonden met een gemeenschappelijk landbouwbeleid (GLB) dat intensieveproductiemodellen bevordert die gericht zijn op de export en de productie en consumptie van lokale producten onmogelijk maken. Die productie zou juist gestimuleerd moeten worden aangezien daarmee de traceerbaarheid van die producten veel doeltreffender gegarandeerd kan worden en de kwaliteit en voedselveiligheid ervan groter zijn.</p>
      <p sl="pt">Tot slot moeten de Europese producenten in het gebied van de EHEC-uitbraak en daarbuiten gecompenseerd worden voor de geleden schade. Dat moet gebeuren op basis van communautaire maatregelen daar het GLB gemeenschappelijk is. Als de producenten alleen op grond van nationale maatregelen schadeloos worden gesteld zou dat immers tot ongelijkheid leiden.</p>
    </intervention>
    <intervention id="2-025-000" speaker_id="96751" name="Nick GRIFFIN" is_mep="True" mode="spoken" nationality="United Kingdom" birth_date="01-03-1959" birth_place="Barnet" p_group="Non" m_state="GB">
      <p sl="en">Mijnheer de Voorzitter, eerst waren het komkommers, gisteren was het taugé. Vandaag is het geen taugé. De waarheid is dat de deskundigen het gewoon niet weten, maar elke keer dat zulke beschuldigingen worden geuit, vernietigen ze middelen van bestaan in de economieën van landen. Wat we wel weten, is dat er iets heel vreemds is aan deze uitbraak. Er is sprake van een onnatuurlijke combinatie van stammen en DNA in het virus. Het treft ongebruikelijke groepen mensen op een manier die doorgaans niet met E. coli -uitbraken wordt geassocieerd. Het heeft al veel meer mensen getroffen en op veel meer plaatsen toegeslagen dan bij een normale uitbraak, en anders dan bij normale uitbraken, is de bron niet snel teruggevoerd naar een of twee leveranciers van voedingsmiddelen.</p>
      <p sl="en">Moet er, gezien al deze onverklaarbare factoren en het feit dat er in het verleden berichten zijn geweest dat verschillende landen – met inbegrip van het Verenigd Koninkrijk, de VS, Irak en Israël – experimenteren met genetisch gemanipuleerde E. coli als een biologisch wapen, niet dringend onderzoek worden gedaan naar de mogelijkheid dat deze uitbraak eigenlijk een geval is van, of misschien een proef voor, biologisch terrorisme?</p>
    </intervention>
    <intervention id="2-026-000" speaker_id="2025" name="Françoise GROSSETÊTE" is_mep="True" mode="spoken" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Mijnheer de Voorzitter, de situatie is ernstig, zeer ernstig zelfs, aangezien deze EHEC-uitbraak een compleet mysterie is. Ik kan mij de angst voorstellen van degenen die ziek zijn geworden, en wij kunnen de sterfgevallen die zich hebben voorgedaan, alleen maar diep betreuren.</p>
      <p sl="fr">Deze hele kwestie moet ons ertoe aanzetten om bij problemen voor de Europese volksgezondheid voor een zeer strenge aanpak te kiezen, en doet ons inzien dat het van essentieel belang is om samen te werken met onderzoekers en met de farmaceutische industrie teneinde effectief te kunnen inspelen op een dergelijke situatie, en ook om onszelf uit te rusten met de middelen om dit te doen.</p>
      <p sl="fr">De bacterie kost levens, te veel levens. Daarnaast kost de bacterie onze boeren veel geld en tast zij het vertrouwen van de consument in onze landbouwproducten en agrolevensmiddelenindustrie ernstig aan, terwijl deze beslist het veiligst en strengst gecontroleerd ter wereld zijn.</p>
      <p sl="fr">Na eerder al komkommers, tomaten, sla en taugé is het de vraag welk product het volgende slachtoffer van deze gezondheidshysterie zal zijn. Dit heeft ernstige economische gevolgen voor de boeren. Feit is dat het waarschuwingssysteem prima functioneerde. Het probleem is dat de Europese Commissie noch de middelen noch de mogelijkheid heeft om te controleren of informatie die door een lidstaat wordt verschaft, wel of niet klopt.</p>
      <p sl="fr">Tegenwoordig verspreiden bacteriën zich sneller dan vroeger het geval was. Er moeten lessen worden getrokken, in termen van communicatie, uit de wijze waarop deze gezondheidscrisis is beheerd. Er moet feedback worden gegeven. Er moet beslist worden voorzien in extra controles alvorens de conclusies van een nationale of regionale gezondheidsinstantie voor zoete koek te slikken.</p>
      <p sl="fr">Tot slot toont deze crisis aan dat een wezenlijke verbetering van de traceerbaarheid van levensmiddelen volkomen gerechtvaardigd is. De verplichting om het land van herkomst of de plaats van oorsprong te vermelden geldt nu helaas alleen in een beperkt aantal gevallen. Dit zou moeten worden uitgebreid tot een groter aantal levensmiddelen. In geval van een gezondheidscrisis zou dan sneller kunnen worden vastgesteld wat de besmettingsbronnen zijn en zouden de betrokken consumenten sneller kunnen worden gewaarschuwd.</p>
    </intervention>
    <intervention id="2-027-000" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, mijnheer de commissaris, dames en heren, we kunnen boeren compensatie betalen, maar een mensenleven is definitief verloren. We treuren natuurlijk over alle doden, en leven mee met alle patiënten in de ziekenhuizen. Deze situatie is dramatisch en onaanvaardbaar. Het is onaanvaardbaar dat we drie weken na het uitbreken van deze crisis nog steeds niet precies weten wat de oorzaak is. Dat zou in Europa eigenlijk niet mogen gebeuren.</p>
      <p sl="de">We moeten hieruit meerdere lessen trekken. Ten eerste moeten we de bron vinden, en vaststellen of er nog steeds verkeerde methodes worden gebruikt voor de productie of de verkoop van levensmiddelen. Onze wetgeving bestaat al twintig jaar, en de normen van de Europese Unie zijn tamelijk streng, maar toch stellen we vast dat we nog steeds kwetsbaar zijn bij onze voeding, bij onze levensmiddelen. Het lijkt erop dat er nog steeds lacunes en tekortkomingen bestaan, en we moeten hier lering uit trekken.</p>
      <p sl="de">Ik ben ook van mening dat de communicatie in deze zaak verkeerd en zelfs chaotisch verlopen is. We hebben meer Europa nodig, dat is wel duidelijk. Dat hebben een aantal collega's al gezegd. Wanneer iedere regionale of nationale overheid een waarschuwing voor heel Europa afgeeft, moet dat wel mislopen. Het ECDC heeft volgens mij goed werk geleverd, voor zover ik dat kan beoordelen, maar we moeten een beter en moderner systeem voor de verplichte meldingen uitwerken, om vast te stellen wat de oorzaken zijn, en een beter systeem voor de informatie van de burgers.</p>
    </intervention>
    <intervention id="2-028-000" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="en">Mijnheer de Voorzitter, de Duitse en Europese autoriteiten proberen nog steeds de bron van de E. coli -uitbraak op te sporen. Momenteel hebben we nog steeds geen concreet bewijs van de oorzaak van deze verspreiding, en alle scenario's moeten worden overwogen, met inbegrip van potentiële nalatigheid of onbedoelde toegang van de bacterie tot de voedselketen. Hoe de bacterie daadwerkelijk is ontstaan, is een ander verhaal; er zijn dringend onderzoek en bevindingen nodig. Ik wil echter ook een speciale opmerking maken over de manier waarop de huidige gebeurtenissen door de Duitse en Europese autoriteiten aan het grote publiek worden bekendgemaakt, met de bekende ernstige gevolgen voor de fruit- en groentesector, niet alleen in Spanje, maar in onze hele Unie.</p>
      <p sl="en">Dit is niet de eerste keer dat we een probleem hebben met de voedselveiligheid in Duitsland. Ik stel voor dat de Commissie de Duitse autoriteiten helpt om de traceerbaarheid en controle van de Duitse procedures te verbeteren, en er moeten vergelijkbare maatregelen worden genomen met betrekking tot de procedures in de andere lidstaten.</p>
      <p sl="en">Om het consumentenvertrouwen te behouden, is transparantie nodig. Alle informatie moet beschikbaar zijn, maar deze informatie mag niet zo worden gecommuniceerd dat meerdere waarschuwingen worden afgegeven en de angsten van consumenten worden aangewakkerd, terwijl er nog geen bewijs is gevonden. Ik wijs ook op de verantwoordelijkheid van de media.</p>
    </intervention>
    <intervention id="2-029-000" speaker_id="96944" name="Marina YANNAKOUDAKIS" is_mep="True" mode="spoken" nationality="United Kingdom" birth_date="16-04-1956" birth_place="London" p_group="European Conservatives and Reformists Group" m_state="GB">
      <p sl="en">Mijnheer de Voorzitter, geruchten kunnen gevaarlijk zijn. Is deze uitbraak begonnen in Duitsland of in een andere lidstaat? Geruchten kunnen destructief zijn en kunnen een uitbraak zelfs helpen verspreiden. Er zijn nog veel onbeantwoorde vragen rond deze uitbraak. Het enige dat zeker is, is dat de meeste lidstaten gevallen van de bacterie hebben gemeld. Tot nu toe hebben we 22 sterfgevallen in de EU.</p>
      <p sl="en">Deze uitbraak toont het belang aan van grensoverschrijdende samenwerking op het gebied van de preventieve gezondheidszorg. Zij benadrukt ook het belang van een Europees agentschap zoals het Europees Centrum voor ziektepreventie en -bestrijding (ECDC) om toezicht te houden, samen te werken en de lidstaten te informeren. We hebben in het Verenigd Koninkrijk relatief geluk dat we tot nu toe slechts drie meldingen hebben, maar dat is de situatie van vandaag: morgen kan de situatie veranderen, en we moeten waakzaam zijn. We moeten niet alleen de oorzaak van de uitbraak vinden, maar ook het publiek op de hoogte en dus beschermd houden. Het ECDC publiceert dagelijks actuele informatie.</p>
      <p sl="en">Door samen te werken, kunnen we deze uitbraak onder controle krijgen. Als onze burgers geïnformeerd zijn, hebben ze een grotere kans om besmetting te voorkomen. We moeten bovenal kalm en zorgvuldig zijn in onze reactie.</p>
    </intervention>
    <intervention id="2-030-000" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Mijnheer de Voorzitter, voor de tweede keer in zes maanden wordt Europa geconfronteerd met een voedselcrisis die ernstige gezondheidsproblemen heeft veroorzaakt bij vele mensen, maar ook medemensen van ons het leven heeft gekost. Hier gaat iets niet goed, mijnheer de commissaris.</p>
      <p sl="el">In januari speelde het dioxineprobleem in Duitsland; nu hebben we het probleem met de bacterie, weer in Duitsland. Het eerste geval werd verzwegen, terwijl het al sinds maanden bekend was; in het tweede geval werd voor het gemak de schuld aan Spaanse komkommers gegeven.</p>
      <p sl="el">Het gaat hier om een probleem van herkenbaarheid, van traceerbaarheid en ontoereikende controle op EU-niveau. In het eerste geval, in januari, heeft u ons gezegd, mijnheer Dalli, terwijl u het over dioxines had, dat u alle nodige maatregelen zou treffen om de wetgeving over het controlesysteem voor voedsel aan te scherpen. Enkele dagen geleden heeft u gezegd dat het niet om een probleem van herkenbaarheid gaat, maar om iets anders. De houding van de Commissie wordt gekenmerkt door verwarring, verhulling en paniek, met als gevolg dat wij nu een verlies aan levens en ziektegevallen te betreuren hebben, met negatieve gevolgen voor de landbouwproductie.</p>
    </intervention>
    <intervention id="2-031-000" speaker_id="58758" name="Elisabetta GARDINI" is_mep="True" mode="spoken" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, we bespreken hier een zeer ernstige situatie, maar ik denk dat we in bepaalde gevallen nog steeds zeer verschillende niveaus door elkaar halen.</p>
      <p sl="it">Het verlies van mensenlevens is uiteraard van een geheel andere orde dan economische problemen, en zo zien wij dat ook. Ik wil echter benadrukken dat we het probleem niet kunnen oplossen door oorzaken aan te wijzen die vervolgens de oorzaken niet blijken te zijn.</p>
      <p sl="it">Als er een onschuldig persoon voor moord achter de tralies wordt gezet, zal dat geen genoegdoening of gerechtigheid vormen met betrekking tot de moord. Toch is dat precies wat wij doen: in een zeer ernstige situatie, waarin er sprake is van een volksgezondheidscrisis en waarin de voedselveiligheid op het spel staat, beschuldigen wij personen die vervolgens niet schuldig blijken te zijn, waardoor er nog meer mensen slachtoffer worden.</p>
      <p sl="it">De Spaanse landbouwers zijn de straat al op gegaan en vandaag, over ongeveer veertig minuten, zullen ook de Italiaanse zelfstandige landbouwers gaan demonstreren. In de straten van Milaan en de provincie Latina zullen ze consumenten verse komkommers en andere groenten en vruchten aanbieden om aan te tonen dat dit gezonde voedingsmiddelen zijn, die belangrijk zijn in een gezond, uitgebalanceerd dieet. We willen de Duitse consumenten niet extra hard treffen door ze voedingmiddelen te onthouden die absoluut onmisbaar zijn in hun dieet en voor hun gezondheid.</p>
      <p sl="it">Ik wil tevens wijzen op enkele cijfers waarmee met name de betrokken autoriteiten ernstig rekening zouden moeten houden bij het naar buiten brengen van bepaalde informatie die aanleiding kan geven tot onrust, angst en paniek. Uit cijfers die zijn aangeleverd door Eurobarometer en verzameld door Coldiretti in Italië, blijkt bijvoorbeeld dat 43 procent van de Italianen, in geval van een voedselcrisis, de voedingsmiddelen waarover iets is gezegd tijdelijk vermijdt, en 13 procent van hen eet deze voedingsmiddelen nooit meer. We moeten ons daarom proberen te realiseren wat we zeggen en hoe we de eetgewoonten van mensen beïnvloeden.</p>
      <p sl="it">Daarom wil ik de Commissie vragen of zij het niet toepasselijk vindt een beroep te doen op de Europese urgentieclausule en de discussie over financiële compensatie naar voren te schuiven.</p>
    </intervention>
    <intervention id="2-032-000" speaker_id="1183" name="Dagmar ROTH-BEHRENDT" is_mep="True" mode="spoken" nationality="Germany" birth_date="21-02-1953" birth_place="Frankfurt/Main" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, mijnheer Dalli, u en uw collega's in het directoraat-generaal Gezondheid hebben alles goed aangepakt. Dat kunnen we niet zeggen over de Duitse overheidsdiensten. Het minste wat we kunnen zeggen is dat de communicatie chaotisch verloopt, en dat is nog heel voorzichtig uitgedrukt. Het feit dat de Duitse minister voor Volksgezondheid het gisteren niet nodig vond om naar Luxemburg te komen, waar de Raad van ministers voor Volksgezondheid hoofdzakelijk over deze ernstige epidemie wilden spreken, maakt wel duidelijk dat hij geen flauw benul heeft van wat er in Europa werkelijk op het spel staat, dat hij de problemen niet onder ogen ziet, of nog steeds verstrikt is in een interne partijpolitieke crisis.</p>
      <a text="(Applaus)"/>
      <p sl="de">Ik moet ook vaststellen – en dat heeft de heer Dalli ook gezegd – dat de Duitse instanties blijkbaar van mening waren dat ze het wel zonder de deskundigen van de Europese Unie aankonden; ze waren arrogant en uit de hoogte, en dachten dat ze die hulp niet nodig hadden. Het is ook een schandaal dat deze deskundigen pas drie dagen in Duitsland zijn, en dat bekritiseren wij. Tegelijkertijd moeten we echter ook erkennen dat het in de Europese Unie onze taak is om de consumenten te waarschuwen wanneer er gevaarlijke levensmiddelen op de markt zijn.</p>
      <p sl="de">Een ding is duidelijk: wanneer patiënten niet overlijden na het eten van komkommers of sla, terwijl er gewaarschuwd was dat ze besmet zijn met gevaarlijke bacteriën, dan is dat misschien goed nieuws, maar volgens mij geen reden om compensatie te claimen. Het is nu eenmaal een feit dat komkommers uit Spanje en uit andere landen besmet waren met EHEC-bacteriën. Het waren weliswaar niet de bacteriën die deze epidemie veroorzaakt hebben, maar het duurt even om daar achter te komen.</p>
      <p sl="de">Dat is voor mij echter niet het belangrijkste punt. Iedereen die vertrouwd is met de Europese Unie, en met het alarmsysteem, weet hoe dat systeem functioneert. U weet dat daarin bepaald is dat het product moet worden genoemd, en ook de naam van de producent. Dat kunt u gewoon nalezen in de wetstekst. De vraag is volgens mij echter: wat gebeurt er in de toekomst? In de toekomst moeten we overwegen of we nog gier mogen gebruiken, of we mogen blijven werken met onaanvaardbare productiemethodes. Wie controleert in de Europese Unie eigenlijk wat, wanneer en met welk resultaat, wie moet dat documenteren, en hoe?</p>
      <a text="(Applaus)"/>
    </intervention>
    <intervention id="2-033-000" speaker_id="96959" name="George LYON" is_mep="True" mode="spoken" nationality="United Kingdom" birth_date="16-07-1956" birth_place="Rothesay" p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, dit is een echte crisis. Er zijn 23 mensen overleden, meer dan tweeduizend mensen zijn ziek geworden, de groentemarkten zijn in een staat van beroering, met prijzen die een dieptepunt hebben bereikt, en er wordt geschat dat producenten een verlies lijden van 300 miljoen euro per dag. De betrekkingen tussen Duitsland en Spanje zijn, op zijn best, gespannen, en toch hebben we drie weken na het begin van deze crisis nog steeds geen idee waar de bron van deze besmetting vandaan komt.</p>
      <p sl="en">Commissaris Dalli, ik wil hier vandaag van u de geruststelling dat absoluut alles wordt gedaan om te achterhalen waar de bron van deze E. coli -uitbraak vandaan komt, want we kunnen niet beginnen met het herstellen van het consumentenvertrouwen, zolang we de bron niet hebben gevonden. Op de tweede plaats wil ik graag dat u nauwkeurig omschrijft welke maatregelen u voornemens bent te nemen, wanneer we eenmaal weer uit deze crisis zijn, om de markt te stabiliseren en het consumentenvertrouwen weer op te bouwen.</p>
      <p sl="en">Op de derde plaats moeten we van u horen wat de Commissie van plan is te doen om boeren te compenseren die, buiten hun schuld, hun afzetmarkt vernietigd hebben zien worden en hun producten niet meer kunnen verkopen. Op de vierde plaats wil ik van de Commissie de garantie dat er een transparant, onafhankelijk onderzoek wordt opgezet om feitelijk vast te stellen wat er verkeerd is gegaan. Pas wanneer we de feiten hebben, kunnen we actie ondernemen om de hiaten in de wetgeving inzake voedselveiligheid te vullen.</p>
    </intervention>
    <intervention id="2-034-000" speaker_id="96882" name="Elisabeth KÖSTINGER" is_mep="True" mode="spoken" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, mijnheer de commissaris, deze crisis, die is veroorzaakt door de EHEC-kiem, heeft werkelijk tragische gevolgen voor de slachtoffers. De situatie is ernstig. We moeten de slachtoffers zo snel mogelijk helpen, en alle mogelijke maatregelen nemen om te verhinderen dat nog meer personen besmet raken. We moeten de onderzoeksinstituten en ziekenhuizen de daarvoor nodige middelen ter beschikking stellen.</p>
      <p sl="de">Toen de kiem de kop opstak, moesten we snel reageren. De reactie was echter niet bijzonder professioneel, er was geen uniform crisisbeheer in heel Europa, en ook geen gezamenlijke communicatie naar buiten toe. Er is op een ziekelijke manier gezocht naar de bron van de besmetting, en dat heeft tot voorbarige wederzijdse beschuldigingen geleid. Al die conflicten hebben dagen lang tot negatieve krantenkoppen geleid, en de consumenten volledig verward.</p>
      <p sl="de">Voor de betrokken producenten heeft dit tot een drastische daling van hun omzet geleid, die hun overleven in gevaar heeft gebracht. Zelfs producten uit de regio, waar helemaal niets op aan te merken was, bleven in de schappen liggen. Alleen al in Oostenrijk is de afzet van verse groente met maar liefst 75 procent gedaald. Dit is het hoogtepunt van het oogstseizoen, en dit raakt de tuinbouwers in hun portemonnee. De ongecoördineerde informatie van de consumenten over deze crisis is een aanleiding om onze eis te herhalen: we willen voor alle gewassen en voor alle sectoren een oorsprongsetikettering, en een efficiënte controle, volgens het motto: 'van a tot z geëtiketteerd en gecontroleerd'.</p>
      <p sl="de">De consument heeft het recht om te weten waar de producten vandaan komen. Dat geldt voor de schappen in de supermarkt, maar evenzeer voor de horeca en voor kantines.</p>
      <p sl="de">Nu is het de taak van alle overheidsdiensten om snel een einde te maken aan de vooroordelen over verse groente, de afzet van verse groente weer op gang te brengen en de handel met derde landen te bevorderen. Onze tuinbouwers zijn door het optreden van de EHEC-kiem plotseling en zonder enige schuld in een existentiële crisis terecht gekomen. De Commissie moet nadenken over een eventuele compensatie, via een Europees landbouwfonds, via het Europees crisisfonds of door maatregelen om de afzet te bevorderen.</p>
      <p sl="de">Ik ben het helemaal met Peter Liese eens dat een mensenleven nooit meer terugkomt, en dat ieder slachtoffer één slachtoffer te veel is. We mogen onze producenten echter niet in de steek laten, die zonder enige schuld in deze situatie terecht zijn gekomen, en die hun broodwinning zouden kunnen verliezen.</p>
    </intervention>
    <intervention id="2-035-000" speaker_id="28298" name="Iratxe GARCÍA PÉREZ" is_mep="True" mode="spoken" nationality="Spain" birth_date="07-10-1974" birth_place="Baracaldo" m_state="ES">
      <p sl="es">Mijnheer de Voorzitter, we willen allemaal dat de Duitse voedselcrisis zo snel mogelijk is afgelopen. We moeten de slachtoffers herdenken, en ik hoop dat het, als de aanvankelijke fouten eenmaal hersteld zijn, mogelijk zal zijn om de besmettingshaard vast te stellen, voor ons aller gemoedsrust.</p>
      <p sl="es">Los van het gezondheidsaspect van deze crisis, wil ik de economische gevolgen ervan aan de orde stellen. De Spaanse groente- en fruitbranche heeft de economische verliezen als gevolg van de ons nu bekende, fatale communicatiefouten geschat op 200 miljoen euro per week. Ik zou hier de verantwoordelijke houding van deze branche willen benadrukken, en haar volledige samenwerking met de autoriteiten van mijn land.</p>
      <p sl="es">Commissaris, het traceren van de oorsprong heeft gewerkt, maar hoeveel tijd is niet verloren gegaan met het focussen op de oorsprong, die gezocht werd in de landbouwproductie, terwijl andere vormen van besmetting werden uitgesloten, zoals de behandeling of distributie op het punt van bestemming? Waarom herhaalde de Commissie de overhaaste informatie uit Duitsland?</p>
      <p sl="es">Er is een gebrek aan coördinatie geweest, commissaris, en het eenzijdig afsluiten van de grenzen voor Spaanse producten bewijst dat het niet gelukt is om de crisis onder controle te krijgen in de Europese Unie.</p>
      <p sl="es">Ik zou de Commissie willen verzoeken om ogenblikkelijk alle mechanismen te activeren die nodig zijn voor het compenseren van de schade die de Spaanse en de Europese sector geleden hebben, zowel financieel als ten aanzien van het imago voor de consument. Op langere termijn moet echter nog bekeken worden welke andere maatregelen er in dit verband moeten worden genomen.</p>
      <p sl="es">Ongegronde beschuldigingen, geïmproviseerd beleid, gebrek aan coördinatie, miljoenenverliezen, aanvallen op de eer en geloofwaardigheid van een hele branche: is dat niet voldoende aanleiding om te vragen dat iemand de verantwoordelijkheid neemt?</p>
    </intervention>
    <intervention id="2-036-000" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Mijnheer de Voorzitter, ik wil de heer Dalli bedanken voor zijn zorgvuldige opmerkingen aan het begin van het debat. Er zijn in het Parlement enkele minder zorgvuldige opmerkingen gemaakt, vanwege de gevolgen voor de levens van mensen, en ook de bijkomende gevolgen voor producenten en het consumentenvertrouwen. Dit is een heel ernstige voedselcrisis, en de heer Dalli heeft dat ook erkend. We weten dat de crisis geregionaliseerd is tot een bepaald deel van de Europese Unie, maar het is niet uitsluitend een Duits probleem, maar een Europees probleem.</p>
      <p sl="en">Het systeem om de oorzaak te vinden en om te gaan met de gevolgen bestaat, maat ik ben bang dat niet alle delen van het systeem doeltreffend zijn ingevoerd, en ik heb enkele vragen met betrekking tot de timing. Ik begrijp dat de snelle waarschuwing is afgegeven op 22 mei 2011: ik maak me zorgen dat de Europese deskundigen pas op zondag 5 juni naar Duitsland zijn gegaan. Waarom heeft men zo ongelooflijk lang gewacht? Ik vind dat hiernaar moet worden gekeken.</p>
      <p sl="en">Volgens artikel 55 van Verordening 178/2002 hebben we de mogelijkheid om een crisiseenheid op te richten. Iedereen die heeft gesproken, heeft gezegd dat dit een crisis is, en de heer Dalli erkent dat het een crisis is. Het is een crisis die eerder in omvang toeneemt dan afneemt, en ik zou in overweging willen geven dat het nu tijd is dat de EU deze verordening inroept en zo'n crisiseenheid opricht.</p>
      <p sl="en">Het meest verontrustende is de feitelijke ‘naming and shaming’ van groenten die dan vervolgens weer onschuldig worden verklaard. Dit heeft het consumentenvertrouwen kapotgemaakt, niet alleen het vertrouwen in verse groente en fruit, maar in ons systeem voor voedselveiligheid en controle. Commissaris Dalli, ik weet dat u instemmend knikt, en ik verwelkom dat, maar ik denk dat dit het moment is om de crisiseenheid op te richten, en ik zou graag zien dat u hierop ingaat in uw afsluitende opmerkingen.</p>
    </intervention>
    <intervention id="2-037-000" speaker_id="93624" name="Ulrike RODUST" is_mep="True" mode="spoken" nationality="Germany" birth_date="04-06-1949" birth_place="Quakenbrück" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, mijnheer de commissaris, ik kom uit de streek waar de EHEC-kiem het meest tekeergaat. We kunnen deze agressieve kiem blijkbaar niet stoppen. Van midden mei tot gistermiddag zijn 1 733 mensen besmet geraakt, 23 patiënten zijn na een zware doodsstrijd gestorven. De situatie in de klinieken is zeer gespannen. De bedden op de afdeling intensive care zijn bijna allemaal bezet, we hebben dringend bloedplasma nodig. En het eind is niet in zicht. De burgers in mijn kiesdistrict zijn iedere dag bang dat er weer besmettingen bij komen.</p>
      <p sl="de">Het is voor mij een bewijs van verantwoordelijkheid en moed wanneer we de consument waarschuwen voor alle mogelijke producten die met deze kiem besmet kunnen zijn. We hebben allerlei levensmiddelen geanalyseerd, maar we hebben de bron nog niet gevonden. Hoogwaardige levensmiddelen zijn voor mij producten die gezond zijn, en die gecontroleerd worden voor ze in de handel terecht komen. Ik denk dat er in dat verband ernstige fouten zijn gemaakt, en eens te meer stellen we vast dat er lacunes bestaan. Wie in deze situatie beweert dat hij weet welk product de bron is, zonder dat in een laboratorium te hebben onderzocht, gedraagt zich echter buitengewoon nonchalant. Ik begrijp wel dat er paniek heerst, maar er mag geen heksenjacht op touw worden gezet, want veel tuinbouwers in heel Europa, die hun werk heel serieus nemen, worden daardoor geruïneerd. Daarom moet iedereen zich ervan bewust zijn dat we in de Europese Unie solidair met elkaar moeten zijn, en elkaar in noodsituaties moeten steunen. Dat betekent dat alle medische deskundigen met elkaar moeten samenwerken, en dat we diegenen financieel moeten ondersteunen die zonder eigen schuld in een financiële noodsituatie terecht zijn gekomen.</p>
    </intervention>
    <intervention id="2-038-000" speaker_id="4319" name="Pilar AYUSO" is_mep="True" mode="spoken" nationality="Spain" birth_date="16-06-1942" birth_place="Badajoz" p_group="Group of the European People's Party (Christian Democrats)" m_state="ES">
      <p sl="es">Mijnheer de Voorzitter, in de eerste plaats wil ik mijn condoleances overbrengen aan de gezinsleden van de mensen die als gevolg van deze crisis om het leven zijn gekomen.</p>
      <p sl="es">Commissaris, het publiek informeren over gezondheidsrisico’s is een moeilijke en hachelijke taak, en moet geschieden op basis van adequate en aantoonbare bronnen. Het gaat er niet om schuldigen aan te wijzen, maar er zijn in deze zaak aanzienlijke fouten gemaakt, om te beginnen met de roekeloze en overhaaste veronderstellingen van een regionale beleidsmanager die nog maar kort in functie was, en die grote sociale onrust en een ernstige en onherstelbare economische crisis ontketend heeft.</p>
      <p sl="es">Verder lijkt het er niet op dat de Commissie de aanpak van deze crisis goed gecoördineerd heeft. Ik vraag me af wanneer het eerste geval van besmetting zich voordeed en of artikel 3 van de Verordening betreffende het systeem voor snelle waarschuwing is nageleefd - dat de lidstaten ertoe verplicht een risico meteen en in een termijn van 48 uur te melden - en of artikel 8 van die verordening is nageleefd, die de Commissie ertoe verplicht na te gaan of de informatie volledig, betrouwbaar en duidelijk is en voldoende rechtsgrondslag heeft.</p>
      <p sl="es">Zeker is in elk geval dat de ernstige tekortkomingen van deze verordening aan het licht zijn gekomen en dat het huidige rechtskader moet worden herzien om onder andere precies te definiëren wat de procedures voor crisisbeheersing zijn die gebruikt worden door de bevoegde autoriteiten, om de fouten of omissies bij de veroorzaker in de voedingsketen te leggen (daarvoor wordt traceerbaarheid gebruikt), om te voorkomen dat er achter de bescherming van de gezondheid geen handelsbarrières schuilgaan, en om compensatieregelingen overeen te komen voor schade aan handelsbelangen en gederfde winst.</p>
      <p sl="es">Commissaris, komkommers of soja zijn hiervan niet de oorzaak. Zoals de heer Liese zei, is de oorzaak een ziektekiem. De oorzaak is serotype O104:H4 van de bacterie Escherichia coli , die al vaker beschreven is in wetenschappelijke literatuur en die in verband wordt gebracht met vleesproducten.</p>
      <p sl="es">Hoe het echter ook zij, commissaris, we moeten wetenschappers in staat stellen hun werk te doen: ze moeten onderzoek doen naar de hele traceerbaarheid, in de hele voedingsketen, met inbegrip van de behandeling en distributie van de levensmiddelen.</p>
    </intervention>
    <intervention id="2-039-000" speaker_id="96989" name="Andrés PERELLÓ RODRÍGUEZ" is_mep="True" mode="spoken" nationality="Spain" birth_date="01-07-1957" birth_place="Buñol" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, niets van wat wij hier of in de Europese Unie doen, zal de overledenen weer tot leven brengen, maar ik hoop dat wat er nu wordt gedaan zal voorkomen dat er nog meer doden vallen en dat het de keten zal doorbreken van mensen die ziek zijn en lijden zonder dat ze ook maar iets gedaan hebben wat deze problemen heeft veroorzaakt.</p>
      <p sl="es">Inderdaad, we weten niet wat de oorzaken zijn, maar we weten wel dat een aantal dingen bij hun naam moeten worden genoemd: er is sprake geweest van onachtzaamheid in het politieke optreden en er is sprake geweest van onachtzaamheid bij de Duitse federale regering; die niet mag optreden alsof Hamburg een stadstaat op een ander continent was.</p>
      <p sl="es">Als mevrouw Merkel en haar minister van gezondheid de arrogantie waarmee zij andere staten vaak aanspreken hadden omgezet in zorgvuldigheid en efficiëntie, dan zouden sommige dingen niet gebeurd zijn. Die onachtzaamheid heeft misdadige gevolgen gehad voor een andere lidstaat, te weten Spanje, en voor de belangrijkste sector van dat land: de landbouw. Duizenden mensen en kleine ondernemers zijn hierdoor geruïneerd, en de reputatie van onze economie is hierdoor voor lange tijd geschaad.</p>
      <p sl="es">Ik verzoek u om vandaag naar de Raad te gaan en om volledige schadevergoeding te vragen voor degenen die gedupeerd zijn, want we kunnen niet vragen de overledenen weer tot leven te brengen. Ik verzoek u ook de controlestelsels te herzien. Mevrouw Merkel verzoek ik om haar verantwoordelijkheid te nemen. Ik vraag haar om minder arrogantie en meer zorgvuldigheid. Ze moet verantwoordelijk worden gesteld voor de schade die ze veroorzaakt heeft. Ze kan niet ontkennen dat Hamburg in haar land ligt. Ze kan haar verantwoordelijkheden niet ontkennen. Ze kan de schuld niet in de schoenen schuiven van een gedecentraliseerde en federale staat als zijzelf verantwoordelijk moet worden gehouden voor de schade die is aangericht.</p>
      <p sl="es">Wat meer nederigheid, een wat beter beleid en wat minder conservatisme zouden al een stuk geholpen hebben om te voorkomen dat deze crisis hun tussen de vingers geglipt is, en dat Spanje en andere landbouwers in het zuiden daarvan de pijnlijke gevolgen hebben moeten ondervinden.</p>
      <p sl="es">Herzie de controles, herzie de waarschuwingsstelsels, en laat mensen hun verantwoordelijkheid nemen, want juist dat, commissaris, is wat wij in Spanje vragen, van u, van de Raad en van Duitsland.</p>
    </intervention>
    <intervention id="2-040-000" speaker_id="38398" name="Esther de LANGE" is_mep="True" mode="spoken" nationality="Netherlands" birth_date="19-02-1975" birth_place="Spaubeek" m_state="NL">
      <p sl="nl">Voorzitter, ik wil de commissaris bedanken voor zijn aanwezigheid hier, maar ik had liever gehad dat hij ergens anders was. Op het vliegtuig naar Rusland bijvoorbeeld, om er op het hoogste niveau voor te pleiten dat het verbod dat Rusland nu heeft ingevoerd, wordt ingetrokken omdat het volledig overtrokken is. Ik dank de commissaris dat hij nu met ons wil communiceren, maar de communicatie, ook van de zijde van de Europese Commissie, heeft tot nu toe schandalig gefaald. Pas dagen nadat de crisis was uitgebroken kwam de commissaris met een persconferentie. Maar toen was de geest al lang uit de fles en circuleerden er in de media al de meest wilde verhalen. De commissaris sprak over een mogelijke bron op Nederlandse komkommers, terwijl dagen eerder al uit meer dan 200 tests was gebleken dat daar niets aan de hand was.</p>
      <p sl="nl">Ik ben het met u eens: de technische kant van het verhaal, die werkt. Rapid alert, tracking and tracing, dat functioneert allemaal. Maar er is ook nog de communicatiekant van deze hele kwestie en die is belabberd. Allereerst natuurlijk in Duitsland, waar zoveel verschillende instituten, overheden en zelfs meerdere ministers allemaal verschillende signalen afgeven. Een landbouwminister, die een onzinnige opmerking maakt over 'helemaal geen rauwkost meer eten', terwijl zij niet eens ter zake bevoegd is! Ik neem aan dat u Duitsland hierop aanspreekt, want er zal een grondig onderzoek moeten gebeuren naar hoe dit allemaal zo slordig is kunnen verlopen.</p>
      <p sl="nl">Verder hoop ik dat u straks bij de landbouwministers zult pleiten voor een noodfonds, te financieren via de marge die nog beschikbaar is in het landbouwbudget. Net zoals we dat gedaan hebben bij de zuivel, toen daar een diepe crisis uitbrak, moet ook nu die marge aangesproken worden. Alleen al in mijn land lijdt de sector 80 miljoen euro schade per week, terwijl de bron daar niet te vinden is en waardoor nu gezonde bedrijven op omvallen staan. Dat kan niet de bedoeling zijn in deze Europese Unie. Ik neem aan dat u dit sterke signaal vanuit dit Huis zal meenemen naar de vergadering van de landbouwministers.</p>
    </intervention>
    <intervention id="2-041-000" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Mijnheer de Voorzitter, Commissaris, ik ben blij met dit debat. We benaderen dit probleem vanuit verschillende invalshoeken, we kijken naar de bron van de infectie, naar de identificatie van de ziekteverwekker en naar de mogelijke behandelingen. Ik wacht nu alleen nog tot een farmaceutisch bedrijf met de mededeling komt dat het een geneesmiddel heeft tegen deze ziekte en er opnieuw paniek uitbreekt.</p>
      <p sl="sk">Ik zie nog de meeste ruimte voor verbetering in de bewustmaking van de burgers. Het is naar mijn mening niet afdoende en onverantwoord om de burgers op een bepaalde dag te vertellen welke levensmiddelen ze niet moeten kopen of welk voedsel verdacht is.</p>
      <p sl="sk">We moeten burgers informeren over hoe ze zich in hun dagelijks leven zouden moeten gedragen en er zou een informatiecampagne moeten komen op zowel Europees als nationaal niveau. Als de burgers zich houden aan de elementaire regels voor de hygiëne, zorgen voor hun persoonlijke hygiëne en levensmiddelen wassen of verhitten is dat voldoende om infectie te voorkomen. Een dergelijke campagne is niet veeleisend, maar ik denk dat epidemieën en verschillende ziekten hier zijn geweest en in de toekomst ook zullen blijven, en dat wat burgers heeft beschermd hun eigen gedrag is geweest.</p>
      <p sl="sk">Ik ben er stellig van overtuigd dat een dergelijke campagne zal helpen in de preventie tegen deze ziekte en tegelijkertijd de groentetelers zal helpen.</p>
    </intervention>
    <intervention id="2-042-000" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, het is belangrijk dat wij hier vandaag debatteren over het gevaar voor patiënten, voedselproducenten en consumenten dat is veroorzaakt door de verspreiding van een gevaarlijke bacteriënstam waarvan de bron tot dusver nog niet kon worden achterhaald. Wij zeggen dat we over een goed systeem beschikken om de voedselkwaliteit te controleren en om onze strikte normen te handhaven. Desalniettemin komen we telkens opnieuw in zwaar weer terecht, zoals ook nu het geval is. Het is derhalve essentieel dat we ons monitoring- en controlesysteem herzien en verbeteren. We moeten voorbereid zijn op situaties die nog gevaarlijker kunnen zijn. We mogen in geen geval informatie verspreiden over de mogelijke bronnen van een uitbraak wanneer deze informatie niet betrouwbaar is. Een dergelijke gang van zaken zorgt voor vertraging bij de verdere zoektocht naar de bron en heeft enorme morele en economische schade tot gevolg.</p>
      <p sl="pl">Wij betuigen uiteraard ons medeleven aan de familieleden van de slachtoffers en aan iedereen die ziek is, maar mogen evenmin vergeten om de schade te vergoeden die de landbouwers in een aantal landen hebben geleden. Wij debatteren over de toekomst van het gemeenschappelijk landbouwbeleid en over onderwerpen als veiligheid met betrekking tot de toegang tot voedsel en de voedselkwaliteit. Misschien gaan we door deze moeilijke situatie eindelijk beseffen hoe belangrijk dergelijke vraagstukken en problemen zijn. Ze houden immers niet alleen verband met wat onze burgers eten, maar ook met hun gezondheid.</p>
    </intervention>
    <intervention id="2-043-000" speaker_id="96986" name="Josefa ANDRÉS BAREA" is_mep="True" mode="spoken" nationality="Spain" birth_date="17-02-1958" birth_place="Valencia" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, we hebben te maken met een probleem van de volksgezondheid, met een epidemie, om de woorden van de commissaris te gebruiken, en naar aanleiding daarvan is naar schuldigen gezocht, niet naar de oorzaak.</p>
      <p sl="es">Die aanpak heeft niet gewerkt: de teller staat op 22 doden en 1 600 patiënten, en drie weken later weten kennen nog altijd niet wat de oorzaak is, en op basis van het beginsel van voorzorg wordt de schuld bij Spanje gelegd, zonder dat dit wetenschappelijk onderbouwd is.</p>
      <p sl="es">Dames en heren, de Spaanse komkommers waren niet besmet. Ze waren niet besmet! Ik herhaal dit omdat hier een aantal tegenovergestelde verhalen de ronde hebben gedaan. Om u te zeggen waartoe deze woorden geleid hebben: 300 000 banen zouden hierdoor op het spel kunnen komen te staan, het vertrouwen is geschaad.</p>
      <p sl="es">Een epidemie kent geen grenzen. U heeft gelijk, commissaris, die kent geen grenzen!</p>
      <p sl="es">Wij vragen om verantwoordelijkheid voor wat er niet gedaan is, voor wat we nu meteen moeten doen, want in Duitsland bestaat het gevaar van verdere besmetting – het heeft het hoogste aantal besmette mensen – maar Spanje treft geen schuld. Wij vragen om schadevergoeding.</p>
    </intervention>
    <intervention id="2-044-000" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="fr">Mijnheer de Voorzitter, mijnheer de commissaris, zoals u al zei is het probleem niet lokaal, ook al wordt het gelokaliseerd. Ik zou willen dat u dit nog luider en duidelijker zei, want wij hebben ernstig behoefte aan meer instrumenten en Europese coördinatie in deze kwesties.</p>
      <p sl="fr">De boodschap was uiterst verwarrend en had ernstige gevolgen, ook voor de Spaanse producenten, maar niet alleen voor hen, aangezien ook anderen getroffen zijn. Dit punt is zojuist al een aantal keren aan de orde gesteld.</p>
      <p sl="fr">Het is weliswaar moeilijk om de juiste balans te vinden tussen vroegtijdig waarschuwen enerzijds en transparantie anderzijds. Maar voorzorg of het voorzorgsbeginsel betekent niet dat wij in het wilde weg en veel te snel moeten communiceren. Er moeten dan ook zaken worden rechtgezet, en degenen die verantwoordelijk zijn voor een vroegtijdige waarschuwing, moeten ook degenen zijn die een schadeloosstelling betalen. Dat is wat u vanmiddag gaat bespreken. Dat is wat belangrijk is, hoewel mijn gedachten natuurlijk, net als bij iedereen, in de eerste plaats naar de slachtoffers uitgaan. Niettemin zijn de boeren in afwachting van de compensatie waar zij recht op hebben.</p>
      <p sl="fr">Voor het overige blijven antibioticaresistentie en traceerbaarheid kernvraagstukken die wij verder moeten onderzoeken.</p>
    </intervention>
    <intervention id="2-045-000" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Mijnheer de Voorzitter, met 22 mensen die in de EU zijn overleden en meer dan tweeduizend mensen die in het ziekenhuis zijn opgenomen voor behandeling als gevolg van de heersende E. coli -uitbraak in heel Europa, is het gepast dat dit Parlement zijn medeleven betuigt met degenen die een dierbare hebben verloren, en anderen een spoedig herstel toewenst.</p>
      <p sl="en">Consumenten eisen voedsel dat van goede kwaliteit, veilig en traceerbaar is. Het feit dat de bron van deze uitbraak nog steeds onbekend is en dat de zoektocht naar antwoorden op sommige momenten lukraak leek, betekent dat het consumentenvertrouwen snel wegebt. Economisch gezien zijn het boeren die te lijden hebben, zolang dit duurt – boeren waarvan het voedsel volkomen veilig is.</p>
      <p sl="en">We moeten ook aandringen op kalmte in deze situatie. Nationale regeringen hebben snel schuldigen aangewezen. In het verleden hebben we in het Verenigd Koninkrijk te lijden gehad van zulke bangmakerij met betrekking tot onze producten, en er moet een einde komen aan dit speculatieve schuldspelletje. Ik wil ook opmerken dat dit Parlement zich voortdurend haast om wetgeving in te voeren. Voordat we dit nu opnieuw doen, moeten we een volledig en gedegen onderzoek naar de feiten hebben.</p>
    </intervention>
    <intervention id="2-046-000" speaker_id="96806" name="Teresa JIMÉNEZ-BECERRIL BARRIO" is_mep="True" mode="spoken" nationality="Spain" birth_date="24-07-1961" birth_place="Sevilla" p_group="Group of the European People's Party (Christian Democrats)" m_state="ES">
      <p sl="es">Mijnheer de Voorzitter, het belangrijkste hier, en dat wat ons vandaag verenigt, zijn de slachtoffers, want niemand zou zich zo onbeschermd moeten voelen als wij, Europese consumenten, ons nu voelen. Verder zijn duidelijkheid en verantwoordelijkheid geboden, uit eerbied voor de slachtoffers.</p>
      <p sl="es">Mijn verantwoordelijkheid is het om de Duitse autoriteiten te veroordelen, die onterecht en overhaast de schuld hebben gelegd bij de Spaanse komkommers en met name bij de coöperaties in Málaga en Almeria, die modelbedrijven waren en die de gevolgen van deze beschuldigingen niet te boven zullen komen.</p>
      <p sl="es">Duizenden gezinnen zonder werk vragen zich af waarom – en zij hebben een antwoord nodig – en zij willen vooral weten hoe de toekomst er nu voor hen uitziet, niet alleen in Andalusië, maar overal in de landbouw in Europa.</p>
      <p sl="es">In de hoop dat deskundigen de oplossing snel zullen vinden, verzoek ik de Commissie dan ook met klem om er vandaag in haar gesprek met de Raad op aan te dringen dat er nu meteen immateriële en economische regelingen getroffen worden voor alle producenten uit Andalusië en heel Europa, die verontwaardigd maar ook hoopvol hun blik op ons gericht houden.</p>
    </intervention>
    <intervention id="2-047-000" speaker_id="28338" name="Antonio MASIP HIDALGO" is_mep="True" mode="spoken" nationality="Spain" birth_date="03-05-1946" birth_place="Oviedo" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, in plaats van voorrang te geven aan onderzoek en Europese samenwerking hebben de Duitse autoriteiten komkommerproducenten en anderen belasterd en schade berokkend. Nog steeds is er niemand in Duitsland die zijn functie heeft neergelegd of die vergoedingen heeft aangeboden voor de schade die is aangericht. Het is Duitsland dat met een ernstig geloofwaardigheidsprobleem zit. De manier waarop mevrouw Merkel de landen in het zuiden behandelt, zowel ten aanzien van de landbouw als in financieel opzicht, is onaanvaardbaar.</p>
      <p sl="es">Iemand heeft gezegd dat Merkel een volgeling is van Adenauer en van Kohl. Daar klopt niets van: zij heeft onvoldoende moreel gezag.</p>
    </intervention>
    <intervention id="2-048-000" speaker_id="4751" name="Bart STAES" is_mep="True" mode="spoken" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Voorzitter, commissaris, we moeten natuurlijk leren uit de fouten die gemaakt zijn. Er is het coördinatieprobleem, er is het coördinatieprobleem in Duitsland - dat is ook gezegd door verschillende Duitse collega's, zowel vanuit de meerderheid als de oppositie, - de twee Bondsministeries, de zestien Länder , het gebrek aan coördinatie.</p>
      <p sl="nl">Er moet een streng nationaal controlesysteem komen en er moet worden nagegaan hoe dat loopt, in Duitsland, maar vooral ook in de 26 andere lidstaten. Want nu wijzen we met de vinger naar Duitsland, maar misschien mogen we straks naar onze eigen lidstaat wijzen. Dus die vraag moet worden gesteld: zijn de interne controlesystemen in alle nationale lidstaten voldoende sterk? De Europese systemen – mevrouw Roth-Behrendt heeft het terecht gezegd – die zijn er, die werken. Er is misschien een gebrek aan coördinatie. Er is in elk geval een gebrek geweest aan communicatie. Dus daar moeten we voor gaan.</p>
      <p sl="nl">Aan de commissaris wil ik ten eerste vragen of u ingaat op de vraag van onder meer meneer Leinen en mevrouw Roth-Behrendt om met een echt Europese oplossing te komen. En ten tweede, kunt u aangeven wat u op de landbouwtop wil doen en hoe u de landbouwers die schade hebben geleden, kunt vergoeden?</p>
    </intervention>
    <intervention id="2-049-000" speaker_id="96936" name="Gabriel MATO" is_mep="True" mode="spoken" nationality="Spain" birth_date="29-04-1961" birth_place="Madrid" m_state="ES">
      <p sl="es">Mijnheer de Voorzitter, juist in crisissituaties kun je zien hoe doeltreffend en betrouwbaar instellingen zijn. In dit geval hebben ze veel te wensen overgelaten.</p>
      <p sl="es">De commissaris heeft letterlijk gezegd dat de verdenkingen jegens de komkommer niet bevestigd zijn. Nee commissaris, wat bevestigd is, is dat de vermoedens ongegrond en onverantwoord waren en niet op objectieve gegevens berustten; wat bevestigd is, is dat er 22 doden zijn en dat de Spaanse groente- en fruitsector enorme schade geleden heeft.</p>
      <p sl="es">Wat ook bevestigd is, is dat de Commissie moet doen wat ze tot nog toe niet gedaan heeft, namelijk met overtuiging optreden op verschillende fronten: de uitbraak de kop indrukken; voorkomen dat ongegronde verdenkingen een schijn van geloofwaardigheid krijgen, en daardoor buitengewoon schadelijk zijn voor een bepaalde lidstaat – in dit geval Spanje -, door de maatregelen te nemen die nodig zijn om dat te bereiken; de gedupeerden onmiddellijk schadeloos stellen, en de reputatie van de merknaam Spanje herstellen als producent van veilige en hoogwaardige voedingsmiddelen.</p>
    </intervention>
    <intervention id="2-050-000" speaker_id="96910" name="Judith A. MERKIES" is_mep="True" mode="spoken" nationality="Netherlands" birth_date="28-09-1966" birth_place="London " p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Voorzitter, commissaris, we zitten midden in een crisis en eerlijk gezegd hebben we zinniger zaken te doen op dit moment dan met de vinger gaan wijzen en schuld toewijzen. Als je midden in een crisis zit, zit er niets anders op dan op je kiezen te bijten en eerst de crisis op te lossen. Alle andere zaken kunnen we dan wel daarna bespreken. De eerste prioriteit is voor de patiënten een behandeling te vinden tegen deze antibioticaresistente bacterie en de bron op te sporen. Daarnaast moeten we vooral heel goed communiceren om de dunne lijn te lopen tussen de informatie aan de patiënten, aan de consumenten en aan de producenten en iedereen recht te doen.</p>
      <p sl="nl">De vraag daarna is: hoe staat het eigenlijk met ons crisismanagement? Het is vast niet de laatste crisis. Wie heeft de regie? Teveel autoriteiten zijn hierbij betrokken en iemand moet de leiding nemen. Daar moet het gesprek vanmiddag met u, met de Raad over gaan. Hoe gaat het met de regie in de toekomst en wie gaat die in handen nemen? Het antibioticagebruik is inderdaad een doorn in het oog, met dieren en mensen. Er zijn te grote verschillen tussen landen. En last but not least , de schade moet worden vergoed. Duidelijkheid en daadkracht.</p>
    </intervention>
    <intervention id="2-051-000" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Mijnheer de Voorzitter, EHEC is de afkorting van de afgelopen week. We leven natuurlijk zeer mee met de slachtoffers. De overheid heeft de plicht om de burgers op de hoogte te brengen van risico's voor de volksgezondheid. Het welzijn van de burgers geniet de hoogste prioriteit.</p>
      <p sl="de">In de VS bestaat daarvoor een alarmsysteem. Het is een feit dat meer dan twee duizend patiënten besmet zijn, en dat meer dan twintig personen om het leven gekomen zijn. Het is onze plicht om te vertellen welke producten met die kiem besmet zijn. Het waren de Spaanse komkommers, en daar hoort die kiem zeer zeker niet thuis, een fecale kiem heeft absoluut niets te zoeken op of in levensmiddelen.</p>
      <p sl="de">De veroorzaker moet de financiële compensatie betalen, en niemand anders. Tot slot wil ik er nog even op wijzen dat de Raad bij de hele discussie over deze kwestie niet aanwezig was.</p>
    </intervention>
    <intervention id="2-052-000" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, ik wil u allereerst bedanken omdat u mij de gelegenheid geeft om het woord te nemen tijdens dit belangrijke debat. De burgers van de Europese Unie verwachten dat de EU-instellingen op diverse terreinen efficiënt optreden, onder meer bij het tegengaan van de verspreiding van welke ziekte dan ook in elk deel van de Europese Unie. Dat is begrijpelijk. Desalniettemin zouden agentschappen die zich bezighouden met preventie op het gebied van gezondheid en voedselveiligheid over de nodige instrumenten moeten beschikken om paniek te voorkomen. Deze instanties zouden volledig onafhankelijk moeten zijn van de overheden van de lidstaten van de Europese Unie en zouden zelfs uitvoeringsbevoegdheden moeten krijgen, zodat ze kunnen optreden in het geval van een crisis.</p>
      <p sl="pl">We zijn er deze keer niet in geslaagd om paniek te voorkomen. Daardoor is er voor miljoenen euro schade ontstaan. Ook de Poolse boeren zijn hiervan het slachtoffer. De groenteprijzen op de Poolse markt zijn in een week tijd met tweederde gedaald. Onze Poolse groentetelers leiden dagelijks verliezen die oplopen tot 2 miljoen zloty. Een aantal maanden geleden hebben we de noodklok geluid over de Mexicaanse griep. De EU-instellingen bleken toen niet opgewassen tegen hun taak en zijn er niet in geslaagd om te verhinderen dat er in de hele Europese Unie paniek uitbrak. Dat is vandaag niet anders.</p>
    </intervention>
    <intervention id="2-053-000" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Mijnheer de Voorzitter, mijnheer de commissaris, dames en heren, solidariteit moet vooropstaan: dat is een van de grondbeginselen van de Europese Unie, maar solidariteit moet geen excuus zijn voor de diverse actoren om zich te onttrekken aan hun verantwoordelijkheid.</p>
      <p sl="fr">Het is niet juist dat de Duitse autoriteiten, van het begin af aan, hebben nagelaten de zaak over te dragen aan de Europese Unie, terwijl er meteen aan het einde van hun eerste persconferentie, toen zij ten onrechte de schuld bij de Spaanse komkommer legden, al sprake was van een tragedie die hun grenzen overschreed. Het is niet juist om ongefundeerde beschuldigingen te uiten, om twijfelachtige informatie naar buiten te brengen en om een dergelijke verwarring te zaaien. Het is niet juist dat alle beginselen op het gebied van crisiscommunicatie op deze manier met voeten zijn getreden. Hierdoor is de crisis uitgegroeid tot hysterie. Deze geruchten en heksenjachten die door deze zelfde autoriteiten werden gevoed, hebben enorm veel schade aangericht, hetgeen duidt op een gebrek aan verantwoordelijkheidsgevoel. De vertrouwensrelatie tussen consumenten en producenten heeft eens te meer een deuk opgelopen.</p>
      <p sl="fr">Laten wij ervoor zorgen dat deze tragedie niet ook nog een vreselijke verspilling wordt, door er belangrijke lessen uit te leren: wij moeten bepalen wat de beste manieren zijn om een betrouwbaar, grensoverschrijdend traceerbaarheidssysteem te implementeren en om een Europese eenheid voor communicatie en een eenheid voor crisismanagement op te richten. Als wij niet snel lering trekken uit dit fiasco, dan zijn er 23 mensen voor niets gestorven.</p>
    </intervention>
    <intervention id="2-054-000" speaker_id="photo_generic" name="John Dalli" is_mep="True" mode="spoken">
      <p sl="en">lid van de Commissie . – Mijnheer de Voorzitter, ik wil u en ook alle afgevaardigden die aan dit debat hebben bijgedragen, bedanken. Ik heb geen tijd om te reageren op elke interessante opmerking die is gemaakt, maar ik kan u verzekeren dat we kennis hebben genomen van het gevoel dat in dit Parlement is verwoord. Zoals ik heb gezegd, zal ik vandaag de Raad van ministers van Landbouw bijwonen. Morgen zal ik in Berlijn zijn om deel te nemen aan een coördinerende vergadering van de voedselveiligheidssector en de volksgezondheidssector, tezamen met de deskundigen die we daar ter plaatse hebben.</p>
      <p sl="en">Mijn belangrijkste zorg is een einde te maken aan de ziekenhuisopnamen: dat is mijn belangrijkste doelstelling. Ik concentreer me op mobilisering en op het versnellen van de identificatie van de oorzaak van de uitbraak. We hebben op 30 mei 2011 de crisiseenheid opgericht, en op het niveau van de Commissie waren we op dat moment volledig gemobiliseerd. Mijn afdeling Volksgezondheid heeft het Europees Centrum voor ziektepreventie en -bestrijding (ECDC) gemobiliseerd, en het ECDC heeft zijn crisismodus geactiveerd om zo snel mogelijk wetenschappelijke beoordelingen te kunnen maken.</p>
      <p sl="en">De Commissie heeft het ECDC onmiddellijk verzocht om een wetenschappelijke beoordeling uit te voeren. In haar dagelijkse bijeenkomsten met deskundigen uit de lidstaten heeft de Commissie beoordelingsmaatregelen gecoördineerd: de vaststelling van gemeenschappelijke gevalsdefinities, de melding van gevallen, patiëntenvragenlijsten, het delen van perspectieven op behandeling, en advies voor het publiek met betrekking tot hygiëne zijn enkele van de dingen die we in heel korte tijd hebben bereikt.</p>
      <p sl="en">We moeten heel voorzichtig zijn en we moeten alles in perspectief blijven zien. Het is voor ons allemaal gemakkelijk om met wijsheid achteraf te oordelen en uitspraken te doen, in plaats van in het oog van de storm te verkeren, wanneer zich een crisis voordoet. We moeten voorzichtig zijn in onze uitspraken en kritiek, want ook al eisen we – zoals ik doe – dat besluiten worden genomen op basis van zorgvuldig bevestigde aanwijzingen, we mogen degenen op wie een beroep wordt gedaan om gedurfde besluiten te nemen, soms in zeer moeilijke omstandigheden, niet de angst aanjagen dat ze achteraf in de beklaagdenbank worden gezet en iedereen een oordeel zal uitspreken over hun besluiten. Ik denk dat dit aspect van crisisbeheersing heel belangrijk is.</p>
      <p sl="en">Hetzelfde geldt voor het controleren en beheersen van de informatie die circuleert. We hebben in Europa een systeem dat snelle communicatie mogelijk maakt, en om snelle communicatie te hebben, passen we het subsidiariteitsbeginsel toe – we kijken naar het laagst mogelijke niveau als de plaats waar de communicatie moet beginnen. We moeten oppassen, want als we allerlei controles op elkaar gaan stapelen om de informatie die circuleert, te verifiëren, dwarsbomen we het doel van snelheid, en snelheid is van het grootste belang in situaties waarin het om gezondheid gaat, en waarin het soms een kwestie van leven en dood is.</p>
      <p sl="en">Wat betreft de informatievoorziening, we verstrekken voortdurend informatie, zodra we deze ontvangen. In dit opzicht zijn we het er bij de Commissie over eens dat gecoördineerde en snelle communicatie een essentieel element is van risicobeheersing. U herinnert zich wellicht dat we in 2009-2010 naar aanleiding van onze H1N1-ervaringen een systeem hebben opgezet om voorlichting met betrekking tot de volksgezondheid te coördineren, en ons Europees Comité voor de beveiliging van de gezondheid heeft een communicatienetwerk. We zullen regionale actoren en de Wereldgezondheidsorganisatie doeltreffender bij dit proces moeten betrekken. Gisteren heb ik aan de telefoon nog met Margaret Chan, de directeur-generaal van de Wereldgezondheidsorganisatie, gesproken over dit aspect van het coördineren van informatie en het waarborgen van volledige coördinatie, voordat enige communicatie plaatsvindt.</p>
      <p sl="en">We zullen bestuderen wat er is gebeurd, en nadere onderzoekingen en analyses uitvoeren. Zodra we ervan overtuigd zijn dat de besmetting een halt is toegeroepen, zullen we ons concentreren op wat er is gebeurd in de informatiesector, op het punt van de onderzoeksprotocollen en in termen van de coördinatie over de hele linie toen de crisis zich voordeed, en we zullen ons dan bezinnen op de vraag of we meer hulpmiddelen en nauwere Europese coördinatie nodig hebben. Dat is mogelijk een deel van het antwoord, maar dat zal, zoals u zegt, nog heel wat discussie betekenen, zowel hier in het Parlement als op het niveau van de lidstaten.</p>
      <p sl="en">Wat betreft de kwestie van compensatie, deze zal vanmiddag worden besproken in de Landbouwraad, en ik ben er zeker van dat mijn collega commissaris Cioloş zijn uiterste best doet om wegen en manieren te vinden en uit te werken om onze boeren die lijden onder dit probleem, te compenseren.</p>
    </intervention>
    <intervention id="2-056-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-056-250" speaker_id="96659" name="János ÁDER" is_mep="True" mode="written" nationality="Hungary" birth_date="09-05-1959" birth_place="Csorna" p_group="Group of the European People's Party (Christian Democrats)" m_state="HU">
      <p sl="hu">Het meest recente voedselveiligheidsschandaal in Duitsland heeft onze aandacht wederom op de tekortkomingen van bevredigende officiële controle gevestigd. Opnieuw heeft het vertrouwen van de consument in de zorgvuldigheid van de producenten van levensmiddelen en niet in de laatste plaats in het vakkundig functioneren van de controleautoriteiten een forse deuk opgelopen. In een goed functionerende rechtsstaat mogen consumenten met reden aannemen dat de levensmiddelen die bij hen op tafel komen en die ze aan hun kinderen geven veilig kunnen worden geconsumeerd. Helaas is dit vertrouwen niet voor het eerst geschaad. We hoeven maar te denken aan het schandaal uit mei rond vergiftigde tomaten in Hongarije, maar we zouden ook het schandaal uit januari rond dioxinevarkens in Duitsland kunnen vermelden. Al deze droevige gebeurtenissen wijzen ons er steeds weer op dat de staat officiële controles moet versterken en zo strikt mogelijk moet optreden tegen alle tekortkomingen of vormen van misbruik. Er kan ten slotte onmogelijk van burgers verwacht worden dat ze dit werk in plaats van de staat moeten doen. We kunnen ons niet laten opleiden tot voedselwetenschapper en geen laboratoria voor voedselinspectie in onze woning inrichten. In plaats daarvan bestaat de juiste oplossing erin de hardste sancties op te leggen jegens overtreders en zelfs niet terug te schrikken voor het sluiten van bedrijven.</p>
    </intervention>
    <intervention id="2-056-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Op de eerste plaats wil ik mijn solidariteit betuigen met de familieleden van de slachtoffers. De inspanningen van de EU en de lidstaten moeten nu meteen gericht zijn op het ontdekken van de oorsprong van de besmetting om een eind te maken aan de uitbraak en de doden die erdoor gevallen zijn en het vertrouwen van de consument in de voedselketen te kunnen herstellen. Zonder dat vertrouwen kunnen we onmogelijk de wanhopige situatie waar onze boeren zich in bevinden beëindigen. Om die doelen te bereiken moeten de Europese voedselveiligheidsautoriteiten en de ministeries van Volksgezondheid van de lidstaten gezamenlijk optreden. Die gezamenlijke actie is laat op gang gekomen ten gevolge van het rampzalig beheer van de crisis door Duitsland. In deze situatie mag de EU haar landbouwers niet vergeten. Er is een mechanisme nodig waarmee de enorme negatieve gevolgen van deze crisis snel gecompenseerd kunnen worden. Door de crisis zijn veel bedrijven al in hun voortbestaan bedreigd. De bescherming van de consument heeft absolute prioriteit, maar we dienen de procedures daarvoor bij te stellen. Het is van fundamenteel belang vast te leggen wie alarm slaat en wanneer en hoe dat gedaan wordt om chaotische toestanden bij het verstrekken van informatie, zoals we nu meegemaakt hebben, te voorkomen. Die chaos heeft rampzalige gevolgen gehad zonder dat de oorsprong van het probleem is geïdentificeerd. We hebben ook duidelijke actie nodig van pan-Europese instanties.</p>
    </intervention>
    <intervention id="2-057-000" speaker_id="28257" name="Ivo BELET" is_mep="True" mode="spoken" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">schriftlelijk. – Commissaris, collegae, onze bekommernis gaat eerst en vooral uit naar de slachtoffers van deze epidemie en hun nabestaanden. Deze rampzalige situatie mag zich niet herhalen; we moeten er snel lessen uit trekken om in de toekomst sneller te kunnen detecteren waar de oorzaak zit, en efficiënter en gecoördineerder communiceren. Want dat is toch wel jammerlijk mank gelopen, de communicatie en het gebrekkige overleg daarover tussen de lidstaten. Er is heel veel economische schade aangericht, die perfect vermeden had kunnen worden, als zorgvuldiger met crisiscommunicatie was omgesprongen. De getroffen ondernemers hebben recht op schadevergoeding. Daarom pleiten we voor de oprichting van een Europees noodfonds. Extra nationale steunmaatregelen zijn in dezen een doekje voor het bloeden, en getuigen bovendien niet van grote Europese solidariteit. Zoals Commissaris Dalli hier vanmorgen zei: 'Dit is geen nationaal, Duits probleem. Dit is een Europees probleem.' Laten we het daarom ook in Europees verband aanpakken. Deze crisis is ook een kans om aan de Europese burger duidelijk te maken dat Europa de slachtoffers van een dergelijke ramp inzake de volksgezondheid niet in de steek laat.</p>
    </intervention>
    <intervention id="2-057-500" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">Het blijkt moeilijk vast te stellen wat de bron van de EHEC-uitbraak is. Er werd aangenomen dat taugé de infectiebron was en de oorzaak was van twintig sterfgevallen in Europa en van nog eens ongeveer driehonderd ernstige gevallen die alleen al in Duitsland werden vastgesteld. De uitslagen van de meest recente tests van taugémonsters waren echter negatief. Het directe gevolg van de uitbraak was een duidelijke daling van de groente- en fruitconsumptie in heel Europa. Op dit moment zijn er nog geen exacte cijfers bekend over de omvang van de verliezen die de Europese groente- en fruitsector heeft geleden als gevolg van de EHEC-crisis, maar het is duidelijk dat de financiële schade die deze sector is berokkend, niet te verwaarlozen zal zijn. Aangezien ik al een parlementaire vraag heb gesteld over deze kwestie, maak ik hier, in dit parlement, van de gelegenheid gebruik om te benadrukken dat het noodzakelijk is dat de EU zich inzet om de Europese producenten in deze sector te steunen met instrumenten die passen bij de ernst van deze crisis. Ik wil de Commissie er tevens op wijzen dat zij moet overwegen maatregelen in te voeren die erop gericht zijn de conservering van groente en fruit te verbeteren en de controles op de verpakking ervan te verscherpen.</p>
    </intervention>
    <intervention id="2-058-000" speaker_id="99325" name="Spyros DANELLIS" is_mep="True" mode="written" nationality="Greece" birth_date="28-01-1955" birth_place="Irakleio" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Wanneer de voedselveiligheid in de EU voor de tweede keer binnen zes maanden wordt getroffen, en nog wel met zoveel doden, dan spreken we niet meer van een voedselschandaal, maar van een voedselcrisis. Wanneer wij na twee weken zelfs niet de oorzaak gevonden hebben, maar ons wel haasten om met de beschuldigende vinger te wijzen, dan hebben wij een vertrouwensprobleem geschapen.</p>
      <p sl="el">Wij hebben producenten aan de rand van de afgrond gebracht die, hoewel zij goed werk verrichtten, in de positie van zondebok zijn terechtgekomen en daar nu nog steeds voor moeten boeten. Wij hebben het vertrouwen van Europese en niet-Europese consumenten ondergraven. We hebben een breuk in onze handelsrelaties en in de interne cohesie veroorzaakt. Deze crisis zet het Europese landbouwmodel zelf op losse schroeven en stelt het functioneren van de interne markt zwaar op de proef. Het is niet voldoende om te zeggen aan wie of wat wij de schuld geven. De Commissie moet permanente verbeteringsmaatregelen treffen, waaronder traceerbaarheid, die een hoge prioriteit moet krijgen.</p>
    </intervention>
    <intervention id="2-059-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Er zijn verscheidene belangrijke punten die aan de orde zouden moeten worden gesteld in verband met de kwestie die wij bespreken, en ik geef hier uiting aan de zorgen van mijn medeburgers.</p>
      <p sl="fr">Ten eerste moeten Europese consumenten kunnen weten wat zij op hun bord hebben. Daarom is het van essentieel belang om een volledige traceerbaarheid van landbouwproducten op Europees niveau te waarborgen.</p>
      <p sl="fr">Ten tweede moeten wij Duitsland oproepen om er alles aan te doen om de oorsprong van de bacterie te vinden. In dit opzicht ben ik blij met het besluit van de Commissie om deskundigen naar Duitsland te sturen. De Commissie moet haar werk echter ook op een bredere schaal doen en nagaan of men zich wel terdege aan alle controle-, analyse- en onderzoeksystemen heeft gehouden, want wij moeten onze waarschuwingsmechanismen voor de voedselveiligheid verbeteren en versterken.</p>
      <p sl="fr">Ten derde moeten er in heel Europa audits worden uitgevoerd om te waarborgen dat de monitoringsystemen doeltreffend zijn.</p>
      <p sl="fr">Ten vierde, tot slot, mogen wij de boeren die benadeeld zijn niet vergeten: zij werden ten onrechte verdacht, zonder dat ze ook maar iets gedaan hadden! En er zullen nog veel meer boeren zijn die schade ondervinden van het wantrouwen onder de consumenten. Europa moet zich dan ook solidair tonen en zich vóór concrete compensatiemaatregelen uitspreken.</p>
    </intervention>
    <intervention id="2-060-000" speaker_id="96791" name="Elżbieta Katarzyna ŁUKACIJEWSKA" is_mep="True" mode="written" nationality="Poland" birth_date="25-11-1966" birth_place="Jasło" m_state="PL">
      <p sl="pl">In het kader van het debat over de EHEC-uitbraak in de lidstaten van de Unie zou ik erop willen wijzen dat als gevolg van de besluiten van EU-landen en niet-EU-landen grenzen zijn gesloten om de markt te beschermen tegen de massale invoer van groenten uit landen waar de vermeende bron van de infectie zich bevindt. Wij krijgen verontrustende berichten van groentetelers. Groenteverkopers stellen vast dat de consumenten niet langer komkommers, tomaten of andere groenten willen kopen. Dit leidt tot grote financiële verliezen, aangezien de verkopers gedwongen zijn om hele leveringen weg te gooien of om de producten van de hand te doen voor een prijs die aanzienlijk lager ligt dan de inkoopprijs die ze zelf hebben betaald. Producenten stoppen met het telen van groenten en schakelen over op een andere vorm van productie, hetgeen op zijn beurt tot het ontslag van werknemers leidt. Indien de vooruitzichten zo zorgwekkend blijven en als we de bron van de infectie niet vinden, zullen bedrijven niet anders kunnen dan hun deuren sluiten wegens een gebrek aan liquiditeit. Ik denk dat de Unie over de administratieve instrumenten beschikt die haar in staat stellen om snel te reageren in dit soort situaties. We moeten ons daarom afvragen hoe we het systeem kunnen verbeteren en efficiënter kunnen maken. Aangezien we over deze instrumenten beschikken, moeten we in staat zijn om de bron van de infectie zo snel mogelijk te vinden, teneinde te verhinderen dat groentetelers nog meer schade leiden.</p>
    </intervention>
    <intervention id="2-060-500" speaker_id="96653" name="Katarína NEVEĎALOVÁ" is_mep="True" mode="written" nationality="Slovakia" birth_date="10-11-1982" birth_place="Nitra" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">De maatschappij moet er langzamerhand aan wennen dat zich elk jaar wel een epidemie voordoet. Eerst was het de vogelgriep, toen de varkensgriep en nu een bacterie in verse groenten.</p>
      <p sl="sk">Ook deze epidemie heeft slachtoffers gemaakt en enorme financiële schade opgeleverd. Het belangrijkste verschil ten opzichte van de voorgaande epidemieën is naar mijn mening dat we er nog steeds niet in zijn geslaagd de bron van de infectie met zekerheid vast te stellen. Eerst waren het (Spaanse) komkommers, nu is het (Duitse) taugé.</p>
      <p sl="sk">Tegelijkertijd worden er vragen gesteld over fouten die door de lidstaten zijn gemaakt. Ik doel daarmee op het in gebreke blijven van Duitsland, dat hulp van de Commissie van de hand heeft gewezen en heeft geprobeerd deze crisis zelf op te lossen. Valse beschuldigingen hebben de Spaanse landbouw enorme financiële verliezen opgeleverd, en niet alleen hun maar waarschijnlijk de hele landbouwsector.</p>
      <p sl="sk">De Europese Commissie heeft gisteren een schadevergoeding van 150 miljoen euro voorgesteld voor de groentetelers die verliezen hebben geleden als gevolg van de darminfectie in Duitsland. Ik vind het heel belangrijk dat er wordt onderhandeld over schadevergoeding voor de gemaakte fouten, zoals in het geval van Spanje. Volgens de laatste ontwikkeling lijkt het alsof de enige schade die is geleden de financiële schade van Europese landbouwers is. We mogen echter niet vergeten dat de hoogste prijs die we voor deze epidemie betaald hebben bestaat uit de tientallen slachtoffers die zijn gevallen in verschillende lidstaten van de Europese Unie. Het is onze plicht ervoor te zorgen dat dergelijke fouten en uitbraken niet ontstaan.</p>
    </intervention>
    <intervention id="2-061-000" speaker_id="39714" name="Rareș-Lucian NICULESCU" is_mep="True" mode="written" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Een eerste verduidelijking die zich opdringt, aangezien daarover in het Parlement een opmerking is gemaakt, is dat bij een dergelijke crisis het landbouwbeleid niet het probleem is, maar de oplossing. De Europese consument is gewend om de voedingsmiddelen in de winkel te vertrouwen, juist omdat de Europese producenten zich aan de meest strenge normen ter wereld moeten houden. Deze crisis heeft echter laten zien dat het Europese systeem niet onfeilbaar is en dat we zeer kwetsbaar zijn. We moeten nu inderdaad in de eerste plaats aan de slachtoffers denken. Wat er gebeurd is, is een tragedie. Maar we moeten ook denken aan de nodige steunmaatregelen om verlies van duizenden arbeidsplaatsen in de landbouw te voorkomen of erger nog, de verwoesting van een hele bedrijfstak.</p>
    </intervention>
    <intervention id="2-062-000" speaker_id="28584" name="Georgios TOUSSAS" is_mep="True" mode="written" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="el">Het nieuwe voedselschandaal met de hypertoxische bacterie, dat reeds tientallen sterfgevallen en ernstige gezondheidsproblemen bij duizenden werkenden heeft veroorzaakt, kan worden toegevoegd aan de lange, schijnbaar eindeloze lijst van voedselschandalen in de EU. Het gaat in werkelijkheid om misdrijven van internationale bedrijven die de voedselketen vergiftigen en het leven van mensen en de gezondheid van het volk opofferen om hun winsten te vergroten. Deze nieuwe voedselepidemie toont aan dat de EU het leven van mensen en de volksgezondheid noch wil noch kan beschermen, want als transnationale unie der monopolies heeft zij zich ten doel gesteld de winsten van het kapitaal te dienen en te verdedigen en niet het leven van arbeiders. De ongegronde beschuldigingen – waarvoor geen wetenschappelijke basis bestaat – van de Duitse autoriteiten tegen kleine en middelgrote landbouwproducenten van Zuid-Europa, die de EU prompt heeft overgenomen en waarmee zij de boeren in deze landen ernstige schade heeft toegebracht, hadden als enige doel om het antivolkse en gevaarlijke karakter van het GLB te maskeren en te verbergen, evenals de verantwoordelijkheden van de EU, van de burgerlijke regeringen en de monopolistische consortia, die niet aarzelen om de werkenden op het meest giftige en voor hun gezondheid gevaarlijke voedsel te trakteren, als de winsten van het kapitaal maar gemaximaliseerd worden.</p>
    </intervention>
    <intervention id="2-063-000" speaker_id="5729" name="Kathleen VAN BREMPT" is_mep="True" mode="written" nationality="Belgium" birth_date="18-11-1969" birth_place="Wilrijk" m_state="BE">
      <p sl="nl">De manier waarop er gereageerd wordt op de uitbraak van EHEC-besmetting in het noorden van Duitsland, doet belangrijke vragen rijzen. Vooreerst moeten we ons bezinnen over de oorzaken van deze besmetting en de elementen die de bestrijding hinderen. Zitten er te veel antibiotica in het veevoer? Speelt een te intensieve landbouw ons parten? In welke mate hebben we betere etikettering en tracering nodig? Dit zijn belangrijke vragen, zeker nu de herziening van het gemeenschappelijk landbouwbeleid eraan komt.</p>
      <p sl="nl">Daarnaast is ook duidelijk geworden dat er nog substantiële pijnpunten zitten in het Europese crisismanagementsysteem voor voedselcrisissen. Zeker in een dergelijke situatie, waar er naast de federale overheid ook nog eens twee bevoegde ministeries per regio zijn, is er te veel versnippering en onduidelijkheid in de aanpak van en communicatie over de crisis. In dergelijke crisissen is het van cruciaal belang, zowel voor de consumenten als voor de voedselproducenten, dat er zo snel mogelijk een Europese coördinatiecel wordt opgericht die zowel voor de communicatie zorgt als de coördinatie van het wetenschappelijk onderzoek doet. Op die manier kan er veel sneller en efficiënter gezocht worden naar de oorzaken van de besmetting door ook de expertise van andere Europese onderzoekers en laboratoria ten volle te benutten.</p>
    </intervention>
  </section>
  <section id="creitem7" title="7. Belasting op zware vrachtvoertuigen (debat)">
    <intervention id="2-065-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Aan de orde is de aanbeveling voor de tweede lezing over het standpunt van de Raad in eerste lezing met het oog op de vaststelling van een richtlijn van het Europees Parlement en de Raad tot wijziging van Richtlijn 1999/62/EG betreffende het in rekening brengen van het gebruik van bepaalde infrastructuurvoorzieningen aan zware vrachtvoertuigen [2008/0147(COD) ] - Commissie vervoer en toerisme. Rapporteur: Saïd El Khadraoui (A7-0171/201).</p>
    </intervention>
    <intervention id="2-066-000" speaker_id="25718" name="Saïd EL KHADRAOUI" is_mep="True" mode="spoken" role="rapporteur" nationality="Belgium" birth_date="09-04-1975" birth_place="Leuven" p_group="Group of the Progressive Alliance of Socialists and Democrats in the European Parliament" m_state="BE">
      <p sl="nl">Voorzitter, commissaris, als straks hopelijk de plenaire met een grote meerderheid het akkoord goedkeurt dat we onderhandeld hebben tussen de instellingen, dan zullen we een belangrijk moment meemaken voor de transportsector in Europa, een mijlpaal die richtinggevend kan zijn voor het beleid de komende tientallen jaren. De onmiddellijke concrete impact op het terrein zal natuurlijk afhangen van de politieke wil van de lidstaten om al dan niet gebruik te maken van de nieuwe mogelijkheden. Wij leggen niets op. We maken alleen dingen mogelijk en met name de toepassing van een principe waar we als Parlement al een aantal jaren voor pleiten, namelijk 'de vervuiler betaalt', de internalisering van de externe kosten.</p>
      <p sl="nl">Een aantal oud-strijders onder ons weten dat we daar al sinds 2006, toen collega Wortmann-Kool de vorige herziening leidde, hard voor gevochten hebben. In 2008 volgde een voorstel van de Commissie, waar we ondertussen drie jaar mee bezig zijn geweest. Degenen die het dossier van dichtbij gevolgd hebben, weten hoe moeizaam het allemaal verlopen is om dit resultaat te bereiken. Het is een compromis, een compromis tussen de instellingen, maar ook een compromis binnen de instellingen, dat bijvoorbeeld gesteund wordt door de kleinst mogelijke meerderheid in de Raad, maar dat ook hier in het Parlement tegenstanders heeft. De enen vinden dat het niet ambitieus genoeg is en anderen vinden dat het allemaal veel te ver gaat. Het is de verdienste van het onderhandelingsteam en met name van de schaduwrapporteurs die, samen met mezelf, mensen van de Raad en de Commissie, tot dit broos evenwicht zijn gekomen.</p>
      <p sl="nl">Ik vraag ieder van jullie om het pakket dat we bereikt hebben, te steunen als een stap in de goede richting. Het geeft de lidstaten voor het eerst de mogelijkheid om bovenop de reeds bestaande infrastructuurheffingen, die overigens niet overal op dit ogenblik consequent worden aangerekend, ook lawaai en luchtvervuiling aan te rekenen, en wel op zo'n manier dat bijvoorbeeld een vlootvernieuwing gestimuleerd wordt. Tegelijkertijd geeft het de lidstaten de mogelijkheid om meer variatie in de heffing te realiseren, afhankelijk van het tijdstip van de dag waarop de vrachtwagen gebruik maakt van de weg. Op die manier krijgen de overheden sturingsmogelijkheden om de mobiliteit te verbeteren.</p>
      <p sl="nl">Tegelijkertijd is er ook een sterk engagement, het sterkst mogelijke engagement, van de lidstaten om de inkomsten te herinvesteren in het transportsysteem teneinde dit duurzamer te maken en minstens 15 procent van de inkomsten te herinvesteren in het trans-Europees transportnetwerk. Tegelijkertijd – en dat was een belangrijke vraag ook van het Europees Parlement – is er duidelijkheid over de transparantievereiste. Lidstaten moeten uitleggen hoe hoog de inkomsten zijn uit die heffingen, wat ze daarmee zullen doen om te komen tot een beter transportsysteem.</p>
      <p sl="nl">Het pakket zal ook toegepast worden op een groter deel van de vloot, met name alle voertuigen vanaf 3,5 ton. Dat is het principe, dat is de norm, dat zijn de afspraken. Het zal ook toegepast worden op het hele snelwegennet. We hebben sterk de nadruk gelegd op het belang van de interoperabiliteit van het systeem. Eén doosje per vrachtwagen om heel Europa te doorkruisen en niet 25 of 26. Dat is gebetonneerd in de wetgeving.</p>
      <p sl="nl">Ten slotte nog één punt, de concordantietabellen. We hebben daar nogal wat discussie over gehad. De oplossing die we gevonden hebben in de vorm van een aantal verklaringen van de drie instellingen, blijkt voldoende om geen precedentwaarde te kennen.</p>
      <p sl="nl">Tot slot, het Eurovignet is geen wonderoplossing. We gaan hiermee het mobiliteitsprobleem niet volledig oplossen, uiteraard niet. Het is wel een belangrijk onderdeel van een oplossing om te komen tot een meer duurzaam transportsysteem. Prijsprikkels zullen daar een belangrijk element van uitmaken maar we zullen nog veel meer moeten doen dan dat. Het is echter een stap in de goede richting en daarvoor vragen ik en de collega's uw steun.</p>
    </intervention>
    <intervention id="2-067-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Mijnheer de Voorzitter, mijnheer de commissaris, mijnheer El Khadraoui, dames en heren, we hebben aan het begin van het Hongaarse voorzitterschap beloofd voor een sterk Europa te zullen werken, voor een Europa waarin de mens centraal staat. Het doet me groot genoegen dat we nu op het punt staan om een richtlijn aan te nemen die de levenskwaliteit van de Europese burger duidelijk zal verbeteren. Zodoende stel ik met groot genoegen vast dat we een overeenkomst met het Europees Parlement hebben kunnen bereiken inzake de Eurovignetrichtlijn. Het voorstel betreffende het in rekening brengen van het gebruik van bepaalde infrastructuurvoorzieningen aan zware vrachtvoertuigen heeft tot doel om te komen tot een correcte vaststelling van de vervoersprijs, zodat die de reële kosten van het gebruik van zware vrachtvoertuigen, in termen van luchtverontreiniging, geluidhinder, congestie en klimaatverandering, beter weerspiegelt.</p>
      <p sl="hu">Feit is dat het commercieel wegvervoer een van de cruciale economische sectoren van de moderne samenleving is. Feit is ook dat verkeersproblemen zoals luchtverontreiniging, geluidhinder en congestie steeds ernstiger worden. Daarom spelen innovatieve en vakkundige beleidsmaatregelen, zoals stimulering van het gebruik van "groene" voertuigen of de ontwikkeling van reisplanners, een steeds grotere rol. Dankzij maatregelen voor internalisering van de externe kosten zal de economische efficiëntie naar verwachting toenemen en zullen de negatieve gevolgen voor het milieu afnemen. Het in de Eurovignetrichtlijn voorgestelde rechtvaardige tolheffingssysteem zal ons in staat stellen om onze schaarse middelen op duurzamere wijze te benutten. Deze maatregel is ook van grote betekenis in verband met het onlangs door de Commissie gepubliceerde Witboek "Stappenplan voor een interne Europese vervoersruimte – werken aan een concurrerend en zuinig vervoerssysteem".</p>
      <p sl="hu">De maatregel is de eerste stap op weg naar internalisering van de externe kosten van alle vervoerswijzen. De Raad is van mening dat dit voorstel een van de belangrijkste maatregelen op vervoersgebied is. We weten dat het Parlement het daarover met ons eens is. We hebben samen hard gewerkt om het compromis te bereiken. Daarom wil het Hongaarse voorzitterschap de rapporteur, de heer El Khadraoui, graag apart bedanken voor het feit dat hij bereid is geweest om constructief met de Raad samen te werken en vastbesloten is geweest om succes te bereiken. Het laatste onopgeloste punt van de onderhandelingen hield verband met concordantietabellen. Het voorzitterschap was ingenomen met de oplossing die ter zake is gevonden, en ik zou de desbetreffende verklaring van het Hongaarse voorzitterschap willen voorlezen, die gesteund wordt door de toekomstige Poolse, Deense en Cypriotische voorzitterschappen.</p>
      <p sl="en">Om verkeerde interpretaties of misverstanden te voorkomen, zal ik u de tekst in het Engels voorlezen: "It is hereby declared that the agreement reached between the Council and the European Parliament in the trialogue of 23 May 2011 concerning the directive of the European Parliament and of the Council amending Directive 1999/62/EC on the charging of heavy goods vehicles for the use of certain infrastructures, Eurovignette, does not prejudge the outcome of interinstitutional negotiations on correlation tables." Of in het Nederlands: "Hierbij wordt verklaard dat de in de trialoog van 23 mei 2011 bereikte overeenkomst tussen de Raad en het Europees Parlement over de Richtlijn van het Europees Parlement en de Raad tot wijziging van Richtlijn 1999/62/EG betreffende het in rekening brengen van het gebruik van bepaalde infrastructuurvoorzieningen aan zware vrachtvoertuigen, Eurovignette, niet vooruitloopt op de uitkomst van interinstitutionele onderhandelingen over concordantietabellen."</p>
      <p sl="hu">Mijnheer de Voorzitter, dames en heren, dit is een uitermate belangrijke kwestie, een kwestie die het dagelijks leven van onze burgers onmiskenbaar zal beïnvloeden. Derhalve zijn we ingenomen met de overeenkomst die tussen deze twee instellingen is bereikt. Ik ben van mening dat dit een van de belangrijkste resultaten is die we tijdens het Hongaarse voorzitterschap hebben bereikt op het gebied van verkeersbeleid, en we zien de stemming van morgen vol vertrouwen tegemoet, en hopen dat het merendeel van de afgevaardigden deze richtlijn zal steunen. Nogmaals mijn dank aan iedereen die een bijdrage heeft geleverd aan de totstandkoming van dit compromis, niet alleen aan de rapporteur, maar ook aan de schaduwrapporteurs en onze juridische deskundigen, voor het feit dat ze zelfs voor de zeer moeilijke kwestie van de concordantietabellen een oplossing hebben kunnen vinden.</p>
    </intervention>
    <intervention id="2-070-000" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . – Mijnheer de Voorzitter, geachte afgevaardigden, na drie jaar van onderhandelingen zijn we nu dicht bij de aanneming van de gewijzigde richtlijn betreffende het in rekening brengen van het gebruik van bepaalde infrastructuurvoorzieningen aan zware vrachtvoertuigen, de zogenoemde Eurovignet-richtlijn.</p>
      <p sl="en">Deze richtlijn maakt deel uit van een bredere strategie om de externe kosten van vervoer in alle vervoerswijzen te internaliseren om de prijzen van vervoer kloppend te maken. Ik wil het Belgische voorzitterschap bedanken voor het opheffen van de blokkade van dit dossier in de Raad. Het Hongaarse voorzitterschap heeft vaardig onderhandeld, met een zeer smalle meerderheid in de Raad.</p>
      <p sl="en">Ik wil in het bijzonder de rapporteur, de heer El Khadraoui, bedanken. Samen met de schaduwrapporteurs en de leden van de Commissie vervoer en toerisme is hij erin geslaagd om de tekst in tweede lezing aanzienlijk te verbeteren. Ik kijk om twee belangrijke redenen uit naar de aanneming van deze richtlijn door het Parlement.</p>
      <p sl="en">Op de eerste plaats, om onze doelen te verwezenlijken van een duurzamer groen vervoersysteem en daarmee het beginsel ‘de vervuiler betaalt’ ten uitvoer te leggen. De richtlijn zal de lidstaten machtigen om tolheffingen toe te passen op vrachtvoertuigen, niet alleen voor infrastructurele kosten, zoals nu het geval is, maar ook voor geluidhinder en luchtverontreiniging. Hij zal het ook mogelijk maken om heffingen doeltreffender te variëren om de congestie tijdens piekuren te verminderen.</p>
      <p sl="en">Op de tweede plaats zal het in rekening brengen van externe kosten, waarin de nieuwe richtlijn voorziet, in een tijd van schaarse overheidsfinanciering, inkomsten genereren en nieuwe financiële middelen voor de vervoersinfrastructuur beschikbaar maken. De Commissie steunt dit akkoord.</p>
      <p sl="en">Ik heb kennis genomen van uw verklaring over de concordantietabel. Ik sympathiseer volledig met u op dit punt. Namens de Commissie zal ik ook een formele verklaring afleggen:</p>
      <p sl="en">"De Commissie herinnert eraan ervoor te zullen blijven zorgen dat de lidstaten – in het belang van de burgers, ter verbetering van de regelgeving, ter wille van de transparantie van de wetgeving, alsook ter ondersteuning van het onderzoek naar de conformiteit van nationale voorschriften met uniale bepalingen – concordantietabellen vaststellen waarin het verband tussen hun omzettingsmaatregelen en de richtlijn van de EU tot uiting komt, en die tabellen in het kader van de omzetting van de Uniewetgeving aan de Commissie meedelen.</p>
      <p sl="en">De Commissie betreurt het dat de bepaling uit haar voorstel voor een richtlijn van het Europees Parlement en de Raad tot wijziging van richtlijn 1999/62/EG betreffende het in rekening brengen van het gebruik van bepaalde infrastructuurvoorzieningen aan zware vrachtvoertuigen, op grond waarvan de opstelling van concordantietabellen verplicht zou worden gesteld, onvoldoende steun heeft gekregen.</p>
      <p sl="en">In een geest van compromis kan de Commissie, om de onmiddellijke aanneming van dat voorstel mogelijk te maken, ermee instemmen dat de dwingende bepaling over de concordantietabellen in de tekst wordt vervangen door een overweging waarin een aansporing tot de lidstaten is vervat. Zij zal het Parlement binnen twaalf maanden na de aanneming van dit akkoord in de plenaire vergadering informeren en aan het einde van de omzettingsperiode een verslag presenteren over de praktijk in de lidstaten, zodat zij voor zichzelf – en in het belang van de Unie – hun eigen tabellen kunnen opstellen waarin zij zo veel mogelijk het verband tussen deze richtlijn en de omzettingsmaatregelen illustreren, en deze openbaar kunnen maken.</p>
      <p sl="en">Het standpunt van de Commissie in dit dossier kan echter niet als precedent gelden. De Commissie zal zich blijven beijveren om, samen met het Europees Parlement en de Raad, een geschikte oplossing voor dit horizontale institutionele vraagstuk te vinden."</p>
    </intervention>
    <intervention id="2-071-000" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">namens de PPE-Fractie . – Voorzitter, de Eurovignetrichtlijn is belangrijk omdat ze de Europese spelregels vastlegt voor een kilometerheffing en daarmee ook het gelijke speelveld in de Europese Unie voor het wegvervoer zeker stelt. Ik wil echter niet verhullen dat onze fractie grote problemen had met het oorspronkelijke commissievoorstel en ook met het standpunt dat de rapporteur innam in eerste lezing. Gelukkig heeft de rapporteur forse stappen gezet in onze richting en het is zeker ook te danken aan de Raad en het Hongaars Voorzitterschap, die erin geslaagd zijn om uiteindelijk niet alleen een solide meerderheid in de Raad te realiseren, maar ook dit Parlement achter dit standpunt te krijgen.</p>
      <p sl="nl">De meerderheid van mijn fractie zal dit akkoord ook steunen, want hiermee zijn de eerste stappen gezet om het principe van 'de vervuiler betaalt' ook in te voeren, maar dan wel op een verstandige manier. Voorop staat dat er prikkels moeten komen om duurzaamheid te stimuleren, niet zomaar lasten verhogen. Extra heffing in de spitsuren, gecompenseerd tijdens de daluren, dat is nu veel beter uitgewerkt dan in het standpunt van de Raad. Daarmee zal de totale tolheffing gelijk blijven. Ook de uitzonderingen voor EURO V en EURO VI vormen een positief punt en tevens het feit dat de lidstaten zich opnieuw verbonden hebben om de interoperabiliteit van de tolsystemen te regelen, want het is ons een doorn in het oog dat dat nog steeds niet het geval is.</p>
      <p sl="nl">Belangrijk voor het Parlement is ook de oormerking. We hadden meer gewild. Maar het is zeker een belangrijke stap, niet alleen het percentage dat nu geoormerkt wordt, maar ook de rapportageverplichting voor de lidstaten. Hopelijk is dat een opmaat naar verdere oormerking van deze gelden.</p>
    </intervention>
    <intervention id="2-072-000" speaker_id="96842" name="Ismail ERTUG" is_mep="True" mode="spoken" nationality="Germany" birth_date="05-12-1975" birth_place="Amberg" m_state="DE">
      <p sl="de">namens de S&amp;D-Fractie. – Mijnheer de Voorzitter, dames en heren, na langdurige onderhandelingen zijn mijn collega Said El Khadraoui en de vertegenwoordigers van de Raad en de Commissie er in geslaagd om een verbeterd pakket met maatregelen voor de belasting op zware vrachtvoertuigen in Europa samen te stellen. Ik ben alle betrokken personen, en vooral onze rapporteur, daarvoor heel dankbaar.</p>
      <p sl="de">Het principe van het internaliseren van de externe kosten wordt nu erkend, de opbrengst wordt ten dele geoormerkt voor de vervoersinfrastructuur, en we hebben een impuls gegeven voor het vernieuwen van de vloot. Op die manier zijn we er in geslaagd om belangrijke doelstellingen van het Witboek over vervoer te bereiken. We mogen volgens mij ook niet vergeten dat nu ook de Raad tot transparantie verplicht is.</p>
      <p sl="de">Persoonlijk betreur ik ten zeerste dat bepaalde lidstaten zelfs na de afsluiting van de onderhandelingen tijdens de trialoog hebben geprobeerd om via de zogenaamde concordantietabellen een stok in de wielen te steken, om deze richtlijn te blokkeren. Desondanks zou ik tot slot alle collega's willen vragen om in te stemmen met dit compromis, en de resultaten van de lange en moeizame onderhandelingen niet in gevaar te brengen, want daarvan profiteren alleen onze tegenstanders. Ik dank u voor uw steun voor dit compromis.</p>
    </intervention>
    <intervention id="2-073-000" speaker_id="4243" name="Dirk STERCKX" is_mep="True" mode="spoken" nationality="Belgium" birth_date="25-09-1946" birth_place="Herent" p_group="Group of the Alliance of Liberals and Democrats for Europe" m_state="BE">
      <p sl="nl">namens de ALDE-Fractie . – Voorzitter, we gaan geen schoonheidsprijs winnen met wat nu op tafel ligt, ondanks de volgehouden en taaie inspanningen van de rapporteur, die ik daar trouwens voor gelukwens.</p>
      <p sl="nl">Het belangrijkste en het moeilijkste punt vond ik earmarking . Waarvoor gebruiken lidstaten de opbrengst van deze heffing? Zullen ze daarmee hun transporteconomie efficiënter maken? Verplichten wij hen daartoe om dat te doen? Dat is ons niet gelukt. We hebben dus niet wat we willen op dit punt. Het is een beetje pervers dat lidstaten de weg willen open houden om inkomsten te behouden, ook als de externe kosten behouden worden. Je moet eigenlijk met die heffing de externe kosten zoveel mogelijk beperken en liefst naar nul terugbrengen. Dus betere infrastructuur, research voor schonere vrachtwagens, enzovoort, dat is eigenlijk waarvoor het geld moet worden gebruikt.</p>
      <p sl="nl">Een punt dat nog altijd op mijn maag ligt is: als je een variabele heffing hebt tijdens spitsuren, hoe bestrijd je files als je niet alle veroorzakers van die files op dezelfde manier behandelt? Dit is een vraag die wij in eerste lezing op papier hadden staan, iets waar de Raad niet wilde van weten. De efficiëntie van sommige dingen die we doen, is dus niet echt 100 procent. Wat we wel hebben – en collega Ertug heeft er al naar verwezen – is meer openheid. Lidstaten moeten een rapport maken waarin ze zeggen hoeveel die heffingen opbrengen en wat ze gedaan hebben om het systeem te verbeteren. Dus ik hoop dat er een discussie ontstaat tussen de betaler, de vrachtwagensector, en de overheid over het gebruik van dit geld, over de efficiëntie.</p>
      <p sl="nl">Dat is een van de goede zaken. Ik ben niet enthousiast maar ik heb dit wel verdedigd in mijn fractie omdat we een belangrijk principe, namelijk internalisering van externe kosten, voor het eerst in Europese wetgeving schrijven. Dat betekent dat we aan het proces kunnen beginnen om voor alle transportmodi voor alle externe kosten de berekening te maken zodat uw economie verbetert, en ook uw duurzaamheid verbetert. In het kader van het Witboek heeft de commissaris een aantal maatregelen ingeschreven waarvoor deze stap noodzakelijk is. Als we dit niet goedkeuren, dan zitten we met het Witboek op een aantal punten ook vast. Het is toch wel raar dat het in de Raad – en mevrouw de voorzitter, ik verwijt het Hongaarse Voorzitterschap niets, u heeft uw best gedaan – telkens zo moeilijk is om een akkoord te bereiken. Dit is een belangrijke, een essentiële eerste stap in een lang proces.</p>
    </intervention>
    <intervention id="2-074-000" speaker_id="28615" name="Roberts ZĪLE" is_mep="True" mode="spoken" nationality="Latvia" birth_date="20-06-1958" birth_place="Rīga" m_state="LV">
      <p sl="lv">namens de ECR-Fractie. – Mijnheer de Voorzitter, om te beginnen wil ik de Raad en de Commissie bedanken dat zij dit compromis hebben gesloten, maar mijn bijzondere dank gaat uit naar Saïd El Khadraoui voor de goede manier waarop hij de onderhandelingen heeft gevoerd, zonder het doel ervan uit het oog te verliezen. De Fractie van Europese Conservatieven en Hervormers (ECR) zal de compromisovereenkomst steunen, omdat er tal van goede oplossingen zijn uitgewerkt. Wat de Raad betreft was de totstandkoming van dit compromis zeer wankel, en het is begrijpelijk dat sommige punten, zoals het toepassingsgebied van de richtlijn of de heffing van de gelden en de toewijzing ervan aan de lidstaten, tot aan het einde van de gesprekken gevoelig lagen. Ik geloof dat verdere compromisgesprekken een slechter resultaat of helemaal geen resultaat zouden opleveren. Het belangrijkste op dit moment is dat we verdere vorderingen maken, dat bij de tolheffingen het beginsel 'de vervuiler betaalt' in de praktijk wordt gebracht. De schade die aan het milieu wordt berokkend, moet worden gecompenseerd, en de infrastructuur moet worden verbeterd. Zoals mijnheer Sterckx reeds heeft verklaard, wordt dit beginsel voor het eerst in Europese wetgeving opgenomen. Dit beginsel en de heffingen moeten in alle lidstaten worden toegepast. Helaas hebben tal van landen de infrastructuurheffingen (Eurovignet 1) nog niet ingevoerd, en deze landen zullen hoogstwaarschijnlijk ook vertraging oplopen bij de invoering van het Eurovignet 2. Hierdoor wordt de markt voor vrachtvervoer verstoord en vervoerbedrijven uit derde landen profiteren van het feit dat de wegen worden onderhouden met middelen van de belastingbetalers in deze lidstaten en de belastingbetalers van de Europese Unie, terwijl de infrastructuur onvoldoende ontwikkeld wordt en de externe kosten niet worden verhaald. Laten we op de goede wil van de lidstaten hopen. Ik dank u voor uw aandacht.</p>
    </intervention>
    <intervention id="2-075-000" speaker_id="28253" name="Eva LICHTENBERGER" is_mep="True" mode="spoken" nationality="Austria" birth_date="01-07-1954" birth_place="Zams" p_group="Group of the Greens/European Free Alliance - Vice" m_state="AT">
      <p sl="de">namens de Verts/ALE-Fractie. – Mijnheer de Voorzitter, dames en heren, het Eurovignet en het resultaat van de onderhandelingen zijn een voorbeeld van de pogingen van de Raad op dit moment om alle voorstellen van het Parlement, met name over het vervoersbeleid, af te zwakken en uit te hollen. Het beleid van de ministers van Vervoer van de lidstaten komt er op neer dat ze iedere zondag van de Europese Unie eisen dat die een duurzaam vervoersbeleid voert, en door de week alles in het werk stellen om dit te verhinderen.</p>
      <p sl="de">Een ding is wel duidelijk: lawaai en uitlaatgassen zijn een belasting voor de mens en voor de natuur. Ze leiden tot kosten, en daarvoor draait op dit moment de belastingbetaler op, niet de gebruiker. Het voorstel van het EP was toch al heel bescheiden, het was een moeizaam compromis tussen de landen in het centrum van Europa en in de periferie, maar ook dit voorstel is nog verder uitgehold.</p>
      <p sl="de">De internalisering van de externe kosten is bijvoorbeeld vrijwillig, die wordt niet voorgeschreven. De kosten worden ook niet voor alle schadelijke effecten berekend, maar slechts voor een paar factoren. Uiteindelijk kost deze vorm van internalisering voor een compleet transittraject niet veel meer dan een paar worstjes en een pilsje. Dat is niet veel. De regeling geldt slechts onder bepaalde voorwaarden voor voertuigen met een gewicht van meer dan 3,5 ton. Duitsland heeft in dit verband zijn zin gekregen met zijn voorstel voor 12 ton, en in berggebieden vallen alleen vrachtwagens onder deze belasting die daar toch niet meer rijden, omdat de wegen daar te steil zijn.</p>
      <p sl="de">Tot slot wilde Italië het hele voorstel nog ten val brengen vanwege een bureaucratisch detail. Dat is uiteindelijk een klassiek voorbeeld van het gebrek aan respect voor het vervoersbeleid, dat helaas nog steeds bestaat. Wij als Groenen zullen desondanks instemmen met dit voorstel, want we willen deel uitmaken van een meerderheid die tenminste het principe van het internaliseren van externe kosten wil redden voor de toekomst, en misschien krijgen we in de lidstaten ooit redelijkere ministers van Vervoer.</p>
    </intervention>
    <intervention id="2-076-000" speaker_id="28331" name="Jaromír KOHLÍČEK" is_mep="True" mode="spoken" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">namens de GUE/NGL-Fractie . – Mijnheer de Voorzitter, ik zou de rapporteur willen bedanken voor het voltooien van een zeer veeleisende opdracht.</p>
      <p sl="cs">“Eurovignette” is een van de richtlijnen die het vervoer over de weg en het vervoer per spoor geleidelijk op hetzelfde niveau moet brengen. Het vervoer per spoor bevindt zich in de lidstaten van de Europese Unie al jaren in een nadelige positie, omdat de gebruiker van de vervoersroutes voor het gebruik ervan moet betalen. In het geval van het wegennet zijn de vergoedingen voor het gebruik van de infrastructuur tot nu toe niet meer dan symbolisch geweest.</p>
      <p sl="cs">Als we zuiver technisch naar de zaak kijken en daarbij alle andere factoren buiten beschouwing laten, dan komen we tot de conclusie dat de wegen van de hoogste klasse, dat wil zeggen autosnelwegen, autowegen, rijkswegen, het best op het verkeer van zware vrachtvoertuigen zijn voorbereid. Deze richtlijn gaat niet zover dat de hierboven gevolgde logica wordt gevolgd en de hoogste heffingen worden ingesteld bij wegen van lagere klassen zoals lokale wegen. Integendeel, de richtlijn is slechts gericht op het heffen van enkele externe kosten op basis van het principe 'de vervuiler betaalt' en dan slechts bij wegen van de hoogste klasse, dat wil zeggen autowegen, snelwegen, rijkswegen en parallelwegen.</p>
      <p sl="cs">De vergoedingen zouden indien mogelijk zo min mogelijk uitzonderingen moeten bevatten en zouden alleen van toepassing moeten zijn op zogenaamde externe kosten van het wegvervoer, zoals in verband met geluidhinder en vooral emissies. Ik ben oprecht benieuwd hoe de afzonderlijke staten hun terughoudendheid om vergoedingen in te voeren rechtvaardigen, tenminste volgens tabel nr. 1, die een zwak aftreksel voorstelt van wat echte milieuactivisten willen.</p>
      <p sl="cs">Ondanks de eerder aangegeven tegenstrijdigheden tussen de logica en de tekst van de hier besproken aanbeveling ondersteunt de Confederale Fractie Europees Unitair Links/Noords Groen Links het standpunt van de rapporteur.</p>
      <a text="(Spreker verklaart zich bereid een &quot;blauwe kaart&quot;-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="2-077-000" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Mijnheer de Voorzitter, ik kan me voorstellen dat ik de heer Kohlíček verkeerd begrepen heb. Ik wilde iets duidelijk maken: het is toch wel vrij duidelijk dat dit compromis heel zwak is, dat de vrachtwagens op de weg hun voordeel behouden, en dat de heffing al met al veel te laag is. U heeft in het begin echter gezegd dat deze richtlijn misschien leidt tot gelijke behandeling van de weg en het spoor. Dat zie ik anders. Misschien heb ik u echter verkeerd begrepen, en ik zou u willen vragen om dat nog eens toe te lichten.</p>
    </intervention>
    <intervention id="2-078-000" speaker_id="28331" name="Jaromír KOHLÍČEK" is_mep="True" mode="spoken" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">Naar mijn mening is dit slechts de eerste stap op weg naar een gelijke situatie, omdat als ik op het spoor veel voor de infrastructuur betaal … (Spreker gaat voort in het Duits)</p>
      <p sl="de">Dit is de eerste stap op weg naar gelijke voorwaarden voor het spoor en de weg. Tot nu toe betalen we namelijk wel voor een spoortraject, maar slechts heel weinig voor de weg. Dit is een kleine stap op weg naar gelijkere voorwaarden voor het spoor en de weg.</p>
    </intervention>
    <intervention id="2-080-000" speaker_id="96693" name="Juozas IMBRASAS" is_mep="True" mode="spoken" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">namens de EFD-Fractie . – Mijnheer de Voorzitter, allereerst zou ik de rapporteur willen bedanken voor het uitvoeren van dit grote en uiterst belangrijke werk. Het is bekend dat de vervoersector van cruciaal belang is voor de sociaaleconomische ontwikkeling van en de mobiliteit binnen de EU en optimalisering van de vervoersinfrastructuur moet een antwoord bieden op de problemen rond economische groei en duurzame ontwikkeling. Iedereen maakt zich grote zorgen over de gevolgen van de klimaatverandering, over het milieu en over alle gezondheids- en welzijnsaspecten in verband met een rationeel gebruik van vervoer. Ik vind dat het beginsel van 'de vervuiler betaalt' en de bescherming van het algemeen belang moeten resulteren in maatregelen ter vermindering van milieuverontreiniging, geluidsoverlast, landschapsvervuiling, sociale kosten op het gebied van bijvoorbeeld gezondheid, indirecte kosten van ongevallen, congestie en opstoppingen, enzovoort, die aanzienlijke economische kosten opleveren die door de samenleving en dus de Europese burger worden gedragen. Het is een goede zaak dat we in het wegvervoer eindelijk het beginsel van 'de vervuiler betaalt' willen invoeren. Ik twijfel er niet aan dat het de lidstaten extra mogelijkheden biedt om hun nationale tolsystemen efficiënter te maken, m.a.w. tot een beter instrument voor het beheer van de vraag op transportgebied te maken. Toch ben ik van mening dat de maatregelen die we hier vandaag bespreken en binnenkort zullen aannemen, niet zo doeltreffend zijn, ze zijn enkel economisch voordelig voor centraal gelegen doorvoerstaten van de Europese Unie en veel minder gunstig voor een groot deel van de Europese staten aan de buitengrenzen van de Europese Unie. Zonder afbreuk te willen doen aan het project, denk ik dat we dit aspect nog eens grondig moeten evalueren en afwegen alvorens de maatregelen aan te nemen.</p>
    </intervention>
    <intervention id="2-081-000" speaker_id="28506" name="Mike NATTRASS" is_mep="True" mode="spoken" nationality="United Kingdom" birth_date="14-12-1945" birth_place="Leeds" p_group="Europe of freedom and democracy Group" m_state="GB">
      <p sl="en">Mijnheer de Voorzitter: de EU probeert dus Europese inkomsten te genereren door belasting te heffen op vrachtvoertuigen? Welnu, als ik Britse kiezers vraag wat zij vinden van de EU, is het gebruikelijke antwoord: "Ik vind dat we niet mee moeten doen."</p>
      <p sl="en">Het Verenigd Koninkrijk is in politieke zin overgenomen. De Britse wetgeving wordt gemaakt in Straatsburg, een monsterfabriek van bureaucratie sluit de industrie, en nu hebben we belastingen, maar omdat het niet over voetbal gaat, worden de mensen niet geïnformeerd. De Britse media vermijden de Europese realiteit, mensen krijgen op televisie soapseries voorgeschoteld en verslaggevers zeggen dat de EU niet van invloed is op lokale aangelegenheden. De EU is geen nieuws.</p>
      <p sl="en">In dit verslag wordt een belasting voorgesteld via tolheffingen op vrachtvoertuigen, waarmee het trans-Europese TEN-T-project gedeeltelijk wordt gefinancierd, dat het op elkaar laten aansluiten van Europese hogesnelheidstreinen omvat. Wanneer de EU dus belastingen heft in het Verenigd Koninkrijk, zullen de mensen dan reageren door de EU een klap toe te brengen in de stembus? Nee, want ze worden niet geïnformeerd. De stiekeme overname door de uiteindelijke Europese superstaat zal de belastingbetalers als in een slaapwandeling Europa binnenvoeren. Men heeft de dekkingen laten zakken, de pers kan het niet schelen en het Verenigd Koninkrijk slaapt, dus zorg dat die onfortuinlijke vrachtwagenchauffeurs belasting moeten betalen.</p>
    </intervention>
    <intervention id="2-082-000" speaker_id="2247" name="Mathieu GROSCH" is_mep="True" mode="spoken" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Mijnheer de Voorzitter, allereerst zou ik de rapporteur en alle collega's willen bedanken voor hun werk, en ze feliciteren. Het was niet makkelijk om dit compromis tot stand te brengen. Dat houdt ook verband met het feit dat veel belanghebbenden, en ook veel leden, natuurlijk niet voor de volle honderd procent achter het resultaat staan. Sommigen waren er voor, anderen waren er tegen. Ik zou u echter willen waarschuwen, het zou absurd zijn wanneer degenen die meer verwachten met degenen die niets verwachten een pact sluiten, en het hele project torpederen. Daarom hoop ik dat degenen die voorstander zijn van het internaliseren van de externe kosten, en dit zelfs als een stapje in de juiste richting beschouwen, hoe klein het ook moge zijn, voor dit compromis zullen stemmen.</p>
      <p sl="de">Dat is de houding van een groot deel van de Fractie van de Progressieve Alliantie van Socialisten en Democraten in het Europees Parlement, al zien niet alle delegaties dit zo. Wij zijn voor het internaliseren van de interne kosten bij alle vervoersmiddelen, en we vinden ook dat we de beschikbare middelen moeten gebruiken om de mobiliteit te bevorderen. Dat was voor ons een van de belangrijkste punten. Er is net gezegd dat we het vervoer duurder willen maken, maar dat is niet waar. Duurder vervoer leidt niet tot efficiënter vervoer. We willen een correcte compensatie tot stand brengen, we willen dat de inkomsten uit heffingen op vervoer ten dele weer in deze sector geïnvesteerd worden.</p>
      <p sl="de">Een ander belangrijk punt voor ons is de interoperabiliteit. We willen niet dat er in Europa verschillende technische systemen komen voor de heffing. Het zou onaanvaardbaar zijn als er 27 verschillende systemen zouden komen. Ik kom uit een grensgebied, waar je zes verschillende heffingen moet betalen wanneer je een half uur rondrijdt. Dat is onwerkbaar. In dat opzicht moet de Raad nog wat flexibeler worden. We hechten ook veel waarde aan milieuvriendelijke vrachtwagens, ook in dat verband moeten wij de toon aangeven. Er is trouwens al gezegd dat deze regeling niet bindend is. Dat betekent dat degenen die voorstander zijn van het internaliseren van de externe kosten zeker niet tevreden zijn. Ik had persoonlijk ook gehoopt dat dit in alle landen zou worden voorgeschreven.</p>
      <p sl="de">We hebben dit debat hier al zo vaak gevoerd. Wat willen we voor de toekomst? Willen we 27 verschillende systemen voor de heffing, of willen we dat alle landen zich aan dezelfde regels houden? Moeten we soms op de volgende crisis wachten, zodat iedereen weer een initiatief van Europa verwacht? Ook bij het Eurovignet is een ding voor mij duidelijk: de oplossing kan alleen maar van Europa komen. Verschillende heffingen in verschillende landen zijn geen oplossing.</p>
      <a text="(Applaus)"/>
    </intervention>
    <intervention id="2-083-000" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Mijnheer de Voorzitter, mijnheer de commissaris, dames en heren, bij dit hele dossier heeft één persoon een groot succes geboekt, en dat is de rapporteur. Ik ben werkelijk van mening dat hij ongelofelijk veel weerstand heeft moeten overwinnen, en dat hij het onderste uit de kan heeft gehaald.</p>
      <p sl="de">Het is waar dat er in dit Parlement niet werkelijk een meerderheid bestaat voor het ecologiseren van het vervoer. Daar moeten we nog voor strijden. Het is ook glashelder dat de meeste leden van de Raad van ministers van Vervoer op dit moment niet veel waarde hechten aan de milieubescherming, dat de meeste leden van de Raad de belangen van de burgers die langs die wegen wonen aan hun laars lappen, dat de meeste leden van de Raad vinden dat de consumenten maar rommel moeten kopen die van ver weg komt, in plaats van kwalitatief hoogwaardige producten uit de regio. Gezien die feiten hebben we volgens mij een optimaal resultaat in de wacht gesleept.</p>
      <p sl="de">We werken voor het eerst met het principe van de externe kosten. Dat is een grote stap, en dat was niet makkelijk, gezien al dat verzet. We kunnen voor het eerst een heffing op uitlaatgassen innen, we kunnen een heffing op lawaai innen. Het is echter veel te weinig. Wanneer we naar de tabellen kijken, zien we dat dit werkelijk maar een druppel op de gloeiende plaat is. We zijn er weliswaar in geslaagd om de corridors in zekere zin uit te breiden, maar we zijn er niet in geslaagd om een heffing op de emissie van bijvoorbeeld CO2 in te voeren. Dat valt niet uit te leggen. Het vervoer is een van de belangrijkste oorzaken van de emissie van CO2 in Europa, en er komt geen heffing op. Daarmee ben ik werkelijk niet tevreden.</p>
      <p sl="de">Net als een aantal collega's die al het woord hebben gevoerd ben ook ik echter van mening dat we er nu voor moeten stemmen, omdat alles anders de mist in gaat. Ik stem met pijn in het hart voor dit voorstel. Ik denk dat het goed is dat we zo ver gekomen zijn, maar we hebben nog een lange weg voor de boeg.</p>
    </intervention>
    <intervention id="2-084-000" speaker_id="96870" name="Gesine MEISSNER" is_mep="True" mode="spoken" nationality="Germany" birth_date="22-02-1952" birth_place="Uelzen" p_group="Group of the Alliance of Liberals and Democrats for Europe" m_state="DE">
      <p sl="de">Mevrouw de Voorzitter, dames en heren, commissaris Kallas beschrijft in het Witboek zijn ideeën over de toekomst van het vervoer. Hij beschrijft dat er impulsen moeten worden gegeven om het vervoer milieuvriendelijker te maken, maar hij zegt ook dat er nieuwe geldbronnen moeten worden aangeboord, ook om het principe 'de gebruiker betaalt' toe te kunnen passen. De richtlijn inzake het Eurovignet, die we vandaag bespreken, is een manier om beide doelstellingen te bereiken.</p>
      <p sl="de">Dit was een Belgische krachttoer, dat mogen we wel zeggen, we hadden het Belgische voorzitterschap van de Raad, en drie van de hoofdrolspelers waren Belgen. Met name de rapporteur is er in geslaagd om de deur open te zetten voor nieuwe oplossingen. Ik had echter gehoopt dat deze Belgische krachttour meer had opgeleverd.</p>
      <p sl="de">Dit is werkelijk een klein en bescheiden compromis. Er ontstaat nu inderdaad een oormerking, al maar die is heel bescheiden: 15 procent van de opbrengsten van de infrastructuurheffing en van de externekostenheffing moet worden besteed aan TEN-T-projecten. Dat is werkelijk veel te weinig. Alle politici die zich op het nationale niveau bezig houden met het vervoersbeleid zeggen dat we aanzienlijke bedragen nodig hebben om onze infrastructuurnetwerken in stand te houden. Het moet natuurlijk mogelijk zijn om de middelen die we daar innen ook weer in deze sector te investeren. In zoverre kan niemand tevreden zijn met dit resultaat. Toch is dit een stap in de juiste richting, en er kunnen meer stappen volgen. Daarom zullen wij instemmen met dit compromis.</p>
      <p sl="de">Er is dus flink geworsteld. Dit had heel goed tot geen enkel resultaat kunnen leiden, omdat sommige lidstaten het liefst helemaal niets willen. Daarom is dit een succes, en wij zullen er vandaag voor stemmen.</p>
      <a text="(Applaus)"/>
    </intervention>
    <intervention id="2-085-000" speaker_id="28323" name="Oldřich VLASÁK" is_mep="True" mode="spoken" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">Mijnheer de Voorzitter, de Commissie stelt in de hier besproken richtlijn de mogelijkheid voor om externe kosten te heffen, zoals voor luchtvervuiling, geluidhinder, files, waarbij uitgegaan wordt van een poging om de externe kosten te internaliseren volgens het principe 'de vervuiler betaalt'. Ik steun dit principe omdat ik het belangrijk vind vanuit het perspectief van de gevolgen voor het milieu en de volksgezondheid, evenals voor het gebruik van meer soorten vervoersmiddelen op staats-, regionaal en lokaal niveau. Dit is overigens ook in het belang van gemeenten die vaak de negatieve gevolgen ondervinden, en dan vooral van transitverkeer.</p>
      <p sl="cs">Gelet op de aanhoudende economische crisis en de steeds hoger wordende financiële druk op vervoerders ben ik ervan overtuigd dat lidstaten de mogelijkheid geboden moet worden om het invoeren van heffingen voor externe kosten over enige tijd en op basis van afzonderlijke soorten te spreiden. Het nieuwe systeem moet er tevens voor zorgen dat het oude wagenpark wordt vervangen door lagere tarieven voor externe kosten te hanteren als er geïnvesteerd wordt in milieuvriendelijke voertuigen.</p>
    </intervention>
    <intervention id="2-086-000" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="fr">Mijnheer de Voorzitter, er is vandaag geen reden tot blijdschap: een groen vervoerssysteem is nog ver weg, zoals al is gezegd. Wat staat er in deze tekst? Wat zegt de tekst? Het komt er simpelweg op neer dat de tekst de lidstaten toestaat om, op vrijwillige basis, een 'de vervuiler betaalt'-systeem toe te passen. Bovendien is het systeem zo ingeperkt en begrensd, dat de kosten uiteindelijk slechts met drie à vier cent zullen toenemen. Hoe kunnen mensen denken dat een prijsstijging van drie of vier cent daadwerkelijk invloed zal hebben op de modal shift? Met andere woorden: vanuit milieuoogpunt bezien is het geen groot succes. Dit is wat er van het fameuze beginsel van de internalisering van externe kosten terecht is gekomen, nadat het onder handen is genomen door de Raad – het spijt mij, mevrouw Győri –, na zo veel weerstand, en ondanks de aanzienlijke inspanningen van de rapporteur.</p>
      <p sl="fr">Desondanks zullen wij vóór dit beginsel stemmen, omdat het een belangrijk beginsel is. Het is een beginsel als andere – eerder hebben wij het gehad over het voorzorgsbeginsel, dat zijn sporen verdiend heeft in de Europese richtlijnen. Wij zullen vóór dit beginsel stemmen. Het is slechts een beginsel; er moet nog een hele strijd worden gevoerd, en wij zullen die blijven voeren om een echte modal shift en een groener vervoerssysteem te bewerkstelligen, dat beter voor de volksgezondheid en effectiever in de strijd tegen klimaatverandering is.</p>
    </intervention>
    <intervention id="2-087-000" speaker_id="96905" name="Laurence J.A.J. STASSEN" is_mep="True" mode="spoken" nationality="Netherlands" birth_date="08-02-1971" birth_place="Sittard" p_group="Non" m_state="NL">
      <p sl="nl">Voorzitter, het huidige voorstel voor het eurovignet komt erop neer dat het efficiënte Europese wegvervoer inefficiënte spoorlijnen subsidieert. Het meest zorgwekkende is nog wel dat dit Parlement het huidige voorstel slechts beschouwt als een eerste stap. Deze eerste stap, let wel, in de verkeerde richting, betekent dat het huidig recht van de lidstaten om deze wetgeving te implementeren straks een verplichting wordt, dat de belasting per kilometer alleen maar zal stijgen en vooral ook dat de automobilist straks aan de beurt is.</p>
      <p sl="nl">Dit Parlement spreekt over één systeem tussen de lidstaten. Invoering van dit voorstel betekent echter dat transportbedrijven zich kunnen voorbereiden op een nieuw kastje in de cabine van hun truck, uiteraard met bijbehorende nieuwe belastingen. Het is duidelijk dat het Europees Parlement met dit voorstel het wegvervoer omwille van de klimaathysterie de nek omdraait. De transportsector heeft het al zwaar genoeg en zit niet te wachten op nog meer belastingen, opgedrongen door Europa.</p>
    </intervention>
    <intervention id="2-088-000" speaker_id="96733" name="Antonio CANCIAN" is_mep="True" mode="spoken" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, mevrouw Győri, mijnheer Kallas, ten eerste wil ik mijn dank en waardering uitspreken voor het werk van de rapporteur, de heer El Khadraoui, die zijn uiterste best heeft gedaan bij het zoeken naar een mogelijk compromis.</p>
      <p sl="it">Juist daarom vind ik dat we de gebruikelijke procedure moeten doorlopen. Dit dossier zou eigenlijk tot bemiddeling moeten hebben geleid, aangezien de concordantietabellen niet zijn opgenomen in het uiteindelijke akkoord. Dat was een ideale gelegenheid geweest om tot een alomvattend akkoord te komen. Helaas is dat, zoals reeds werd aangegeven, slechts een detail.</p>
      <p sl="it">'De vervuiler betaalt' is een juist, gerechtvaardigd en overeengekomen beginsel en, om twijfels te voorkomen: ik ben een voorstander van het milieuvriendelijker maken van vervoer. Maar dit instrument, het eurovignet, is te onvolledig en ondoeltreffend en tevens oneerlijk. In deze tijd van enorme economische problemen is het genereren van geld het enige doel van het besluit om een economische sector te treffen die de ruggengraat vormt van onze markt, ook al wordt van dit geld vervolgens bijna niets gebruikt voor de vervoersinfrastructuur.</p>
      <p sl="it">Naar mijn mening wordt er een mechanisme geïntroduceerd dat heel ingewikkeld is, ook wat betreft de berekening van het te heffen bedrag. Ik sta daarom kritisch tegenover dit dossier, omdat ik denk dat de manier waarop de lidstaten die geografisch gezien meer in de periferie liggen erdoor worden gestraft, onacceptabel is in dit Europa van economische en territoriale cohesie.</p>
      <p sl="it">Het is niet bewezen dat dit instrument doeltreffend is, en de differentiatie van vervoersstromen levert problemen op voor de huidige en toekomstige financiële planning, aangezien de heffingen voortdurend verschuiven en veranderen. Wat dit betreft heb ik gehoord dat de lidstaten vrij zijn om deze extra heffingen wel of niet toe te passen. In het geval van grensoverschrijdend transport zijn we echter ook afhankelijk van de besluiten van anderen en dus moeten we tot een akkoord komen. Daarom ben ik ervan overtuigd dat een akkoord dat tegen elke prijs en ten koste van de transportsector wordt bereikt, niet als een succes kan worden beschouwd. Ik denk dat we echt nog een lange weg te gaan hebben, zeker wat eerlijke heffingen betreft.</p>
    </intervention>
    <intervention id="2-089-000" speaker_id="28292" name="Inés AYALA SENDER" is_mep="True" mode="spoken" nationality="Spain" birth_date="28-03-1957" birth_place="Zaragoza" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, in de eerste plaats zou ik de vasthoudendheid van de rapporteur, de heer El Khadraoui, willen erkennen, ofschoon ik ook moet zeggen dat ik van het begin af aan gewezen heb op de speciale casuïstiek van de perifere landen met het schandalige gebrek aan alternatieven voor de snelweg – kijk maar naar de continue obstakels in de Pyreneeën, tussen Spanje en Frankrijk, om gewone grensoverschrijdende spoorwegen aan te leggen. Ik maak gebruik van het feit dat de heer Kallas hier is om aan te geven dat de Commissie nu zelfs twijfels heeft over de toekomstige centrale doorgang in de Pyreneeën in het toekomstige kernnetwerk.</p>
      <p sl="es">Anders gezegd, met deze problemen van een spoorweg-alternatief is het een feit dat er als gevolg van het akkoord over het Eurovignet nu nog zwaardere belastingen worden geheven op het vervoer van producten over de weg, die in de perifere landen, met name in het zuiden en oosten van de Unie, producten zijn met weinig of een beperkte toegevoegde waarde. Door hier op dit moment – als gerucht zogezegd – het probleem in het leven te roepen van een paar cent meer - voor mevrouw Durant lijken die vier cent helemaal niets – juist nu, nu we net de crisis van de komkommer achter de rug hebben, of daar nog middenin zitten, en als gevolg van die onverantwoordelijke en ongegronde beschuldigingen, hebben zij een zware slag toegebracht aan duizenden Spaanse gezinnen, niet alleen boeren maar ook vervoerders, want juist die paar cent zullen, over de duizenden kilometers en voor producten zoals de Spaanse komkommer, tot een nog groter probleem leiden om die producten naar de centrale markt te vervoeren, precies de plek waar die beschuldigingen vandaan komen.</p>
      <p sl="es">Nee mijnheer El Khadraoui, in het begin verschenen er een aantal eerste berekeningen waaruit duidelijk bleek dat er een toename was door de problemen van de belastingheffingen, en daarna waren ze gewoon verdwenen. Ik heb steeds gevraagd waarom die studies verdwenen waren, maar de waarheid is dat die verontrustend waren, dat is wat we steeds te horen kregen.</p>
      <p sl="es">Dan nog zou ik - net als de vervoerders – bereid zijn om me een opoffering te getroosten als daarmee de problemen werden opgelost, belangrijke problemen zoals de congestie. Gezegd moet echter dat in het huidige akkoord de particuliere voertuigen niet lijken te zijn meegeteld in de congestie. Ik heb het over grotere problemen, zoals de staat van de infrastructuur en het feit dat dingen verbeteren, ook ten aanzien van de beperking van de geluidsoverlast of andere vormen van vervuiling. We weten nu zelfs dat dit niet mogelijk zal zijn omdat we hiervoor helemaal geen alternatieven hebben.</p>
      <p sl="es">De Spaanse delegatie in de Fractie van de Progressieve Alliantie van Socialisten en Democraten in het Europees Parlement zich dan ook gedwongen om tegen dit akkoord te stemmen.</p>
    </intervention>
    <intervention id="2-090-000" speaker_id="28208" name="Nathalie GRIESBECK" is_mep="True" mode="spoken" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Mijnheer de Voorzitter, de algemene toon van onze werkzaamheden en de stemming in het Parlement kunnen in twee termen worden samengevat: 'eindelijk' en aan de keerzijde 'een beetje jammer'.</p>
      <p sl="fr">'Eindelijk', omdat wij na zeer langdurige onderhandelingen een compromis hebben bereikt en het 'de vervuiler betaalt'-beginsel nu daadwerkelijk vorm begint te krijgen in dit dossier.</p>
      <p sl="fr">'Een beetje jammer', omdat wij, ondanks de gecompliceerde situatie van de overheidsfinanciën in de lidstaten, al het mogelijke hadden moeten doen om de opbrengsten te herinvesteren in, bijvoorbeeld, prioritaire projecten van de trans-Europese vervoersnetwerken (TEN-T). Mijnheer Kallas, het zal de taak van de Commissie zijn om nauwlettend controle uit te oefenen. 'Jammer', ook, omdat ik het persoonlijk betreur dat deze overeenkomst minimaal is als het gaat om de bereidheid de congestie te verminderen: in de voorgestelde overeenkomst wordt het daluren-concept weliswaar gehandhaafd, maar de methoden waarmee de lidstaten dit moeten implementeren zijn ´slap´. Ook op dit punt moet de Commissie een impuls geven.</p>
      <p sl="fr">Ten derde, hoewel in de huidige richtlijn is bepaald dat zware vrachtvoertuigen van 3,5 ton vanaf 2012 moeten worden belast, bieden wij in de overeenkomst de mogelijkheid om ze vrij te stellen. Dat is een schadelijke concessie. Ook hier, mijnheer Kallas, is een sleutelrol weggelegd voor de Commissie. Kortom, het is weliswaar een bescheiden compromis en een kleine stap, maar het is toch een stap. Daarom zullen wij vóór stemmen.</p>
    </intervention>
    <intervention id="2-091-000" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Mijnheer de Voorzitter, mevrouw Lichtenberger heeft hier vandaag gezegd dat er in de lidstaten van de Europese Unie enkele verstandige ministers zijn. Ik zou de collega dankbaar zijn indien ze mij de namen van deze ministers zou kunnen geven, hoewel ik besef dat het lijstje bijzonder kort zou zijn. Ik zou de rapporteur willen danken voor het grondige werk dat hij heeft geleverd. Desalniettemin is het een goede zaak dat we een debat houden over dit verslag, aangezien de tekst een aantal uiterst controversiële elementen bevat. Vrachtwagens – dus in feite de eigenaren van vervoersondernemingen – zullen in de toekomst meer moeten betalen. Het staat als een paal boven water dat dit voor bedrijven problematisch is in tijden van crisis. Dat valt niet te ontkennen. In dit verband rijst de volgende vraag: hoe zal het geld worden besteed? Hier is sprake van een heus dilemma, want als dit geld opnieuw voor idiote projecten van marginale groepen wordt gebruikt, is dat een slechte zaak. Dit geld zou naar de vervoersector en naar de ontwikkeling van vervoersinfrastructuur moeten gaan. In dat geval kunnen we begrijpen waarom de heffingen stijgen. In het andere geval gaat het om een vorm van afzetterij die wordt bekrachtigd door de Europese Unie en die de goedkeuring krijgt van het Europees Parlement. Ik blijf erbij dat deze kwestie uiterst omstreden is.</p>
    </intervention>
    <intervention id="2-092-000" speaker_id="28238" name="Michael CRAMER" is_mep="True" mode="spoken" nationality="Germany" birth_date="16-06-1949" birth_place="Gevelsberg" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, dames en heren, het vervoer in Europa is te goedkoop. Alleen het milieuvriendelijke vervoer is te duur. Dat is allemaal een gevolg van politieke keuzes, en daaraan verandert deze richtlijn ook niets. De mededinging is niet fair. De belastingprivileges voor vrachtwagens worden niet beperkt. Iedere vrachtwagen veroorzaakt 60 000 keer meer schade dan een personenwagen, maar betaalt natuurlijk niet 60 000 keer.</p>
      <p sl="de">In de Europese Unie bestaat al sinds tientallen jaren een verplichte heffing voor het gebruik van de spoorweginfrastructuur. Voor iedere kilometer spoor moet iedere locomotief – van een personen- of een goederentrein, das speelt geen rol - een heffing betalen. Op de weg is de tol vrijwillig, en geplafonneerd. Die tol geld meestal alleen maar op autosnelwegen, en alleen voor voertuigen van meer dan twaalf ton. Op het spoor is die heffing onbeperkt. Dat is niet fair, en het is een nadeel voor de milieuvriendelijke spoorwegen, ten gunste van de milieuonvriendelijke weg.</p>
      <p sl="de">We weten dat we een andere vorm van mobiliteit nodig hebben om het klimaat te beschermen. Wij Groenen willen het klimaat beschermen, en de mobiliteit op de lange termijn garanderen. Daarom moeten we faire regels voor de mededinging vastleggen. Dit Eurovignet is maar een piepklein stapje op weg naar dat doel.</p>
    </intervention>
    <intervention id="2-093-000" speaker_id="96798" name="John BUFTON" is_mep="True" mode="spoken" nationality="United Kingdom" birth_date="31-08-1962" birth_place="Llanidloes " p_group="Europe of freedom and democracy Group" m_state="GB">
      <p sl="en">Mijnheer de Voorzitter, vervoer door vrachtvoertuigen maakt een wezenlijk deel uit van het toeleveringsproces, dat essentieel is voor een goed economie. Als in heel Europa extra heffingen worden geheven, zullen de extra kosten uiteindelijk worden doorberekend aan de consument.</p>
      <p sl="en">De Britse regering kijkt naar heffingen voor vrachtvoertuigen om ons voor 2015 op één lijn te brengen met Europa. We hebben geen netwerk van tolwegen en evenmin leggen we aanvullende heffingen op voor vrachtvoertuigen waarvoor al wegenbelasting is betaald. We hebben te maken met oneerlijke concurrentie van een toenemend aantal buitenlandse vrachtwagens die meer dan hun deel aan grensoverschrijdend vrachtvervoer pakken. Buitenlandse vervoerders betalen niets voor het gebruik van onze wegen, maar de heffing op diesel is in het Verenigd Koninkrijk wel 23 penny's per liter hoger, wat concurrenten een voordeel van 15 procent oplevert. Volgens de Europese wetgeving mag het Verenigd Koninkrijk echter geen heffing invoeren die uitsluitend voor buitenlandse voertuigen geldt.</p>
      <p sl="en">Als deze richtlijn haar mogelijkheden vergroot, zal elke stap van de Britse regering om heffingen voor vrachtvoertuigen in te voeren worden overschaduwd door een ongewenste directe belasting, waarvoor de Commissie zich ook nog eens het recht voorbehoud om deze in 2013 verplicht te stellen. Aangezien de voorstellen betrekking hebben op belastingheffing, zou unanimiteit op het niveau van de Raad nodig zijn, maar de wetgeving wordt binnengebracht via de vervoersbepaling van Lissabon. Het is een onderhandse manier om indirecte belastingheffing in te voeren, en niemand die ook maar één democratisch bot in zijn of haar lijf heeft, zou vóór mogen stemmen.</p>
    </intervention>
    <intervention id="2-094-000" speaker_id="4347" name="Christine DE VEYRAC" is_mep="True" mode="spoken" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, in haar Europa 2020-strategie heeft de Europese Unie zich ten doel gesteld om onze economie groener en ons vervoer moderner te maken. Alle Europese instellingen, inclusief de meerderheid van ons Parlement, hebben deze doelstelling breed gesteund, en dat geldt ook voor vrijwel alle lidstaten.</p>
      <p sl="fr">In deze context is het dan ook betreurenswaardig dat verscheidene lidstaten zich, sinds 2008, veel moeite hebben getroost om het voorstel voor een nieuwe Eurovignet-richtlijn van zijn inhoud te ontdoen en dit dossier te blokkeren.</p>
      <p sl="fr">Vandaag hebben wij evenwel, dankzij de vasthoudendheid van onze rapporteur – en ik zou hier eer willen betonen aan de heer El Khadraoui – en van de schaduwrapporteurs in hun onderhandelingen met de Raad, eindelijk een compromis voor ons. Deze tekst is weliswaar veel minder ambitieus dan het oorspronkelijke voorstel, maar zal ons voor het eerst in staat stellen om het 'de vervuiler betaalt'-beginsel in de praktijk te brengen en om externe kosten van het vervoer, zoals geluidhinder en CO2 -emissies te internaliseren.</p>
      <p sl="fr">Om ervoor te zorgen dat dit eurovignet niet alleen een heffing is, maar daadwerkelijk een bijdrage levert aan de verbetering van het vervoer in Europa, worden de lidstaten tevens aangemoedigd het geld dat zij innen te herinvesteren in de modernisering van de vervoerswijzen. Het Parlement heeft ook weten te bereiken dat er concrete vooruitgang is geboekt met de interoperabiliteit van de tolsystemen en dat er krachtigere stimuleringsmaatregelen komen voor het gebruik van minder vervuilende vrachtwagens.</p>
      <p sl="fr">Teneinde consistent te blijven met de beleidsdoelstellingen die onze instelling zich heeft gesteld, hoop ik oprecht dat wij dit compromis dat ons in tweede lezing wordt voorgelegd, kunnen steunen en op die manier de weg vrijmaken voor een duurzamer vervoersbeleid.</p>
    </intervention>
    <intervention id="2-095-000" speaker_id="96948" name="Gilles PARGNEAUX" is_mep="True" mode="spoken" nationality="France" birth_date="24-03-1957" birth_place="Harcigny" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, mevrouw Győri, mijnheer de commissaris, dames en heren, eindelijk hebben wij iets om tevreden over te zijn: in de tolheffing voor het wegvervoer, die door deze nieuwe Eurovignet-richtlijn aan een maximum wordt gebonden, kunnen, in de toekomst, de kosten van geluidhinder en luchtverontreiniging worden opgenomen.</p>
      <p sl="fr">Een andere reden voor tevredenheid is dat wij met dit verslag van de heer El Khadraoui – en ik feliciteer hem met zijn vasthoudendheid – duidelijk onze wens uitspreken dat het 'de vervuiler betaalt'-beginsel in de kosten van het wegvervoer wordt geïntegreerd. Wij moeten echter waakzaam blijven: na drie jaar van interinstitutionele onderhandelingen moeten wij bepaalde lidstaten ervan overtuigen dat een beleid om het milieu echt te beschermen én een economisch beleid om het Europese spoorwegnet effectief te ontwikkelen, beide haalbaar zijn dankzij de balans die in deze trialoog is bereikt. Wij moeten er eveneens op toezien dat een deel van de inkomsten daadwerkelijk wordt aangewend voor infrastructuur en voor projecten van de trans-Europese vervoersnetwerken, zoals is aangegeven.</p>
      <p sl="fr">Ik wil nog graag opmerken hoezeer ik het betreur dat het bindende karakter van het 'de vervuiler betaalt'-beginsel niet heeft standgehouden in dit compromis. Los van de vasthoudendheid van onze rapporteur, de heer El Khadraoui, waarmee ik hem heb gefeliciteerd, mijnheer de commissaris, heeft de Europese Commissie eens te meer het gevecht tegen bepaalde nationalistische standpunten en gevoelens verloren.</p>
    </intervention>
    <intervention id="2-096-000" speaker_id="4274" name="Olle SCHMIDT" is_mep="True" mode="spoken" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Mijnheer de Voorzitter, ik wil de rapporteur hartelijk bedanken voor zijn uitstekende werk in een buitengewoon moeilijke kwestie. Zoals velen al hebben aangegeven, bevat de nieuwe regelgeving slechts het verzoek aan de lidstaten om de inkomsten die zij ontvangen te gebruiken om het milieu te verbeteren en het is daarom belangrijk, zoals mijnheer Sterckx al zei, dat wij hier in het Europees Parlement onze regeringen voortdurend op het belang van het opvolgen van deze aanbevelingen wijzen.</p>
      <p sl="sv">Het is vanzelfsprekend niet de bedoeling dat onze bestuurders en vervoerders moeten betalen voor het lawaai en de invloed op het milieu, als wij niet tegelijkertijd maatregelen introduceren die erop gericht zijn de problemen op te lossen, zoals het behandelen van de weg en andere geluiddempende maatregelen. Het is uitermate belangrijk dat we voorkomen dat deze heffingen slechts een nieuwe belasting op zware vrachtvoertuigen worden, zoals enkele leden van het Parlement hier al hebben aangegeven. We moeten doorgaan met onze inspanningen om het milieu in Europa te verbeteren en het kooldioxidegehalte te verlagen en het is daarom van cruciaal belang dat we ervoor zorgen dat milieuheffingen ook echt worden gebruikt om de milieuproblemen die zich voordoen te verminderen en uit de weg te ruimen.</p>
      <a text="(Applaus)"/>
    </intervention>
    <intervention id="2-097-000" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">Voorzitter, met het besluit over het eurovignet zet Europa de juiste stap om het principe 'de gebruiker betaalt' in het wegvervoer te kunnen toepassen. Eindelijk hebben we nu het akkoord om de kosten voor het gebruik van infrastructuur, geluid en luchtvervuiling door te berekenen aan de vervoerder. Ik hoop dat veel Europese lidstaten dit systeem gaan toepassen, ook Nederland. Het kabinet Rutten doet er verstandig aan de plannen voor 'anders betalen voor mobiliteit' uit de kast te halen. Die plannen sluiten goed aan bij het huidige akkoord.</p>
      <p sl="nl">Ik hoop dat de Europese Commissie met voorstellen komt om die kosten gefaseerd ook bij andere vervoerwijzen door te berekenen. Uiteraard moet daarbij rekening worden gehouden met de specifieke eigenschappen per sector. Zo is de binnenvaart niet de enige gebruiker van het rivierwater; dat zien we dezer dagen bij die extreme droogte heel duidelijk. De landbouw immers heeft nu de sproeiers wijd open staan. Maar we hebben nu een belangrijke stap gezet en we moeten nu verder.</p>
    </intervention>
    <intervention id="2-098-000" speaker_id="28393" name="Luis de GRANDES PASCUAL" is_mep="True" mode="spoken" nationality="Spain" birth_date="27-01-1945" birth_place="Guadalajara" p_group="Group of the European People's Party (Christian Democrats)" m_state="ES">
      <p sl="es">Mijnheer de Voorzitter, het is niet geen toeval dat Spanje, Italië, Griekenland, Ierland, Portugal en andere landen terughoudend zijn om het zogenaamde Eurovignet in te voeren.</p>
      <p sl="es">Deze gemeenschappelijke kritische houding komt voort uit onze positie van perifere landen, want per slot van rekening zijn wij het die deze uitzonderlijke heffing zullen betalen en zijn het de landen in het geografische centrum van de Europese Unie die hem zullen innen.</p>
      <p sl="es">De redenering die ten grondslag ligt aan het Eurovignet, bevat grote tegenstrijdigheden, en het betoog dat het vignet ondersteunt, wordt met de dag minder overtuigend. Ook al ben je het ermee eens dat de rationaliteit van het internaliseren van de externe kosten een steekhoudend uitgangspunt is, dan nog is het uiteindelijk onhoudbaar om alleen grote vrachtwagens en niet personenauto’s te laten betalen voor het terugdringen van de congestie, net zoals de oude slogan 'de vervuiler betaalt' duidelijk op discriminerende wijze wordt toegepast.</p>
      <p sl="es">Daarbij komt, dames en heren, dat uiteindelijk maar 15 procent van de fondsen die geïnd worden met het Eurovignet, dat bedacht is als financieringsbron voor infrastructuren, zal worden bestemd voor het financieren van trans-Europese netwerken, en niet op verplichte basis maar gewoon als aanbeveling. De ministers van belastingen zullen de opbrengst dus besteden aan doelen die ze het meest geschikt achten voor de belangen van hun land, binnen het omvangrijke gebied van de infrastructuren. Het eindresultaat zal weer een tegenslag zijn voor het wegvervoer dat, zoals de zaken er op het ogenblijk bijstaan, de enige vervoerswijze is die het mogelijk maakt dat de interne markt functioneert.</p>
      <p sl="es">Dat is de realiteit, dames en heren, een realiteit die nog veel erger is in de context van een economische crisis. Als we willen dat Europese producten concurrerend zijn op de globale markten, dan kunnen we ons geen experimenten veroorloven die de reeds zwakke Europese economie nog meer achterop kunnen helpen door nog meer extra lasten op te leggen.</p>
      <p sl="es">Ten slotte heeft de voedselcrisis, waarvan de schuld zonder blikken of blozen bij Spaanse producten gelegd is, onrechtvaardige gevolgen gehad en tot gigantische verliezen geleid bij degenen die ook door het Eurovignet benadeeld worden: vrachtvervoerders en landbouwers van hoogwaardige producten.</p>
      <p sl="es">Om die redenen, dames en heren, zal de Spaanse delegatie in de Fractie van de Europese Volkspartij (Christen-Democraten) tegen deze ontwerprichtlijn stemmen.</p>
    </intervention>
    <intervention id="2-099-000" speaker_id="99325" name="Spyros DANELLIS" is_mep="True" mode="spoken" nationality="Greece" birth_date="28-01-1955" birth_place="Irakleio" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mijnheer de Voorzitter, het algemene beginsel dat met de richtlijn voor het goederenvervoer wordt ingevoerd, dat wil zeggen de internalisering van de externe kosten, is van bijzondere feitelijke en symbolische betekenis. Het is een modern en tegelijkertijd flexibel toepassingskader van het beginsel 'de vervuiler betaalt', maar ook een instrument om de verkeersopstoppingen op de grote nationale verkeersaders te verminderen.</p>
      <p sl="el">Dat is precies de reden waarom de – soms gerechtvaardigde – ongerustheid waarvan vele sprekers blijk hebben gegeven over de ongelijke spreiding van de consequenties van de toepassing ervan over de Europese regio's en de wegvervoersector moet worden weggenomen. Deze compromistekst, die voor een groot deel toe te schrijven is aan onze collega, de heer El Khadraoui, heeft trouwens als doel de geleidelijke invoering van de betreffende heffingen zodat deze samengaat met een geleidelijke vernieuwing van het Europese wagenpark.</p>
      <p sl="el">Datgene echter dat de bezwaren zal wegnemen en een voorwaarde zal vormen voor de acceptatie, maar ook de doelmatigheid van het kader van het Eurovignet is enerzijds dat de richtlijn op strikte, transparante en snelle wijze wordt uitgevoerd in alle lidstaten, anderzijds dat de totale opbrengsten als bijdragen in de vervoersinfrastructuur vloeien en niet gebruikt worden om de bekende zwarte gaten te vullen.</p>
    </intervention>
    <intervention id="2-100-000" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, deze richtlijn is een compromis, dat weten we allemaal, maar ongetwijfeld een goed compromis, want er wordt, tenminste tot op zekere hoogte, rekening gehouden met beide partijen: met de vervoerders, maar ook met de burgers, die lijden onder lawaai en uitlaatgassen. Wat zijn de voordelen van deze richtlijn? Ik zie er drie.</p>
      <p sl="de">Het eerste voordeel is dat de inkomsten uit de tolheffing kunnen worden geoormerkt voor investeringen in de vervoersinfrastructuur. Dat is economisch aantrekkelijk, dat verhoogt de veiligheid, en leidt tot betere wegen. Het tweede is dat de inning zo wordt gestandaardiseerd. Dat leidt tot lagere kosten en minder files. Het derde voordeel, en dat is heel belangrijk, is dat de lidstaten de mogelijkheid en het recht krijgen om bepaalde kosten, zoals lawaai, en de emissie van schadelijke stoffen, op te nemen in de tolheffing. Dat zijn dan sturingsmechanismen.</p>
      <p sl="de">Wie spitsuren en files vermijdt, betaalt minder, en wie schone en stille vrachtwagens heeft, verlaagt zijn kosten. Ik hoop dat deze impulsen ertoe leiden dat we de files kunnen bestrijden, en de vloot kunnen vernieuwen. We weten allemaal dat tijdens onderhandelingen niet met alle wensen rekening kon worden gehouden, maar wat het Parlement er tijdens de onderhandelingen dankzij zijn vastberadenheid door heeft weten te krijgen, zou de gewenste positieve gevolgen moeten hebben.</p>
      <p sl="de">Ik hoop ook dat er bij de omzetting niet te veel bureaucratie ontstaat, want dat zou het hele pakket weer afzwakken.</p>
    </intervention>
    <intervention id="2-101-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Mijnheer de Voorzitter, het toevoegen van een heffing op basis van externe kosten aan de tolheffingen stelt de lidstaten in staat om deze belasting te introduceren voor gebruik van het trans-Europese vervoersnetwerk of gedeelten daarvan en voor gedeelten van de nationale snelwegnetwerken, die geen deel uitmaken van het trans-Europese netwerk.</p>
      <p sl="ro">Wij geven geen steun aan een vrijwillige introductie van tariefbarrières, waardoor de kosten van vervoersbedrijven uit de perifere lidstaten zullen stijgen en daarmee de kosten van de producten die worden vervoerd. Hoewel de richtlijn geen discriminatie zou moeten toestaan op basis van de nationaliteit van de vervoerder, staat artikel 7k de lidstaten toe een tolsysteem te introduceren met passende compensatie voor deze heffing, hetgeen de concurrentie kan verstoren.</p>
      <p sl="ro">Ik ben van mening dat de inkomsten uit de infrastructuurheffing en de op externe kosten gebaseerde heffing gebruikt moeten worden ter ondersteuning van het trans-Europese vervoersnetwerk, verbetering van de verkeersveiligheid en beschikbaarstelling van veilige parkeerplaatsen, hetgeen absoluut noodzakelijk is voor het respecteren van de van toepassing zijnde sociale wetgeving.</p>
    </intervention>
    <intervention id="2-102-000" speaker_id="96810" name="Carlo FIDANZA" is_mep="True" mode="spoken" nationality="Italy" birth_date="21-09-1976" birth_place="San Benedetto del Tronto" m_state="IT">
      <p sl="it">Mijnheer de Voorzitter, dames en heren, we zijn het er allemaal over eens dat goederenvervoer duurzamer moet worden gemaakt, maar dat resultaat wordt voornamelijk bereikt door investeringen in infrastructuur en geleidelijke vernieuwing van de bestaande vloot.</p>
      <p sl="it">In werkelijkheid schuilt er achter het milieubewuste karakter van het Eurovignet en het ‘de vervuiler betaalt’-beginsel een enorm concurrentienadeel voor bepaalde landen, in vergelijking met andere landen, dat niet alleen een enorme weerslag heeft op hun deel van de transportsector, dat voornamelijk bestaat uit kleine en middelgrote ondernemingen, maar ook op hun nationale systemen. Dit staat te gebeuren als er niet wordt overgegaan tot een onvermijdelijke en passende herverdeling van middelen ter verbetering van de vervoersinfrastructuur en de doeltreffendheid en milieuprestaties van de transportsector, wat een noodzakelijk resultaat van deze richtlijn zou moeten zijn.</p>
      <p sl="it">De onderhandelingen hebben geleid tot een aantal minder belangrijke positieve resultaten, ik denk daarbij aan interoperabiliteit en het mini-earmarking in berggebieden, maar over het algemeen stemt de uitkomst niet tot tevredenheid. Ik denk dat een eventuele bemiddelingsprocedure de beste manier is om de nog steeds aanwezige scherpe kantjes van deze kwestie af te halen.</p>
    </intervention>
    <intervention id="2-103-000" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Mijnheer de Voorzitter, de voorgestelde richtlijn zou wel eens de laatste druppel kunnen zijn die de emmer van de Britse wegvervoersector doet overlopen. De sector is het afgelopen decennium gestaag gekrompen. Het aantal chauffeurs met een exploitatievergunning is in de afgelopen drie jaar met 8 procent gedaald. Buitenlandse vrachtauto's hebben nu 80 procent van het vervoer in handen dat Het Kanaal oversteekt. In het afgelopen decennium is 20 procent van het binnenlandse vervoer verloren aan buitenlandse vervoerders. Er is een grote en toenemende groep buitenlandse vervoerders met verblijfsvergunning voor het Verenigd Koninkrijk die gebruikmaken van buitenlandse voertuigen en alleen de bescheiden voertuigheffingen betalen die in hun eigen land worden geheven, en zij nemen een steeds groter deel van het binnenlandse vervoer over.</p>
      <p sl="en">Je zou kunnen denken dat Britse vervoerders gewoon omzet verliezen als gevolg van mededinging, een populair woord in het EU-lexicon. Deze mededinging is echter geen eerlijke mededinging. De Britse wegenbelastingkaart is veel duurder en de accijns op brandstof overstijgt die van andere landen. Buitenlandse vervoerders werken in het Verenigd Koninkrijk op brandstof die zij meebrengen in tanks van duizend liter. Hoewel de voorgestelde heffingen van toepassing zullen zijn op alle voertuigen, zal de last voor de Britse sector wel eens fataal kunnen zijn. Deze richtlijn moet worden tegengehouden.</p>
    </intervention>
    <intervention id="2-104-000" speaker_id="96787" name="Herbert DORFMANN" is_mep="True" mode="spoken" nationality="Italy" birth_date="04-03-1969" birth_place="Brixen" m_state="IT">
      <p sl="de">Mijnheer de Voorzitter, het lijdt geen twijfel dat de interne markt een van de grote verworvenheden van onze Unie is, en dat een efficiënte vervoersinfrastructuur daar bij hoort. Ik woon zelf echter aan een traject waar ieder jaar vijftig miljoen ton goederen wordt vervoerd, en ik denk dat we niet alleen moeten denken aan het recht van de burgers op efficiënt vervoer, maar dat we ook aandacht moeten besteden aan het recht van de aanwonenden om te worden beschermd tegen de gevolgen en de nadelen van dit vervoer. Daarom is dit voorstel ongetwijfeld een stapje in de juiste richting, wanneer we het gebruiken om te investeren in een betere geluidswering, in modernere vrachtwagens, en vooral in een modern spoorwegennet en modern rollend materieel.</p>
      <p sl="de">Ik ben ook blij met het feit dat de heffing in bergachtige gebieden hoger mag zijn. Ik vind het echter heel onfortuinlijk dat dit gebaseerd is op vrijwilligheid, dat betekent dat de lidstaten die dit Eurovignet niet willen invoeren, dat ook niet hoeven te doen, dat blijft zo. Dat leidt niet alleen tot discriminatie in Europa, het heeft ook zeer kwalijke gevolgen voor de burgers.</p>
    </intervention>
    <intervention id="2-105-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mijnheer de Voorzitter, de algemene trend van dit voorstel is positief, want we leven in een tijdperk waarin we de klimaatverandering enzovoort op elk mogelijk gebied moeten bestrijden; alle methoden die tot vervuiling leiden, moeten worden aangepakt. De aandacht voor vrachtvoertuigen, wat betreft het gebruik van tolheffingen enzovoort, is zeker verstandig.</p>
      <p sl="en">Het enige punt waar we echt nader naar moeten kijken, is dat we technologie moeten kunnen ontwikkelen die motoren oplevert die steeds minder brandstof nodig hebben, in andere woorden die steeds meer kilometers rijden op een liter brandstof. Dat is zeker een van de gebieden waarop veel onderzoek moet worden gedaan; er zouden veel efficiencyverbeteringen kunnen worden doorgevoerd, niet alleen voor vrachtvoertuigen, maar ook voor alle andere voertuigen. Dat is iets dat onvoldoende wordt genoemd, bevorderd en onderzocht.</p>
    </intervention>
    <intervention id="2-106-000" speaker_id="28215" name="Jacky HÉNIN" is_mep="True" mode="spoken" nationality="France" birth_date="12-11-1960" birth_place="Douai" p_group="Confederal Group of the European United Left - Nordic Green Left" m_state="FR">
      <p sl="fr">Mijnheer de Voorzitter, het feit dat belastingheffing op het vrachtvervoer over de weg en het eurovignet eindelijk aan de orde zijn gesteld, is op zich goed nieuws voor alle Europeanen. Dit gezegd hebbende, hebben wij nog een lange weg te gaan voordat het goederenvervoer over de weg een redelijk deel van de kosten op zich neemt die het voor onze samenlevingen met zich meebrengt: slijtage van de infrastructuur, vervuiling, volksgezondheid en ongevallen. Aangezien ik in een stad woon waar jaarlijks miljoenen vrachtwagens doorheen rijden, kan ik bevestigen dat er zelden rekening wordt gehouden met het leed van de bevolking.</p>
      <p sl="fr">Dan zijn er nog de kwesties die niemand in dit Parlement aan de orde wil stellen: de zeer lage lonen van de bestuurders, de vreselijke arbeidsomstandigheden en de onaanvaardbare rijtijden die een gevaar vormen voor de veiligheid van iedereen. Het is niet overdreven om van vervoersslaven te spreken.</p>
      <p sl="fr">Dus ja, er moet een maximale heffing worden ingesteld ter bevordering van korte trajecten, gecombineerd weg-railvervoer, zeevervoer en binnenvaart, en er moet in de hele Unie en haar omgeving worden gestreefd naar optimale sociale voorwaarden. Het is echter belangrijk dat er sprake is van een intelligente heffing, zodat het niet de kleine en middelgrote vervoersondernemingen, de bestuurders en nog minder de consumenten zijn die ervoor opdraaien, maar de grote bevrachters en grote klanten, zoals grootwinkelbedrijven.</p>
    </intervention>
    <intervention id="2-107-000" speaker_id="photo_generic" name="Siim Kallas" is_mep="True" mode="spoken">
      <p sl="en">lid van de Commissie . – Mijnheer de Voorzitter, ik wil de geachte afgevaardigden van harte bedanken voor hun opmerkingen en ik wil ook zelf graag enkele opmerkingen maken.</p>
      <p sl="en">Op de eerste plaats is het Eurovignet geen Europese belasting. Dit moet heel goed duidelijk worden gemaakt. In die zin is het een slechte naam. Dit is juist een richtlijn die nationale heffingen beperkt en reguleert. We hebben 22 landen met verschillende tolsystemen en heffingen voor verschillende typen voertuigen – vrachtvoertuigen en personenauto's. Alle gebruikers uit verschillende landen betalen deze tolheffingen, als zij op dit netwerk verschijnen.</p>
      <p sl="en">Op de tweede plaats vraag ik u het compromis te accepteren. Dit is veel groter en ingewikkelder dan het lijkt. Hier zitten twee fundamentele, doorlopende gevechten achter.</p>
      <p sl="en">Het eerste is een principieel gevecht: wie moet er betalen voor het gebruik van infrastructuurvoorzieningen, en waarvoor moeten ze precies betalen? Het gaat dus in de juiste richting. De beginselen ‘de gebruiker betaalt’ en ‘de vervuiler betaalt’ zullen onvermijdelijk toegepast blijven worden. Dit is de richting waarin de zaken gaan.</p>
      <p sl="en">Het tweede gevecht is veel chronischer en groter. Het is een conflict met aan de ene kant de landen met veel transitoverkeer, die natuurlijk meer flexibiliteit willen om problemen met hun infrastructuur aan te pakken en de lasten voor het gebruik van de infrastructuur natuurlijk willen verdelen tussen hun belastingbetalers en alle gebruikers – ik benadruk hier alle gebruikers: er mag niet worden gediscrimineerd.</p>
      <p sl="en">Natuurlijk is er ook een groep landen die er fel op tegen is. Dit was ook heel duidelijk merkbaar in het debat hier. Ik moet u eraan herinneren dat de Raad op 15 oktober overeenstemming heeft bereikt over het politieke compromis. Het scheelde maar een haartje of er was een blokkerende minderheid geweest, en het gevecht gaat nu hier verder.</p>
      <p sl="en">De heer El Khadraoui heeft geweldig werk verricht om tot een goed compromis te komen en een goed voorstel op te stellen voor dit compromis. Ik vraag u oprecht om dit compromis te steunen. Het blijkt veel details te bevatten die in verschillende delen en voor verschillende mensen niet bevredigend zijn, maar het is echt een grote stap. Er wordt al jaren over deze kwestie gesproken. Nu zetten we een stap voorwaarts.</p>
    </intervention>
    <intervention id="2-108-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Mijnheer de Voorzitter, dames en heren, allereerst wil ik u bedanken voor dit waardevolle debat, waarbij heel wat voor- en tegenargumenten zijn ingebracht. Zoals de commissaris al heeft gezegd, blijkt ook daaruit dat er een compromis tot stand is gekomen, weliswaar ten koste van grote moeilijkheden, problemen en strubbelingen, maar ik ben ervan overtuigd dat dit een Europees succes is, zoals de heer Leichtfried al heeft gezegd. Ik dank u ook hartelijk voor de erkenning die u aan het Hongaarse voorzitterschap heeft betuigd.</p>
      <p sl="hu">Ook dit compromis is het resultaat van moeizaam schipperen. We hebben een evenwicht moeten vinden tussen milieubehoud en economische duurzaamheid. Ik verwerp het standpunt dat milieubescherming niet belangrijk is geweest voor de Raad. Was ze niet belangrijk geweest, dan zou deze richtlijn niet bestaan. We hebben tevens een evenwicht moeten vinden - en dat zou ik ook tegen de heer De Grandes Pascual willen zeggen - tussen centrum en periferie. Er zijn in de Raad inderdaad verhitte discussies gevoerd over de beste manieren om te voorkomen dat de landen van de periferie zich buitengesloten voelen, en uiteindelijk is er een gekwalificeerde meerderheid in de Raad gevormd, en naar ik hoop - en ik geloof dat dat ook uit het debat is gebleken - ook in het Parlement.</p>
      <p sl="hu">We zouden kunnen zeggen dat dit slechts een druppel in de zee is, maar ik ben van mening - en ik ben blij dat dit bij het debat door velen is erkend - dat we een uitermate belangrijke eerste stap hebben gezet op weg naar internalisering van de kosten en herinvestering van de inkomsten in de sector, zelfs als dit - net als elk ander compromis - niet het meest perfect is, en ik weet zeker dat we in de komende jaren verdere stappen zullen kunnen nemen.</p>
      <p sl="hu">Ik zou drie specifieke zaken willen vermelden waarop een aantal vragen was gericht. De eerste betreft het gebruik van de inkomsten, en ik zou willen terugkomen op de opmerkingen van de heer Sterckx. De overeenkomst bevat juist met betrekking tot het gebruik van de inkomsten een gedetailleerde aanbeveling voor lidstaten, en stelt onder andere dat minstens 15 procent van de gegenereerde inkomsten - en dit benadruk ik voor mevrouw Meissner - aan de financiering van trans-Europese vervoersprojecten moet worden besteed. Ik wil er ook aan toevoegen dat dit het resultaat van een aanvaardbaar compromis is, en, zoals ook door de heer Dirk Sterckx is aangegeven, een goede en juiste, zij het misschien nog maar eerste stap in de juiste richting.</p>
      <p sl="hu">De tweede specifieke vraag werd eveneens door de heer Sterckx gesteld en betreft de opname van de kosten van files en congestie. Welnu, de overeenkomst die met het Europees Parlement is bereikt strekt zich ook tot deze problematiek uit, aangezien ze de lidstaten ruimte laat om tolheffingen volgens plaats en tijd te variëren. Zoals u allemaal weet, krijgen lidstaten de mogelijkheid om tijdens de piekuren hogere infrastructuurheffingen toe te passen. Deze ruimere differentiëring van de infrastructuurheffingen biedt ons een alternatief voor de bestrijding van congestie, en zelfs als alleen luchtverontreiniging en geluidhinder in aanmerking worden genomen bij de berekening van de externe kosten, kan het in de richtlijn ingevoerde differentiatiemechanisme nog altijd een doeltreffende bijdrage leveren aan vermindering van de files die kenmerkend zijn voor Europese wegen.</p>
      <p sl="hu">Tot slot wil ik graag uw derde vraag beantwoorden, in het bijzonder de vraag van mevrouw Lichtenberger betreffende de externe kosten. Zoals u weet, heeft de Raad al op 14 februari jongstleden zijn standpunt in eerste lezing aangenomen, en vervolgens hebben we op verzoek van het Parlement een bepaling in de richtlijn opgenomen om een politiek signaal naar burgers te sturen met betrekking tot de milieukenmerken van zware vrachtvoertuigen. Daarom hebben we voorzien in de mogelijkheid om in het geval van EURO 0-, 1-, 2- en 3-voertuigen een heffing voor externe kosten toe te voegen aan de toeslag die in bergachtige gebieden wordt toegepast. Aangezien EURO 3-voertuigen minder vervuilend zijn dan de andere meest vervuilende voertuigen in de EURO-emissieklassen, is het systeem voor dubbele kostenaanrekening voor hen pas met ingang van een later tijdstip van toepassing, maar voor de rest reeds met ingang van de inwerkingtreding van de richtlijn. Bovendien voorziet de met het Europees Parlement bereikte overeenkomst ook in prikkels ten aanzien van de minst vervuilende voertuigen, dat wil zeggen EURO 5- en 6-voertuigen, ter bevordering van de vernieuwing van het voertuigenpark.</p>
      <p sl="hu">Mijnheer de Voorzitter, dames en heren, vandaag is uit ons debat duidelijk naar voren gekomen dat we met de Eurovignetrichtlijn een heel belangrijke stap vooruit hebben gezet ten behoeve van de vervoersector. Het specifieke voorstel betreffende zware vrachtvoertuigen is niet alleen op zich belangrijk, maar heeft ook een symbolische betekenis. Voor het eerst - en ik ben blij dat u dat in uw bijdragen heeft bevestigd - wordt het beginsel 'de vervuiler betaalt' toegepast, en dat brengt een lang denk- en implementatieproces op gang dat tot internalisering van de externe kosten van alle vervoerswijzen leidt.</p>
      <p sl="hu">Mijnheer de Voorzitter, het doet het Hongaarse voorzitterschap groot genoegen dat deze overeenkomst met het Europees Parlement tot stand is gekomen, en ik weet zeker dat de nu besproken maatregel die nog door het Parlement moet worden goedgekeurd kan leiden tot een toename van de economische efficiëntie en tot een afname van de negatieve gevolgen voor het milieu in de vervoersector, en dat burgers van de Europese Unie daarom de winnaars van deze richtlijn zullen zijn.</p>
    </intervention>
    <intervention id="2-109-000" speaker_id="25718" name="Saïd EL KHADRAOUI" is_mep="True" mode="spoken" role="rapporteur" nationality="Belgium" birth_date="09-04-1975" birth_place="Leuven" p_group="Group of the Progressive Alliance of Socialists and Democrats in the European Parliament" m_state="BE">
      <p sl="nl">Voorzitter, ik bedank iedereen voor de steunbetuigingen en de commentaren, ook de tegenstanders trouwens. De transportsector is belangrijk voor onze economie. Hij veroorzaakt echter ook kosten, kosten aan infrastructuur, maar ook andere kosten zoals fijn stof in de lucht, lawaai, files, enzovoort.</p>
      <p sl="nl">Met deze herziene richtlijn scheppen we eindelijk een Europees kader dat de lidstaten de mogelijkheid geeft om die kosten voor een stuk te laten terugbetalen door diegene die ze ook heeft veroorzaakt. Tegelijk kunnen de lidstaten hiermee ook middelen generen om te herinvesteren in het transportsysteem om het duurzamer te maken opdat die externe kosten ook daadwerkelijk verminderen. Zo kunnen ze de leefbaarheid van onze samenleving verbeteren, de efficiëntie in de sector vergroten en ook bijdragen tot een meer gelijk speelveld tussen de transportmodi, om op die manier ook spoor en binnenvaart extra kansen te geven.</p>
      <p sl="nl">Ik heb al benadrukt in mijn inleiding hoe moeilijk het was om dit te bereiken. De Commissie streeft trouwens in haar Witboek naar een verplichte internalisering van externe kosten tegen 2020. Dat belooft hevige discussies de komende jaren.</p>
      <p sl="nl">In afwachting daarvan hoop ik ten eerste dat er voldoende steun komt vanuit deze plenaire zodat we vooruit kunnen en we kunnen aantonen dat Europa ook beslissingen kan nemen die goed zijn voor onze burgers. Ten tweede hoop ik dat een aantal landen nu echt werk maken van de toepassing van de nieuwe mogelijkheden en met goede resultaten ook andere landen over de streep kunnen trekken. Op die manier kunnen we een breder draagvlak tot stand brengen om ook verder te gaan. De Europese Commissie heeft alvast in deze richtlijn heel veel huiswerk meegekregen om te onderzoeken. De komende jaren moet onderzocht worden of we niet andere externe kosten moeten internaliseren, of we het niet verplicht moeten maken, of niet andere soorten voertuigen moeten worden opgenomen. Dat is iets voor de komende jaren. Eerst deze eerste stap vooruit.</p>
    </intervention>
    <intervention id="2-110-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-110-500" speaker_id="96792" name="Bogdan Kazimierz MARCINKIEWICZ" is_mep="True" mode="written" nationality="Poland" birth_date="21-03-1966" birth_place="Wodzisław Śląski" p_group="Group of the European People's Party (Christian Democrats)" m_state="PL">
      <p sl="pl">Ik denk dat het zeer belangrijk is om de werkzaamheden in verband met de richtlijn betreffende het in rekening brengen van het gebruik van bepaalde infrastructuurvoorzieningen aan zware vrachtvoertuigen – kortweg de Eurovignetrichtlijn – vandaag in tweede lezing af te ronden. De belangrijkste kwestie, die tevens aan de basis ligt van dit document, is de bepaling aangaande het 'de vervuiler betaalt'-beginsel. Dit houdt in dat zware vrachtvoertuigen die meer vervuiling en lawaai veroorzaken dan vrachtvoertuigen die zijn uitgerust met motoren die aan de Euro 5- en 6-normen voldoen, een heffing zullen moeten betalen voor het gebruik van de weginfrastructuur. Daarnaast is in de mogelijkheid voorzien om de heffingen in zekere mate te laten afhangen van de intensiteit van het verkeer (congestie) tijdens de piekuren, zij het gedurende maximaal vijf uur per dag. Mijns inziens zal deze oplossing een doeltreffende stimulans zijn om het gebruik van bepaalde trajecten tijdens piekuren te ontmoedigen. Daarenboven zullen de lidstaten zelf kunnen bepalen waarvoor de door de heffing gegenereerde opbrengsten worden gebruikt, op voorwaarde dat ten minste 15 procent van de opbrengsten wordt besteed aan de financiële ondersteuning van TEN-T-projecten ter verbetering van de duurzaamheid van het vervoer.</p>
    </intervention>
    <intervention id="2-111-000" speaker_id="97308" name="Vilja SAVISAAR-TOOMAST" is_mep="True" mode="written" nationality="Estonia" birth_date="15-08-1962" birth_place="Antsla" p_group="Group of the Alliance of Liberals and Democrats for Europe" m_state="EE">
      <p sl="et">Ik ben dolblij dat de Eurovignet-richtlijn eindelijk door de tweede lezing heen is. In dit verslag wordt de cruciale formule 'de vervuiler betaalt' geïntroduceerd, wat inhoudt dat we door de wijziging van de regels inzake wegvervoerheffingen de reële kosten van luchtvervuiling en lawaaioverlast door vrachtwagens kunnen optellen bij de belastingen en heffingen die worden toegepast op het weggebruik door zware vrachtwagens. Daarnaast wordt in de richtlijn bepaald dat de op die manier geheven bedragen moeten worden gebruikt om doeltreffende en milieuvriendelijke vervoersystemen te financieren. Hierbij moet 15 procent van de heffingen worden geïnvesteerd in pan-Europese vervoersnetwerken: niet alleen in wegvervoer, maar ook in spoorwegen en de binnenvaart.</p>
      <p sl="et">De richtlijn zal van toepassing zijn op alle voertuigen met een gewicht van meer dan 3,5 ton, maar ik vind dat deze bepaling te ver gaat, aangezien dergelijke voertuigen vooral in het kader van regionaal vervoer worden ingezet, dat niet op Europees niveau behoort te worden gereglementeerd. Tegelijkertijd hebben de lidstaten de mogelijkheid om voertuigen met een gewicht van minder dan 12 ton vrij te stellen van de heffingen. Ik hoop dat Estland van deze optie gebruik zal maken.</p>
      <p sl="et">Wat Estland betreft, verwacht ik dat deze richtlijn een eind zal maken aan de huidige situatie, waarin onze vrachtwagens tol moeten betalen in andere landen, terwijl voertuigen uit andere landen niet hoeven te betalen voor het gebruik van onze wegen. Ik hoop dat de regering deze ongelijke behandeling uit de wereld zal helpen en voor iedereen gelijke voorwaarden zal scheppen. De richtlijn biedt ook een stimulans voor de vernieuwing van het wagenpark: hoe nieuwe en schoner het voertuig, des te minder belasting hoeft ervoor te worden betaald. Hiervoor zijn grote investeringen door de vervoerbedrijven nodig, die relatief snel baten opleveren, zowel in termen van lagere tolheffingen als in termen van lager brandstofverbruik.</p>
    </intervention>
    <intervention id="2-111-500" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">De herziening van de Eurovignet-richtlijn is van cruciaal belang om de vervuilingskosten die door het wegvervoer worden gegenereerd, beter te integreren, iets wat van nu af aan mogelijk wordt, aangezien de lidstaten rekening mogen houden met luchtverontreiniging en geluidhinder, evenals met congestie van bepaalde wegen, bij het vaststellen van toltarieven voor zware vrachtvoertuigen.</p>
      <p sl="fr">In regio's als de mijne, waar internationale vrachtvoertuigen de Alpenwegen verstoppen, is dit een maatregel waar lang naar werd uitgezien.</p>
      <p sl="fr">Deze herziening is ook een eerste stap op weg naar het opnieuw instellen van een eerlijke concurrentie tussen de Europese wegvervoerders, aangezien sommige lidstaten, zoals Frankrijk en Duitsland, het 'de vervuiler betaalt'-beginsel al toepassen en willen dat de EU dit naar alle andere lidstaten uitbreidt.</p>
      <p sl="fr">Waar het nu op aankomt, is dat de opbrengsten van het eurovignet daadwerkelijk naar projecten gaan die gericht zijn op het verbeteren van de infrastructuur, het terugdringen van verontreiniging en het beschermen van het milieu.</p>
      <p sl="fr">Daarom ben ik ingenomen met de toezegging van de lidstaten om een deel van deze inkomsten te bestemmen voor het trans-Europese vervoersnetwerk, een belangrijk project dat is opgezet om de territoriale cohesie in Europa te waarborgen en om regio's als de Alpen te ontsluiten, waar de infrastructuur ontoereikend is om een modal shift van wegvervoer naar andere vervoerswijzen te bewerkstelligen.</p>
    </intervention>
    <intervention id="2-112-000" speaker_id="96778" name="Artur ZASADA" is_mep="True" mode="written" nationality="Poland" birth_date="05-06-1969" birth_place="Zielona Góra" p_group="Group of the European People's Party (Christian Democrats)" m_state="PL">
      <p sl="pl">Ik ben er stellig van overtuigd dat de Europese Unie behoefte heeft aan geharmoniseerde richtsnoeren die de lidstaten in staat stellen om heffingen te innen ter compensatie van de externe kosten die door het wegvervoer worden veroorzaakt. We mogen echter niet vergeten dat vervoersondernemingen het zich, zeker in tijden van crisis, niet kunnen veroorloven om hun vloot snel te vernieuwen en om voertuigen aan te kopen die in overeenstemming zijn met de Euro 5- en 6-normen. We mogen vervoerders dus niet straffen voor externe factoren waarop zij geen invloed hebben. Ik vind dat we moeten streven naar een maximale verlenging van de periode waarin aan de schoonste voertuigen voordelen worden toegekend. Vervoersondernemingen die in emissiearme technologieën investeren, moeten erop kunnen rekenen dat hun investeringen gedurende een passende periode worden gewaarborgd, waarbij zij de laagste heffingen betalen of zelfs volledig van betaling worden vrijgesteld.</p>
      <p sl="pl">Tot slot wordt in dit Parlement heel vaak benadrukt dat de mens het allerbelangrijkste is. Laat ons bijgevolg niet uit het oog verliezen dat de vervoersector in de Europese Unie niet alleen synoniem is met geluidsoverlast en CO2 -emissies, maar dat deze sector ook en vooral garant staat voor honderdduizenden banen en een belangrijk gedeelte van het bbp in een groot aantal lidstaten vertegenwoordigt.</p>
    </intervention>
  </section>
  <section id="creitem8" title="8. Stemmingen">
    <intervention id="2-115-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Aan de orde zijn de stemmingen.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem9" title="8.1. Benoeming van een lid van de Europese Rekenkamer (H.G.Wessberg-SV) (A7-0190/2011&#10; – Inés Ayala Sender) (stemming)"/>
  <section id="creitem10" title="8.2. Verzoek om opheffing van de parlementaire immuniteit van Ágnes Hankiss (A7-0196/2011&#10; - Diana Wallis) (stemming)"/>
  <section id="creitem11" title="8.3. Bewijsstukken inzake de oorsprong van bepaalde textielproducten (A7-0156/2011&#10; - Jan Zahradil) (stemming)">
    <intervention id="2-120-000" speaker_id="23712" name="Jan ZAHRADIL" is_mep="True" mode="spoken" role="rapporteur" nationality="Czechia" birth_date="20-03-1963" birth_place="Praha" m_state="CZ">
      <p sl="en">Mijnheer de Voorzitter, even heel kort, het was mij een eer om rapporteur te zijn, toen we de kans kregen om een stuk wetgeving in te trekken, in plaats van aan te nemen. Dit is een overbodig stuk wetgeving. Ik denk dat het uitstekend past bij onze langetermijndoelstelling betere wetgeving te maken en beter te reguleren, dus ik kan u allen alleen maar aanraden om deze intrekking te steunen. Ik wil u daarvoor bij voorbaat bedanken.</p>
    </intervention>
  </section>
  <section id="creitem12" title="8.4. Deelneming van Kroatië aan de werkzaamheden van het Europees Waarnemingscentrum voor drugs en drugsverslaving (A7-0186/2011&#10; – Debora Serracchiani) (stemming)"/>
  <section id="creitem13" title="8.5. Uitbreiding van het toepassingsgebied van de verordening betreffende professioneel grensoverschrijdend transport van eurocontanten over de weg tussen de lidstaten van de eurozone (A7-0077/2011&#10; - Sophie Auconie) (stemming)">
    <intervention id="2-124-000" speaker_id="96862" name="Sophie AUCONIE" is_mep="True" mode="spoken" role="rapporteur" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, dames en heren, in mijn hoedanigheid van rapporteur en namens de fracties die het hiermee eens zijn, verzoek ik om uitstel van de stemming over de twee verslagen over het transport van geld. Ik doel op het verslag dat wij nu behandelen en op verslag A7-0076/2011 , dat vijf punten verder ter stemming voorligt.</p>
      <p sl="fr">Dit uitstel is gerechtvaardigd om procedurele redenen en heeft tot doel een optimale samenwerking met de Commissie en de Raad te waarborgen. Ik verzoek u daarom allen te stemmen vóór uitstel van de stemming over dit verslag en over het verslag dat vijf punten verder volgt.</p>
    </intervention>
    <intervention id="2-125-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Ik zal nu vragen om twee verklaringen. Ik verzoek één persoon die het voorstel wil steunen het woord te voeren. Mevrouw Bowles, het woord is aan u.</p>
    </intervention>
    <intervention id="2-126-000" speaker_id="33570" name="Sharon BOWLES" is_mep="True" mode="spoken" nationality="United Kingdom" birth_date="12-06-1953" birth_place="Oxford" p_group="Group of the Alliance of Liberals and Democrats for Europe" m_state="GB">
      <p sl="en">voorzitter van de Commissie economische en monetaire zaken . – Mijnheer de Voorzitter, ik wil graag duidelijk maken dat de commissie heeft gevraagd de stemming uit te stellen, omdat we slachtoffer zijn van een tekortkoning in de procedure. Een overweging waarover overeenstemming was bereikt in een schriftelijke trialoogprocedure – en waarover daarom geen misverstand kan bestaan – is verwijderd uit de tekst van Coreper (het Comité van permanente vertegenwoordigers). Er is ons ook verteld dat de Juridische Diensten van de Commissie niet zullen instemmen met een tekst die niet volledig in overeenstemming is met de gemeenschappelijke overeenstemming, ook al is de gemeenschappelijke overeenstemming juridisch niet bindend.</p>
      <p sl="en">We kunnen deze eenzijdige wijziging op geen enkele wijze als een precedent accepteren, en we zullen daarom niet stemmen, zolang deze zaak niet is opgelost. We kunnen niet toestaan dat de interinstitutionele overeenkomsten, de gemeenschappelijke overeenstemmingen of wat dan ook, de macht beperken die door het Verdrag aan dit Parlement is verleend, en daarom kunnen we niet toestaan dat deze tekst verder wordt behandeld. Voordat we verdergaan, moeten we ook duidelijke overeenstemming hebben dat dit niet nog eens mag gebeuren.</p>
    </intervention>
    <intervention id="2-127-000" speaker_id="997" name="Francesco Enrico SPERONI" is_mep="True" mode="spoken" nationality="Italy" birth_date="04-10-1946" birth_place="Busto Arsizio" p_group="Europe of freedom and democracy Group - Co" m_state="IT">
      <p sl="it">Mijnheer de Voorzitter, ik ben niet tegen het voorstel als zodanig, maar aangezien we de ontwerpagenda voor de hele week op maandagmiddag aannemen, vraag ik me af waarom dit voorstel tot uitstel niet gisteren is gedaan, in plaats van nu pas, vlak voor we gaan stemmen.</p>
    </intervention>
  </section>
  <section id="creitem14" title="8.6. Transporttoepassingen van de globale navigatiesatellietsystemen (A7-0084/2011&#10; – Silvia-Adriana Ţicău) (stemming)"/>
  <section id="creitem15" title="8.7. Internationale luchtvaartovereenkomsten in het kader van het Verdrag van Lissabon (A7-0079/2011&#10; – Brian Simpson) (stemming)"/>
  <section id="creitem16" title="8.8. Belasting op zware vrachtvoertuigen (A7-0171/2011&#10; - Saïd El Khadraoui) (stemming)"/>
  <section id="creitem17" title="8.9. Europese economische milieurekeningen (A7-0330/2010&#10; – Jo Leinen) (stemming)"/>
  <section id="creitem18" title="8.10. Zevende kaderprogramma van de Europese Unie voor activiteiten op het gebied van onderzoek, technologische ontwikkeling en demonstratie (A7-0160/2011&#10; - Jean-Pierre Audy) (stemming)">
    <intervention id="2-135-000" speaker_id="96793" name="Paweł Robert KOWAL" is_mep="True" mode="spoken" nationality="Poland" birth_date="22-07-1975" birth_place="Rzeszów" p_group="European Conservatives and Reformists Group" m_state="PL">
      <p sl="pl">Mijnheer de Voorzitter, ik heb het secretariaat ervan op de hoogte gebracht dat ik een mondeling amendement wil indienen dat tot doel heeft artikel 27 te schrappen, omdat dit artikel onjuiste informatie bevat over een belangrijk wetenschappelijk project, INDECT. Ik zou aan het Parlement willen meedelen dat dit project werd goedgekeurd in het kader van een ethische evaluatie. Aan deze evaluatie, die op 15 maart 2011 in Brussel heeft plaatsgevonden, hebben deskundigen uit Oostenrijk, Frankrijk, Nederland, Duitsland en het Verenigd Koninkrijk meegewerkt. Het resultaat van de ethische audit van het werk dat in het kader van dit project wordt verricht, was positief. Dat is nu ook officieel bevestigd. Er zijn geen problemen vastgesteld in verband met de ethische aspecten van dit project. De Europese Commissie heeft overigens van meet af aan voortdurend toezicht gehouden op de ethische aspecten van het verslag. Dat wil ik met klem benadrukken. Ik zou het Parlement willen vragen om erop toe te zien dat er in ons verslag geen informatie wordt opgenomen die niet met feiten kan worden gestaafd. Het gaat om een zeer belangrijk wetenschappelijk onderzoeksproject dat wordt uitgevoerd door de Academie voor mijnbouw en staalindustrie in Krakau, in samenwerking met een aantal Europese onderzoekscentra en instellingen voor hoger onderwijs.</p>
    </intervention>
  </section>
  <section id="creitem19" title="9. Stemverklaringen">
    <intervention id="2-140-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">De voorgedragen kandidaat beschikt vooral over politieke ervaring. Daarnaast heeft hij ook ervaring op het gebied van auditing en financiën ofschoon die ervaring misschien niet zo groot is als gewenst. Ik heb voor deze kandidaat gestemd maar ik denk dat we ons moeten blijven buigen over de vereiste kwalificaties voor de leden van de Rekenkamer.</p>
    </intervention>
    <intervention id="2-140-750" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Ik heb de benoeming van Hans Gustaf Wessberg als lid van de Rekenkamer gesteund, omdat hij meer dan 30 jaar beroepservaring bezit op het gebied van management op hoog niveau zowel in overheidsinstellingen als in particuliere bedrijven in Zweden. Een groot deel van zijn carrière heeft hij besteed aan het verbeteren van de omstandigheden voor particuliere bedrijven in Zweden, als leider van organisaties die de belangen van het bedrijfsleven in het openbare leven behartigen. Hij beschikt ook over ruime ervaring in overheidsdienst, als politicus en als ambtenaar. Hij heeft de functie vervuld van directeur-generaal van het Zweeds registratiebureau voor ondernemingen, een onafhankelijk overheidsbureau, en van staatssecretaris onder verscheidene ministers. Daarom ben ik ervan overtuigd dat hij de vereiste kwaliteiten heeft voor deze functie.</p>
    </intervention>
    <intervention id="2-141-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Uit het curriculum vitae dat de heer H.G. Wessberg heeft gepresenteerd omwille van zijn benoeming tot lid van de Rekenkamer, blijkt dat hij beschikt over vaardigheden en ervaring waarmee hij zonder enige twijfel voldoet aan de technische en wetenschappelijke vereisten voor het uitvoeren van deze taak. De betrokkenheid van de heer Wessberg bij de particuliere bedrijfssector maakt dat deze kandidaat uitermate goed in staat zal zijn te zorgen voor evenwicht tussen de EU-regelgeving en de specifieke eisen van zowel de markt als de Europese burgers. Daarom heb ik vóór dit ontwerpbesluit van het Europees Parlement gestemd.</p>
    </intervention>
    <intervention id="2-142-000" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ik heb gestemd voor de voordracht door Zweden van H.G. Wessberg voor benoeming tot lid van de Europese Rekenkamer en ter vervanging van Lars Heikensten. Toen de Commissie begrotingscontrole op 24 mei 2011 de heer Wessberg hoorde, hebben leden van het Europees Parlement zijn eerdere prestaties in zowel de private als publieke sector geprezen. Wanneer hij eenmaal is benoemd, zal H.G. Wessberg dienen tot het einde van het mandaat van Zweden, dat is, tot maart 2012, en hij zou dan opnieuw kunnen worden gekozen voor een termijn van nog eens zes jaar. Ik wens hem veel succes in zijn nieuwe functie.</p>
    </intervention>
    <intervention id="2-142-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ik wens de heer Wessberg alle succes bij de uitoefening van het belangrijke ambt waarvoor hij is voorgedragen. Ik ben ervan overtuigd dat hij de functie waarin hij nu benoemd is met volledige toewijding en bekwaamheid zal uitoefenen.</p>
    </intervention>
    <intervention id="2-142-750" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Zoals verwacht verliep de auditie van de Zweedse kandidaat voor de functie van lid van de Europese Rekenkamer probleemloos. Later bleek dat de kandidaat bij de stemming een lichte meerderheid had behaald. Hij heeft ervaring als minister, evenals werkervaring in de particuliere sector. Hij is ook werkzaam geweest op het gebied van defensie, heeft zich beziggehouden met financiën en begrotingen op een hoog niveau en was voorstander van het Zweedse lidmaatschap van de Europese Unie.</p>
    </intervention>
    <intervention id="2-143-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor de voordracht door Zweden van H.G. Wessberg voor benoeming tot lid van de Europese Rekenkamer. De heer Wessberg zal Lars Heikensten opvolgen, die is vertrokken om uitvoerend directeur van de Nobelstichting te worden. De heer Wessberg zal zijn taken oppakken na zijn formele benoeming door de Raad van ministers, die is gepland voor vrijdag 10 juni 2011.</p>
    </intervention>
    <intervention id="2-143-006" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">De Rekenkamer is een instelling die toezicht uitoefent en de wetmatigheid en regelmatigheid van de ontvangsten en uitgaven van de Europese Unie controleert, evenals het goede financiële beheer. De Rekenkamer werkt op basis van volledige onafhankelijkheid. Tegen die achtergrond moet de benoeming van de leden van de Rekenkamer gestoeld zijn op criteria van bekwaamheid en onafhankelijkheid. De heer Wessberg uit Zweden heeft zijn curriculum vitae ingediend, antwoord gegeven op een lijst met schriftelijke vragen en is gehoord door de Commissie begrotingscontrole. Hij heeft voldoende argumenten aangedragen om zijn benoeming tot lid van de Rekenkamer te rechtvaardigen en erop te kunnen vertrouwen dat hij zijn ambt op een bekwame en onafhankelijke wijze zal uitoefenen.</p>
    </intervention>
    <intervention id="2-143-004" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Het Europees Parlement,</p>
      <p sl="en">gezien artikel 286, lid 2, van het WEU-Verdrag, op grond waarvan het Parlement door de Raad is geraadpleegd (C7-0103/2011), gezien het feit dat de Commissie begrotingscontrole op haar vergadering van 24 mei 2011 de kandidaat die de Raad heeft voorgedragen voor benoeming tot lid van de Rekenkamer heeft gehoord, gezien artikel 108 van zijn Reglement, gezien het verslag van de Commissie begrotingscontrole (A7-0190/2011),</p>
      <p sl="en">overwegende dat H.G. Wessberg voldoet aan de in artikel 286, lid 1, van het Verdrag betreffende de werking van de Europese Unie gestelde voorwaarden,</p>
      <p sl="en">brengt positief advies uit over de voordracht van de Raad voor de benoeming van H.G. Wessberg tot lid van de Rekenkamer; verzoekt zijn Voorzitter dit besluit te doen toekomen aan de Raad en, ter informatie, aan de Rekenkamer, alsmеde aan de overige instellingen van de Europese Unie en de controle-instellingen van de lidstaten.</p>
      <p sl="en">Ik heb tegen gestemd, omdat ik denk dat het mogelijk is iemand te vinden die, vanuit professioneel gezichtspunt, geschikter is voor de vacante functie.</p>
    </intervention>
    <intervention id="2-143-005" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb voor het verslag gestemd over de voordracht van de heer Wessberg voor de benoeming tot lid van de Rekenkamer. Alle gegevens die ons zijn voorgelegd in verband met deze voordracht, met inbegrip van de antwoorden op de vragenlijst voor de kandidaat-leden van de Rekenkamer in de bijlage van het verslag, sterken mij in mijn opvatting dat voldaan is aan de voorwaarden in artikel 286, lid 1, van het Verdrag betreffende de werking van de Europese Unie en aan de vereiste volledige onafhankelijkheid van de leden van de Rekenkamer. Ik ben dan ook verheugd over de benoeming van de heer Wessberg.</p>
    </intervention>
    <intervention id="2-143-002" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik heb vóór dit verslag gestemd omdat ik denk dat de Rekenkamer kan profiteren van de ervaring van de heer Wessberg op het gebied van financieel beheer van instellingen. De kandidaat voldoet aan de voorwaarden die worden gesteld in artikel 286, lid 1, van het Verdrag betreffende de werking van de Europese Unie, en uit zijn curriculum vitae blijkt dat hij een aantal hoge posities heeft bekleed op het gebied van financieel beheer en begrotingscontrole, zowel binnen de overheid als binnen het bedrijfsleven. Uit de antwoorden van de kandidaat op de vragen in de vragenlijst blijkt dat hij serieus en zeer gemotiveerd is.</p>
    </intervention>
    <intervention id="2-143-003" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb met genoegen de Zweedse kandidaat voor de Rekenkamer gesteund.</p>
    </intervention>
    <intervention id="2-144-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Aangezien de beschuldigingen betrekking hebben op feiten uit het jaar 2004, dat wil zeggen voordat het van smaad verdachte lid in het Europees Parlement werd verkozen, heb ik voor de opheffing van de parlementaire immuniteit van mevrouw Hankiss gestemd.</p>
    </intervention>
    <intervention id="2-145-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Ik steun de aanbeveling van de rapporteur om de parlementaire immuniteit van mevrouw Hankiss in dit geval op te heffen. De rechtszaak die tegen haar loopt komt voort uit een voorval dat begin 2004 plaatsvond, toen zij nog geen lid van het Europees Parlement was. Het is daarom duidelijk dat het Reglement inzake parlementaire immuniteit en voorrechten niet kan worden toegepast, en daarom is het opheffen van haar immuniteit in overeenstemming met de regels die gelden voor de institutionele en juridische zaken van dit parlement.</p>
    </intervention>
    <intervention id="2-145-250" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Het kantongerecht te Boeda, Boedapest, heeft het Europees Parlement verzocht om de immuniteit van het lid Ágnes Hankiss op te heffen in verband met de hervatting van een strafproces. Ágnes Hankiss is door een particuliere aanklager beschuldigd van het strafbare feit van belediging, om precies te zijn de belediging van de nagedachtenis van een overleden persoon, de vader van de aanklager. Op grond van genoemde feiten en in overeenstemming met het Reglement van de Commissie juridische zaken ben ik van mening dat het gepast is aan te bevelen de parlementaire immuniteit in dit geval op te heffen.</p>
    </intervention>
    <intervention id="2-145-500" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Mevrouw Wallis beweert dat het Europees Parlement altijd dezelfde beginselen hanteert als het om het opheffen van de immuniteit van zijn leden gaat. Dat is een cynische leugen. In een zaak die mijzelf betreft, oordeelde het Hof van Justitie in 2010 dat het Parlement mijn rechten als Europarlementariërs had geschonden – en het heeft ze afgelopen maand opnieuw geschonden, op precies dezelfde gronden!</p>
      <p sl="fr">Haar bewering dat de immuniteit van een Europarlementariër moet worden opgeheven wanneer de opmerking waarvoor hij of zij wordt bekritiseerd niet binnen de reikwijdte van zijn of haar parlementaire activiteiten valt, is vanuit juridisch oogpunt volstrekte onzin. Als dat het geval was geweest, zou gerechtelijk optreden niet mogelijk zijn geweest! Dit is de grondslag van het huidige artikel 8. Artikel 9 is per definitie van toepassing op activiteiten buiten de reikwijdte van dit Parlement! Nu handhaaft het Parlement de immuniteit, of heft het deze op, naar gelang zijn luimen: in het ene geval heft het de immuniteit op vanwege politieke opvattingen, maar in het andere geval behoudt het deze bij een verdenking van belastingontduiking omdat het meent dat er sprake is van fumus persecutionis . Aangezien ik sterker hecht aan de vrijheid van meningsuiting dan aan de pseudodemocraten in dit Parlement, zal ik stelselmatig weigeren de immuniteit van een van mijn medeleden, van welke fractie ook, op te heffen vanwege de mening die hij of zij heeft geuit, hoezeer deze van de mijne moge verschillen.</p>
    </intervention>
    <intervention id="2-145-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">De bevoegde commissie beveelt aan de parlementaire immuniteit op te heffen (unaniem), daar het kantongerecht van Boeda, Boedapest, het Europees Parlement heeft verzocht de immuniteit van Ágnes Hankiss, lid van het Europees Parlement, op te heffen in verband met een nieuw strafproces waartoe het hooggerechtshof van de Republiek Hongarije op 12 november 2009 bevel heeft gegeven. Tegen Ágnes Hankiss is door een particulier een klacht ingediend wegens vermeende aantasting van de eer en goede naam in het openbaar (artikel 179 van het Hongaars wetboek van strafrecht) en met name wegens smaad jegens een overledene, te weten de vader van klaagster, uit hoofde van artikel 181 van het Hongaars wetboek van strafrecht, naar aanleiding van een verklaring die zij op 23 januari 2004 in het televisieprogramma ‘Péntek 8 mondatvadász’ had afgelegd. Op 12 november 2009 overwoog het hooggerechtshof dat er inderdaad sprake was van een schending van materiële strafrechtelijke bepalingen en gelastte daarop een nieuw proces voor het kantongerecht van Boeda. Dit proces moest worden gevoerd in het licht van de overwegingen zoals die in het besluit van het hooggerechtshof zijn vermeld. Het nieuwe proces werd op 31 maart 2010 voor het kantongerecht van Boeda geopend. Tegelijkertijd werd dit proces opgeschort omdat Ágnes Hankiss als lid van het Europees Parlement immuniteit geniet. Op 6 juli diende het kantongerecht een verzoek in om haar immuniteit op te heffen.</p>
    </intervention>
    <intervention id="2-146-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor opheffing van de parlementaire immuniteit van Ágnes Hankiss, die wordt beschuldigd van belediging. De immuniteit van mevrouw Hankiss werd opgeheven omdat de gebeurtenissen in kwestie plaatsvonden in 2004, voordat zij tot lid van het Europees Parlement werd gekozen (in juli 2009), en omdat de zaak geen verband houdt met haar politieke activiteiten als lid van het Europees Parlement.</p>
    </intervention>
    <intervention id="2-147-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Parlementaire immuniteit is niet van toepassing op gewone strafzaken. Ágnes Hankiss kan worden berecht zonder dat haar parlementaire activiteiten in het geding komen. Ik heb voor opheffing van haar immuniteit gestemd.</p>
    </intervention>
    <intervention id="2-147-250" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Aangezien Ágnes Hankiss wordt beschuldigd van belediging ex artikel 181 van het Hongaars wetboek van strafrecht, op grond van een verklaring die zij op 23 januari 2004 tijdens een televisieprogramma heeft afgelegd, heb ik vóór gestemd.</p>
    </intervention>
    <intervention id="2-147-375" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Op de vergadering van 6 september 2010 deelde de Voorzitter overeenkomstig artikel 6, lid 2, van het Reglement mede dat hij op 6 juli 2010 een brief van de rechtbank van Boedapest had ontvangen, waarin werd verzocht om opheffing van de parlementaire immuniteit van mevrouw Hankiss. De Voorzitter verwees dit verzoek overeenkomstig hetzelfde artikel naar de Commissie juridische zaken. In het verslag van de Commissie juridische zaken, dat met eenparigheid van stemmen is goedgekeurd, wordt de conclusie getrokken dat in de onderhavige zaak het betrokken feit geen verband houdt met de politieke activiteiten van mevrouw Hankiss als lid van het Europees Parlement. Het gaat namelijk om een verklaring die in 2004 is afgelegd, lang voordat mevrouw Hankiss tot lid van het Europees Parlement werd verkozen. De rapporteur heeft ook geen aanwijzingen gevonden van fumus persecutionis , dat wil zeggen een voldoende ernstig en precies vermoeden dat de zaak aanhangig is gemaakt met de bedoeling het lid politieke schade toe te brengen. Daarom ben ik het eens met het voorstel van de Commissie juridische zaken en heb ik voor de opheffing van de parlementaire immuniteit van mevrouw Hankiss gestemd.</p>
    </intervention>
    <intervention id="2-147-500" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Op 6 juli 2010 heeft het kantongerecht van Boeda een verzoek ingediend om de immuniteit van Ágnes Hankiss op te heffen in verband met het aanspannen van een nieuw strafproces, zoals in 2009 in een vonnis van het hooggerechtshof van de republiek Hongarije was bevolen. Op 23 januari 2004 werd mevrouw Hankiss, naar aanleiding van een verklaring die zij deed tijdens een televisieprogramma, beschuldigd van vermeende aantasting van de eer en goede naam in het openbaar en met name van smaad jegens een overledene.</p>
      <p sl="it">De rechtbank van Boedapest heeft op 25 maart 2009 uitspraak gedaan in een beroepszaak en hierbij mevrouw Hankiss vrijgesproken van de beschuldigingen. Op 12 november 2009 heeft het hooggerechtshof van Hongarije de zaak echter terugverwezen naar het kantongerecht van Boeda voor een nieuw proces. Het nieuwe proces werd op 31 maart 2010 gestart en nog dezelfde dag opgeschort omdat mevrouw Hankiss parlementaire immuniteit geniet. Om deze redenen en omdat het betreffende feit geen verband houdt met de politieke activiteiten van Ágnes Hankiss als lid van het Europees Parlement, aangezien het gaat om een verklaring die is gedaan lang voordat zij tot lid van het Europees Parlement werd verkozen, stem ik vóór het opheffen van haar parlementaire immuniteit.</p>
    </intervention>
    <intervention id="2-148-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb vóór gestemd. De zaak betreft vermeende aantasting van de eer die geen verband houdt met de politieke activiteiten van mevrouw Hankiss als lid van het Europees Parlement, maar met een verklaring die in 2004 is afgelegd, lang voordat zij tot lid van het Europees Parlement werd verkozen. De rapporteur heeft ook geen aanwijzingen gevonden van fumus persecutionis .</p>
    </intervention>
    <intervention id="2-149-250" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd daar ik het eens ben met de doelstellingen van de Commissie de geldende wetgeving te vereenvoudigen met het oog op een beter en duidelijker wetgevingsklimaat voor bedrijven, met name met betrekking tot de vereenvoudiging van de douaneformaliteiten waaraan de importeurs van textielproducten moeten voldoen.</p>
    </intervention>
    <intervention id="2-149-500" speaker_id="1941" name="Roberta ANGELILLI" is_mep="True" mode="written" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Verordening (EG) nr. 1541/98 en Verordening (EEG) nr. 3030/93, die aanvankelijk zijn aangenomen om handelspolitieke maatregelen in de textielindustrie in te voeren, zijn op dit moment verworden tot twee achterhaalde instrumenten die de vrije markt beperken en slecht aansluiten op de wijzigingen in het nieuwe regelgevend kader.</p>
      <p sl="it">Tot voor kort golden er kwantitatieve beperkingen ten aanzien van de invoer uit landen die lid zijn van de Wereldhandelsorganisatie (WTO) en bijzondere vrijwaringsbepalingen voor textielproducten uit de Volksrepubliek China. Bij het aflopen van de WTO-overeenkomst in 2005, kwamen deze beperkingen te vervallen en in 2008 liepen ook de vrijwaringsbepalingen voor de Volksrepubliek China af. De enige doeltreffende manier om verstoring van de markt te voorkomen en tegelijkertijd door te gaan met het controleren van ingevoerde textielproducten, blijft daarom het onderwerpen van deze textielproducten aan douanecontroles waarvoor een vermelding van het land van oorsprong wordt vereist. Deze vermelding is overigens opgenomen in het voorstel voor een verordening inzake de aanduiding van het land van oorsprong (‘made in’), dat op 21 oktober 2010 werd goedgekeurd door het Parlement. Met dit voorstel wordt een controlemechanisme geïntroduceerd en het voorstel is gericht op het eenvoudiger maken van de geldende wetgeving met het oog op de totstandkoming van een beter en duidelijker wetgevingsklimaat voor bedrijven en ter bescherming van de consument.</p>
    </intervention>
    <intervention id="2-149-750" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb gestemd vóór dit document tot intrekking van Verordening (EG) nr. 1541/98 van de Raad betreffende de bewijsstukken inzake de oorsprong van bepaalde, in de Gemeenschap in het vrije verkeer gebrachte textielproducten van afdeling XI van de gecombineerde nomenclatuur en betreffende de voorwaarden waaronder die bewijsstukken kunnen worden aanvaard en tot wijziging van Verordening (EEG) nr. 3030/93 van de Raad betreffende een gemeenschappelijke regeling voor de invoer van bepaalde textielproducten uit derde landen. De Wereldhandelsorganisatie heeft in 2005 de beperkingen ten aanzien van de invoer uit lidstaten in 2005 ingetrokken, en de Europese Unie moet ook de geldende wetgeving vereenvoudigen met het oog op een beter en duidelijker wetgevingsklimaat voor bedrijven, met name met betrekking tot de vereenvoudiging van de douaneformaliteiten bij invoer van bepaalde, in de Gemeenschap in het vrije verkeer gebrachte textielproducten. Mijns inziens zullen de minimale wijzigingen de uniformiteit van de regelgeving op het gebied van invoer garanderen en de regelgeving op het gebied van de invoer van textielproducten afstemmen op die van andere industrieproducten, waardoor de algemene samenhang van het wetgevingsklimaat op dit gebied zou moeten verbeteren.</p>
    </intervention>
    <intervention id="2-149-875" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ik heb voor het verslag van mijnheer Zahradil gestemd omdat ik van mening ben dat Verordening (EG) nr. 1541/98 van de Raad betreffende de bewijsstukken inzake de oorsprong van bepaalde textielproducten overbodig is geworden. Bij de verordening van de Raad van 1998 zijn instrumenten geïntroduceerd om toezicht te houden op de invoer van textielproducten in het kader van de tenuitvoerlegging van de WTO-overeenkomst. Met het verstrijken van de WTO-overeenkomst in 2005 en van de bijzondere vrijwaringsmaatregelen in 2008 is de verordening van de Raad overbodig geworden. De invoerbeperkende maatregelen die bij de verordening waren vastgesteld, kunnen inmiddels met behulp van andere instrumenten worden toegepast.</p>
    </intervention>
    <intervention id="2-150-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Hoewel het intrekken van deze verordeningen enerzijds wellicht een positieve en wenselijke stap lijkt vanuit het oogpunt van de vereenvoudiging van wetgeving, zou het anderzijds betekenen dat wij onze textielindustrie de nog steeds waardevolle vormen van bescherming tegen oneerlijke concurrentie van landen zoals China, ontnemen.</p>
      <p sl="it">De beargumentering van de rapporteur dat toekomstige wetgeving inzake de aanduiding van het land van oorsprong (‘made in’) en nieuwe overeenkomsten met de Wereldhandelsorganisatie op korte termijn voldoende uitkomst zullen bieden om onze industrie te beschermen, lijkt niet op te gaan: wij wachten inzake ‘made in’ nog steeds op een antwoord van de Raad, die niet van plan lijkt te zijn om goedkeuring te verlenen aan wetgeving die het afgelopen najaar met een overgrote meerderheid van stemmen in het Parlement is goedgekeurd. Het lijkt zonder twijfel verstandiger om te wachten tot er een duidelijk regelgevend kader is waarmee in de toekomst de invoer van bepaalde textielproducten uit Azië kan worden geregeld, alvorens over te gaan tot het intrekken van de oude wetgeving. Ik heb daarom tegen het verslag gestemd.</p>
    </intervention>
    <intervention id="2-151-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ik heb vóór dit verslag gestemd, daar het als grondliggende doelstelling de huidige EU-regeling wil intrekken dat bijkomende eisen stelt om de oorsprong van in de EU in te voeren textielproducten te vermelden en zo de geldende wetgeving te vereenvoudigen en een beter en duidelijker wetgevingsklimaat voor bedrijven te creëren. Voordat de Wereldhandelsorganisatie (WHO) in 2008 de beperkingen voor de invoer van textielproducten uit China introk, had de EU echt een juridisch instrument nodig waarmee ze de handel met derde landen kon regelen en zo de EU-binnenmarkt en haar producenten kon beschermen. Dergelijke ingewikkelde administratieve procedures zijn tegenwoordig echter buiten proportie, daar een andere EU-reglement stelt dat in douanedocumenten het oorsprongsland van een product moet worden vermeld vooraleer het vrij op de EU-markt mag circuleren, en door een verhoging van de beschikbare informatie voor consumenten wordt ook de consumentenbescherming in de EU versterkt.</p>
    </intervention>
    <intervention id="2-151-250" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik stem in met de intrekking van Verordening (EG) nr. 1541/98 van de Raad betreffende de bewijsstukken inzake de oorsprong van textielproducten, daar ik van mening ben dat met het oog op een duidelijker wetgevingskader voor bedrijven inspanningen vereist zijn om de geldende wetgeving te vereenvoudigen. Ik moet er evenwel aan toevoegen dat ik het belangrijk vind alternatieve controlemechanismen voor de invoer van die producten in de EU te handhaven teneinde te voorkomen dat door stijging van de invoer de markt wordt verstoord.</p>
    </intervention>
    <intervention id="2-151-375" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Ik ben van nature voor maatregelen die leiden tot minder bureaucratie en voor vereenvoudiging van administratieve regels. Als het gaat om het rechtzetten van een anachronistische situatie ben ik nog enthousiaster! En hier gaat het om zo’n situatie. Onnodige administratieve lasten, zoals het presenteren van bewijsstukken inzake de oorsprong van bepaalde textielproducten in geval er geen kwantitatieve beperkingen bestaan voor de invoer van die producten in de Europese ruimte of in geval er een invoervergunning moet worden voorgelegd, leidt alleen maar tot meer zand in het raderwerk van de internationale handel dat we juist gesmeerd willen laten lopen. Dit gezegd zijnde wil ik ingaan op een zaak die niet direct met deze maatregel is verbonden. Het is volgens mij belangrijk dat de status-quo van de huidige regels van de Wereldhandelsorganisatie wordt gehandhaafd. Ik doel dan in het bijzonder op de mondiale markt voor textiel en kleding en de wijziging van de regels voor de invoer van textiel en kleding in de Europese Unie op een moment dat de economie in verscheidene lidstaten sterk krimpt.</p>
    </intervention>
    <intervention id="2-151-500" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd, daar ik van mening ben dat het voorstel van de Europese Commissie een bijdrage levert aan het reduceren van buitensporige bijkomende administratieve lasten en kosten voor bedrijven door het versterken van de uniformiteit van de regelgeving voor de invoer van bepaalde textielproducten.</p>
    </intervention>
    <intervention id="2-151-750" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Met de intrekking van Verordening (EG) nr. 1541/98 van de Raad wordt beoogd de importeurs te ontheffen van de taak bewijsstukken te presenteren voor de oorsprong van bepaalde producten. Daar de producten vrij kunnen worden ingevoerd is het blijkbaar overbodig de oorsprong ervan te controleren, maar er bestaan twijfels of deze vereenvoudigingsmaatregel de juiste is. Ik moet erop wijzen dat het noodzakelijk is de kwaliteit van de in de Europese ruimte verkochte producten te verzekeren en de veiligheid van de gebruikers van die producten te waarborgen. Eerder dan het kennen van de oorsprong van textielproducten van buiten de Unie is het essentieel dat er voldaan wordt aan Europese regelgeving en niet toe te staan dat grondstoffen en verwerkte producten worden ingevoerd en verkocht in de Unie zonder dat ze aan de daarvoor geldende minimumvoorwaarden voldoen. Naast informatie over het soort producten dat gebruikt is bij het vervaardigen van de textielproducten is het mijns inziens nog belangrijker te weten of de producten zijn vervaardigd met inachtneming van de mededingingsregels en de waardigheid en de rechten van de werknemers. Er is namelijk sprake van een toenemende schending van die regels en rechten, wat ontoelaatbare gevolgen heeft voor de desbetreffende werknemers en voor de overlevingskansen van de Europese textielsector, met name in Portugal, die gedwongen is te concurreren met bedrijven die systematisch die regels en rechten schenden.</p>
    </intervention>
    <intervention id="2-151-875" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Dit verslag betreft een voorstel voor een verordening van het Europees Parlement en de Raad tot intrekking van Verordening (EG) nr. 1541/98 van de Raad betreffende de bewijsstukken inzake de oorsprong van bepaalde textielproducten en betreffende de voorwaarden waaronder die bewijsstukken kunnen worden aanvaard en tot wijziging van Verordening (EEG) nr. 3030/93 van de Raad betreffende een gemeenschappelijke regeling voor de invoer van bepaalde textielproducten uit derde landen. Deze wijzigingen in de wetgeving maken het mogelijk betere maatregelen te nemen op het vlak van het handelsbeleid, met name na de stijging van de invoer van producten uit de Volksrepubliek China, door controle-instrumenten in te voeren voor de invoer van textielproducten uit derde landen. Ik heb vóór dit verslag gestemd daar met dit voorstel de informatie voor de consument aanzienlijk wordt verbeterd. Voortaan kunnen alle burgers van de lidstaten een bewuste en verantwoorde keuze maken en kunnen ze producten kopen die “made in EU” zijn.</p>
    </intervention>
    <intervention id="2-152-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Met dit verslag wordt het voorstel van de Commissie goedgekeurd. Het voorstel beoogt de douaneformaliteiten bij de invoer van bepaalde, in de Gemeenschap in het vrije verkeer gebrachte textielproducten te vereenvoudigen. Met het oog daarop wordt voorgesteld het rechtsinstrument betreffende de voorwaarden waarop oorsprongsbewijzen voor bepaalde textielproducten uit derde landen kunnen worden aanvaard in te trekken. De lijst van producten waarvoor dit voorstel geldt is zeer lang en omvat onder meer: zijde; wol; katoen; andere plantaardige textielvezels; synthetische filamenten; vilt en gebonden textielvlies; tapijten; speciale weefsels; kant; tapisserieën; borduurwerk; brei- en haakwerk aan het stuk; en kleding en kledingtoebehoren. In landen als Portugal zijn de gevolgen van de liberalisering van de internationale textielhandel door de afschaffing van de kwantitatieve invoerbeperkingen en de speciale vrijwaringsmaatregelen maar al te bekend.</p>
      <p sl="pt">Dit voorstel heeft evenals de voorgaande maatregelen tot doel het leven van de grote Europese importeurs nog gemakkelijker te maken. Die grote importeurs hebben het meeste baat bij dit voorstel en krijgen op deze wijze tegen geringe kosten toegang tot grondstoffen en eindproducten ten koste van de nationale textielindustrieën en duizenden arbeidsplaatsen. Een oude eis van de sector en de consumenten, die meerdere keren in resoluties van dit Parlement is geformuleerd (de laatste keer in 2010), is weer op de lange baan geschoven: het vermelden van het land van oorsprong en het beschikbaarstellen van informatie over de oorsprong van de verschillende producten.</p>
    </intervention>
    <intervention id="2-153-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Met dit verslag wordt het voorstel van de Europese Commissie goedgekeurd. Het voorstel beoogt de douaneformaliteiten bij de invoer van bepaalde, in de Europese Unie in het vrije verkeer gebrachte textielproducten te vereenvoudigen.</p>
      <p sl="pt">Met het oog daarop wordt voorgesteld het rechtsinstrument betreffende de voorwaarden waarop oorsprongsbewijzen voor bepaalde textielproducten uit derde landen kunnen worden aanvaard in te trekken. De lijst van producten waarvoor dit voorstel geldt is zeer lang en omvat onder meer: zijde; wol; katoen; andere plantaardige textielvezels; synthetische filamenten; vilt en gebonden textielvlies; tapijten; speciale weefsels; kant; tapisserieën; borduurwerk; brei- en haakwerk aan het stuk; kleding en kledingtoebehoren.</p>
      <p sl="pt">In landen als Portugal zijn de gevolgen van de liberalisering van de internationale textielhandel door de afschaffing van de kwantitatieve invoerbeperkingen en de speciale vrijwaringsmaatregelen maar al te bekend.</p>
      <p sl="pt">Dit voorstel heeft evenals de voorgaande maatregelen tot doel het leven van de grote Europese importeurs nog gemakkelijker te maken. Die grote importeurs hebben het meeste baat bij dit voorstel en krijgen op deze wijze tegen geringe kosten toegang tot grondstoffen en eindproducten ten koste van de nationale textielindustrieën en duizenden arbeidsplaatsen.</p>
      <p sl="pt">Een oude eis van de sector en de consumenten, die meerdere keren in resoluties van dit Parlement is geformuleerd (de laatste keer in 2010), is weer op de lange baan geschoven: het vermelden van het land van oorsprong en het beschikbaarstellen van informatie over de oorsprong van de verschillende producten. Wij betreuren dat.</p>
    </intervention>
    <intervention id="2-153-500" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">De Commissie stelt zich onder meer tot doel de uniformiteit van de regelgeving op het gebied van de invoer te versterken door de regelgeving op het gebied van de invoer van textielproducten af te stemmen op die van andere industrieproducten, waardoor de algemene samenhang van het wetgevingsklimaat op dit gebied zou moeten verbeteren. Het rechtsinstrument dat moet worden ingetrokken heeft betrekking op de voorwaarden waarop oorsprongsbewijzen kunnen worden aanvaard voor bepaalde textielproducten uit derde landen. Ik ben van mening dat ons doel zou moeten zijn handelsmaatregelen te nemen die helpen verstoring van de markt te voorkomen als gevolg van de sterke groei van de import uit derde landen, zoals China.</p>
    </intervention>
    <intervention id="2-153-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik steun dit document daar het voorstel van de Commissie om Verordening (EG) nr. 1541/98http://www.europarl.europa.eu/sides/getDoc.do?type=REPORT&amp;reference=A7-2011-0156&amp;language=NL" \l "_part2_def1" van de Raad in te trekken en Verordening (EEG) nr. 3030/93 van de Raad te wijzigen, wordt ingegeven door de beleidsdoelstelling van de Europese Unie om de geldende wetgeving te vereenvoudigen met het oog op een beter en duidelijker wetgevingsklimaat voor bedrijven, met name met betrekking tot de vereenvoudiging van de douaneformaliteiten bij invoer van bepaalde, in de Gemeenschap in het vrije verkeer gebrachte textielproducten van afdeling XI van de gecombineerde nomenclatuur. Bovendien is het doel van de Commissie om de uniformiteit van de regelgeving op het gebied van invoer te versterken door de regelgeving op het gebied van de invoer van textielproducten af te stemmen op die van andere industrieproducten, waardoor de algemene samenhang van het wetgevingsklimaat op dit gebied zou moeten verbeteren. Volgens de Commissie kunnen de zeer beperkte handelspolitieke maatregelen van de Unie in de textielsector worden beheerd zonder de buitensporige last van het overleggen van oorsprongsbewijzen voor alle ingevoerde producten. Dit draagt er ook toe bij dat wordt voorkomen dat de markt wordt verstoord door een stijging van de invoer van bepaalde textielproducten op de EU-markt, als de toegestane quota niet worden gerespecteerd.</p>
    </intervention>
    <intervention id="2-154-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd, dat is ingegeven door de beleidsdoelstelling van de Europese Unie om de geldende wetgeving te vereenvoudigen met het oog op een beter en duidelijker wetgevingsklimaat voor bedrijven, met name met betrekking tot de vereenvoudiging van de douaneformaliteiten bij invoer van bepaalde, in de Gemeenschap in het vrije verkeer gebrachte textielproducten.</p>
    </intervention>
    <intervention id="2-154-500" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Met het oog op de beleidsdoelstelling van de EU om de geldende wetgeving te vereenvoudigen, hebben wij dit verslag van harte gesteund. Wij proberen een beter en duidelijker wetgevingsklimaat voor bedrijven te creëren. Europese handelspolitieke maatregelen in de textielsector kunnen worden beheerd zonder de buitensporige last van het overleggen van oorsprongsbewijzen voor alle ingevoerde producten. Om de ingevoerde textielproducten waarvoor nog steeds kwantitatieve beperkingen gelden en die afkomstig zijn uit landen die nog geen lid zijn van de Wereldhandelsorganisatie, te blijven controleren, zal de EU een systeem van invoervergunningen hanteren. Tegelijkertijd zal ten aanzien van de productcategorieën die onder afdeling XI van de gecombineerde nomenclatuur vallen en waarvoor geen kwantitatieve beperkingen gelden en die worden vrijgegeven voor het vrije verkeer in de EU, een systeem van statistische controle ex post worden toegepast om hun impact op de EU-markt nauwlettend te volgen. Wij willen erop wijzen dat, naast de bovengenoemde controlemechanismen voor de invoer, het sinds 2010 verplicht is het land van oorsprong van bepaalde producten uit derde landen te vermelden ten behoeve van het beter informeren van consumenten over de herkomst van ingevoerde producten. Wij zouden ons nu moeten bezighouden met het versterken van de uniformiteit van de regelgeving op het gebied van invoer, door de regelgeving op het gebied van de invoer van textielproducten af te stemmen op die van andere industrieproducten, waardoor de algemene samenhang van het wetgevingsklimaat op dit gebied zou moeten verbeteren.</p>
    </intervention>
    <intervention id="2-154-562" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Ik heb mijn stem uitgebracht in de overtuiging dat de vermelding “made in” essentieel is voor de transparantie van de markten en de vereiste informatie voor de consumenten over de oorsprong van de producten die zij verbruiken. De economie van de Gemeenschap dient versterkt te worden door de concurrentiepositie van de EU in de mondiale economie te verbeteren. We zullen er alleen in slagen eerlijke mededinging te realiseren indien de concurrentie gestoeld is op duidelijke regels voor producenten, exporteurs en importeurs. Daarbij moet ook gelet worden op gemeenschappelijke uitgangspunten op sociaal en milieuvlak. Het doel van dit voorstel is de codificatie van reeds bestaande wetgeving inzake aanduidingen en merken waardoor het mogelijk is de partij te bepalen waartoe een voedingsmiddel behoort. Het valt evenwel te betreuren dat het nog niet mogelijk is het traject van het product vanaf de oorsprong te volgen.</p>
    </intervention>
    <intervention id="2-154-625" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Aangezien het verslag gaat over een voorstel van de Commissie om de geldende wetgeving te vereenvoudigen met het oog op een beter en duidelijker wetgevingsklimaat voor bedrijven, met name met betrekking tot de vereenvoudiging van de douaneformaliteiten bij invoer van bepaalde textielproducten, heb ik vóór gestemd.</p>
    </intervention>
    <intervention id="2-154-750" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Ik heb tegen dit verslag gestemd, omdat het gebaseerd is op ongegronde vooronderstellingen en onduidelijke aannamen over de toekomst.</p>
      <p sl="it">Enerzijds wordt beweerd dat de bewijsstukken inzake de oorsprong zinloos zijn, aangezien in het verslag wordt gesteld dat de Europese Unie zichzelf kan beschermen op basis van een systeem van statistische controle ex post. In het verslag wordt echter niet gerept over het feit dat bijvoorbeeld het ‘bijgewerkte communautair douanewetboek’ nog lang niet volledig bruikbaar is en dat het nog steeds duidelijke tekortkomingen kent, met name wat betreft de volledige en noodzakelijke automatisering van het systeem.</p>
      <p sl="it">Tegelijkertijd wordt in het verslag uitdrukkelijk gesteld dat de tenuitvoerlegging van het verslag-Muscardini betreffende de aanduiding van het land van oorsprong op bepaalde producten uit derde landen, dat wij overigens van harte hebben gesteund, zal helpen om de oorsprongsaanduiding te beschermen. Ik ben blij dat de rapporteur zo zeker is van zijn zaak, maar op dit moment bestaat de verordening betreffende de aanduiding van het land van oorsprong nog niet en weten we nog niet of, wanneer en hoe deze verordening zal worden aangenomen.</p>
      <p sl="it">In wezen denk ik dus dat dit verslag een gevaarlijke sprong in het duister is, met, zoals gewoonlijk, ernstige gevolgen voor de textielindustrie, die door de Europese Unie aanhoudend lastig gevallen wordt, zonder dat iemand zich daar iets van aantrekt.</p>
    </intervention>
    <intervention id="2-155-000" speaker_id="1073" name="Cristiana MUSCARDINI" is_mep="True" mode="written" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">De goedkeuring van het voorstel van de heer Zahradil heeft opnieuw het debat aangewakkerd over het belang van de aanduiding van het land van oorsprong op bepaalde producten uit derde landen als maatregel om handelsbeleid in te voeren waarmee marktverstoringen die het gevolg zijn van een toename van de invoer uit het buitenland, kunnen worden voorkomen, en om de ingewikkelde situatie op het gebied van wetgeving, die op dit moment de ontwikkeling van kmo’s in de weg staat, op te lossen.</p>
      <p sl="it">Ik ben daarom voorstander van een verordening waarmee de regelgeving op het gebied van de invoer van textielproducten in Europa wordt geüniformeerd door deze af te stemmen op die van andere industrieproducten. We mogen echter niet vergeten dat de Europese Unie, ook al proberen we de impact op de EU-markt van de invoer uit derde landen nauwlettend te volgen met behulp van ex ante en ex post controlesystemen, nog niet in staat is geweest een controlesysteem in te voeren dat gebaseerd is op eerlijke en belangrijke informatie voor consumenten, zoals de aanduiding van het land van oorsprong. Ik hoop dat ook de Raad spoedig een positief oordeel zal vellen over de besluitvaardige stappen die dit parlement heeft gezet richting het waarborgen van traceerbaarheid en adequate informatie op producten. Deze maatregelen zullen ervoor zorgen dat burgers beschikken over juiste en betrouwbare informatie over de producten op de markt en dat zij het unieke karakter van Europees fabricaat naar waarde weten te schatten.</p>
    </intervention>
    <intervention id="2-155-375" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb voor dit verslag gestemd over het voorstel voor een verordening van het Europees Parlement en de Raad tot intrekking van Verordening (EG) nr. 1541/98 van de Raad betreffende de bewijsstukken inzake de oorsprong van bepaalde, in de Gemeenschap in het vrije verkeer gebrachte textielproducten van afdeling XI van de gecombineerde nomenclatuur en betreffende de voorwaarden waaronder die bewijsstukken kunnen worden aanvaard en tot wijziging van Verordening (EEG) nr. 3030/93 van de Raad betreffende een gemeenschappelijke regeling voor de invoer van bepaalde textielproducten uit derde landen. Ik heb mijn stem met de nodige reserves uitgebracht Toch heb ik voorgestemd daar het voorstel over het geheel genomen positief is en ik het eens ben met de beleidsdoelstelling van de Europese Unie om de geldende wetgeving te vereenvoudigen met het oog op een beter en duidelijker wetgevingsklimaat voor bedrijven, met name met betrekking tot de vereenvoudiging van douaneformaliteiten bij de invoer van bepaalde, in de Gemeenschap in het vrije verkeer gebrachte textielproducten. Bovendien heeft het voorstel tot doel de uniformiteit van de regelgeving op het gebied van invoer te versterken door de regels voor textielproducten af te stemmen op die van industrieproducten, waardoor de algemene samenhang van het wetgevingskader beter zou moeten worden.</p>
    </intervention>
    <intervention id="2-155-750" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Het voorstel van de Commissie om Verordening (EG) nr. 1541/98 van de Raad betreffende de bewijsstukken inzake de oorsprong van bepaalde textielproducten, in te trekken en Verordening (EEG) nr. 3030/93 van de Raad betreffende een gemeenschappelijke regeling voor de invoer van bepaalde textielproducten uit derde landen, te wijzigen, heeft als doel de geldende wetgeving te vereenvoudigen met het oog op een beter en duidelijker wetgevingsklimaat voor bedrijven, met name met betrekking tot de vereenvoudiging van de douaneformaliteiten bij invoer van bepaalde, in de Gemeenschap in het vrije verkeer gebrachte textielproducten.</p>
      <p sl="it">De verplichting om oorsprongsbewijzen voor textielproducten te overleggen werd ingevoerd om te waarborgen dat de invoerbeperkingen op een juiste wijze werden nageleefd en om zodoende marktverstoringen als gevolg van invoer uit de Volksrepubliek China te voorkomen. De Europese Unie heeft in de afgelopen jaren geleidelijk aan minder invoerbeperkende maatregelen voor deze producten getroffen en ook de impact van deze maatregelen is de laatste jaren geleidelijk afgenomen. Feitelijk zijn er bijzondere vrijwaringbepalingen gecreëerd voor de invoer van textielproducten en kleding afkomstig uit de Volksrepubliek China en de kwantitatieve beperkingen ten aanzien van de invoer uit landen die lid zijn van de Wereldhandelsorganisatie zijn komen te vervallen. Om bovenstaande redenen heb ik vóór het verslag gestemd.</p>
    </intervention>
    <intervention id="2-155-875" speaker_id="107386" name="Phil PRENDERGAST" is_mep="True" mode="written" nationality="Ireland" birth_date="20-09-1959" birth_place="Kilkenny" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ik heb eerder over dit onderwerp gesproken en ik stem voor dit verslag, want ik vind dat Europese burgers het recht hebben om de samenstelling te kennen van de kleding die zijn kopen. Met deze verordening kunnen consumenten vermijden dat zij producten kopen die niet-textiele onderdelen van dierlijke oorsprong bevatten, om gezondheids-, ethische of andere redenen. Volgens deze verordening zal bijvoorbeeld passementwerk op kragen duidelijk en apart van de rest van het kledingstuk moeten worden geëtiketteerd, zodat consumenten een geïnformeerde keuze kunnen maken over de kledingstukken die zij kopen. Met name mensen die lijden aan een allergie, zullen baat hebben bij dit voorstel, aangezien bont gevaarlijk kan zijn voor hun gezondheid en zij, zonder goede etikettering, zonder het beseffen een product zouden kunnen kopen dat deze stoffen bevat.</p>
    </intervention>
    <intervention id="2-155-937" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Verordening (EG) nr. 1541/98 had tot doel de bewijsstukken te regelen inzake de oorsprong van textielproducten uit derde landen waarvoor kwantitatieve invoerbeperkingen gelden. Door de veranderingen die sinds 1998 zijn opgetreden, met name ten gevolge van de overeenkomst inzake textiel en kleding van de Wereldhandelsorganisatie (WTO), lijkt het me gerechtvaardigd de regeling voor de genoemde bewijsstukken af te schaffen. Om die reden heb ik mij uitgesproken voor het intrekken van genoemde verordening. Over het algemeen is het doel de verplichtingen bij de invoer van producten in de Europese ruimte te verminderen, zonder uiteindelijk de belangen van de kopers op te offeren. In die zin is het belangrijk alternatieve controlemechanismen voor de invoer van die producten in de EU te handhaven.</p>
    </intervention>
    <intervention id="2-156-000" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Ik feliciteer de heer Zahradil met het uitstekende werk dat hij heeft geleverd. De zeer beperkte handelspolitieke maatregelen van de Unie in de textielsector kunnen worden beheerd zonder de buitensporige last van het overleggen van oorsprongsbewijzen voor alle ingevoerde producten. De huidige controlemaatregelen voor de invoer van textielproducten moeten echter van kracht blijven. Om toezicht te blijven houden op de ingevoerde textielproducten waarvoor nog steeds kwantitatieve beperkingen gelden en die afkomstig zijn uit Wit-Rusland en Noord-Korea, die nog geen lid zijn van de WTO, hanteert de EU een systeem van invoervergunningen. Dit helpt marktverstoringen te voorkomen die veroorzaakt worden door een toename van de invoer van bepaalde textielproducten naar de interne markt, die ontstaat als men zich niet houdt aan de toegestane quota.</p>
      <p sl="it">Bovendien wordt er voor productcategorieën waarvoor geen kwantitatieve beperkingen gelden en die worden vrijgegeven voor het vrije verkeer in de EU, een systeem van statistische controle ex post toegepast om hun impact op de EU-markt nauwlettend te volgen. Verder wil ik eraan herinneren dat het Europees Parlement in 2010 in eerste lezing zijn goedkeuring heeft gehecht aan het verslag van mevrouw Muscardini betreffende de aanduiding van het land van oorsprong op bepaalde producten uit derde landen (made in), dat ook betrekking heeft op textielproducten en kleding.</p>
    </intervention>
    <intervention id="2-157-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb vóór gestemd. In het kader van het streven betere wetgeving te maken, stelt de Commissie voor om een verordening van de Raad uit 1998 in te trekken volgens welke importeurs voor Europese douaneregelingen bewijsstukken inzake de oorsprong van textiel en kleding moeten verstrekken. De verordening had waarde, zolang er kwantitatieve beperkingen bestonden voor textiel en kleding via de multivezelregeling van de Wereldhandelsorganisatie. De regeling liep af in 2005. Eind 2008 waren ook de Overeenkomst inzake textiel en kleding tussen de EU en China en alle andere controlesystemen voor de invoer van textiel en kleding vanuit China afgelopen. Voor ingevoerde textiel en kleding die afkomstig zijn uit Wit-Rusland en Noord-Korea, die nog geen lid zijn van de Wereldhandelsorganisatie, gelden nog kwantitatieve beperkingen. Het systeem van invoervergunningen blijft van kracht om deze invoer te controleren, die echter geen probleem vormt voor het functioneren van de Europese markt.</p>
      <p sl="en">Dit systeem wordt voldoende geacht. In het algemeen pleit het Parlement voor een nieuwe ‘made in’-etiketteringsregeling, die momenteel, na de afronding van de eerste lezing in 2010, een Schone Slaapster is. Zo'n regeling zou veel betere controlemogelijkheden – en ook consumenteninformatie – bieden dan de oude ‘bewijs van oorsprong’-verordeningen.</p>
    </intervention>
    <intervention id="2-157-500" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik heb voor dit verslag gestemd, omdat ik mij kan vinden in de geest ervan: het vereenvoudigen en standaardiseren van de EU-wetgeving inzake de invoer van textielproducten om de handel met derde landen te vergemakkelijken. Ik ben van mening dat de beperkte handelspolitieke maatregelen van de Unie in de textielsector volledig kunnen worden beheerd zonder de buitensporige last van het overleggen van oorsprongsbewijzen voor alle ingevoerde producten. Evenwel wordt de invoer naar de EU al doeltreffend gecontroleerd aan de hand van de invoervergunningen, het systeem van statistische controle ex post en de vereisten aangaande het enig document. Om het plaatje compleet te maken, kijk ik uit naar het moment dat het verslag van mevrouw Muscardini volledig ten uitvoer wordt gelegd, omdat de Europese consumenten hiermee beter geïnformeerd worden over de oorsprong van producten, waaronder textielproducten uit derde landen.</p>
    </intervention>
    <intervention id="2-157-750" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Het rechtsinstrument dat wordt ingetrokken heeft betrekking op de voorwaarden waarop verplichte oorsprongsbewijzen kunnen worden aanvaard voor bepaalde textielproducten uit derde landen waarvoor kwantitatieve beperkingen gelden. De rapporteur deelt het standpunt van de Commissie dat de handelspolitieke maatregelen van de Unie in de textielsector kunnen worden beheerd zonder de buitensporige last van het overleggen van oorsprongsbewijzen voor alle ingevoerde producten. Naar onze mening is het in het belang van de consumenten en van het bedrijfsleven om ervoor te zorgen dat de lasten die aan importeurs van goederen uit derde landen worden opgelegd, ten goede komen aan het controleren en beperken van deze invoer.</p>
      <p sl="it">Het baart ons vooral zorgen dat we regelgeving intrekken die nuttig is voor de controle aan de grens, terwijl er op dit moment geen vooruitgang wordt geboekt op het gebied van de verordening betreffende oorsprongsetikettering: dit dossier ligt stil in de Commissie omdat de Raad dwarsligt. Ik wijs u er voorts op dat de Raad voor wat betreft de ad hoc textielmaatregel zijn veto heeft uitgesproken over de oorsprongsvermelding, en dat de Raad dat ook probeert te doen met betrekking tot de plicht om de oorsprong van levensmiddelen op het etiket te vermelden.</p>
      <p sl="it">Wij hebben tegen het verslag gestemd.</p>
    </intervention>
    <intervention id="2-157-875" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Dit voorstel van de Commissie vereenvoudigt de geldende wetgeving inzake het overleggen van oorsprongsbewijzen voor bepaalde textielproducten.</p>
    </intervention>
    <intervention id="2-157-937" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">In 1998 heeft de Europese Unie importeurs verplicht bewijsstukken voor te leggen inzake de oorsprong van in derde landen geproduceerde producten van afdeling XI van de gecombineerde nomenclatuur, zoals genoemd in bijlage I bij Verordening (EEG) nr. 3030/93 van de Raad. Ik wil erop wijzen dat in 2005 de kwantitatieve beperkingen ten aanzien van de invoer van textiel en kleding uit landen die lid zijn van de Wereldhandelsorganisatie (WTO) zijn vervallen en dat eind 2008 de bepalingen voor dezelfde producten uit de Volksrepubliek China zijn afgelopen.</p>
      <p sl="pt">Daarom heb ik voor dit verslag gestemd omdat ik het een positieve zaak vind een duidelijker en eenvoudiger wetgevingsklimaat te creëren voor Europese bedrijven die textielproducten en schoeisel invoeren uit derde landen, terwijl er aan de andere kant kwantitatieve beperkingen blijven bestaan voor de landen die geen lid zijn van de WTO. Voorts ben ik van mening dat invoervergunningen daadwerkelijk bijdragen aan een efficiënt toezicht op de invoer van dit soort producten, waardoor de effecten voor de economie van de EU, en derhalve van alle lidstaten, op doeltreffende wijze gecontroleerd kunnen worden.</p>
    </intervention>
    <intervention id="2-158-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="nl">Ik heb ingestemd met het verslag over de bewijsstukken inzake de oorsprong van bepaalde textielproducten. De nieuwe voorschriften in dit verband zijn gericht op een eenvoudiger en meer uniform wetgevend kader, inclusief de administratieve formaliteiten. Tegelijkertijd bevat het de nodige instrumenten voor de implementatie van de maatregelen om marktverstoringen te voorkomen die veroorzaakt worden door de snel stijgende invoer uit derde landen. Tot slot wordt in de nieuwe verordening ook rekening gehouden met de eisen die het Parlement al lang stelt in verband met betere informatie voor de consumenten.</p>
    </intervention>
    <intervention id="2-159-250" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor de deelneming van de Republiek Kroatië aan de werkzaamheden van het Europees Waarnemingscentrum voor drugs en drugsverslaving gestemd, daar het centrum openstaat voor deelneming door derde landen en vooral omdat Kroatië een doorvoerland is waarlangs illegale drugs vanuit producerende naar afnemende landen worden gesmokkeld. Daarom is het belangrijk dat Kroatië nu al bij de werkzaamheden van het centrum wordt betrokken.</p>
    </intervention>
    <intervention id="2-159-375" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Met het verzoek deel te nemen aan de werkzaamheden van het Europees Waarnemingscentrum voor drugs en drugsverslaving (EWDD), heeft de Republiek Kroatië getoond dat het deelt in het belang dat de EU en haar lidstaten stellen in de doelen en het werk van het Centrum, dat als taak heeft gegevens over drugs en drugsverslaving te verzamelen, teneinde op Europees niveau informatie op te stellen en te publiceren die objectief, betrouwbaar en met andere informatie te vergelijken is. Daarom heb ik mijn steun gegeven aan het verslag van ons medelid mevrouw Serracchiani ten aanzien van de sluiting van de overeenkomst tussen de Republiek Kroatië en de Europese Unie betreffende de deelneming van de Republiek Kroatië aan de werkzaamheden van het Europees Waarnemingscentrum voor drugs en drugsverslaving.</p>
    </intervention>
    <intervention id="2-159-500" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb vóór dit document gestemd. Het Europees Waarnemingscentrum voor drugs en drugsverslaving speelt een belangrijke rol in het verzamelen van gegevens over drugs en drugsverslaving om op Europees niveau objectieve, betrouwbare en vergelijkbare informatie te verstrekken. Deze gegevens dienen als basis voor onderzoek naar de vraag naar drugs, de mogelijkheden om deze te doen afnemen en naar de drugsmarkt in het algemeen. De Republiek Kroatië heeft in 2005 gevraagd om te mogen deelnemen aan de werkzaamheden van het Europees Waarnemingscentrum voor drugs en drugsverslaving. De Republiek Kroatië is een doorvoerland waarlangs illegale drugs vanuit producerende naar afnemende landen worden gesmokkeld. Significante inbeslagneming op grote schaal van cocaïne gebeurt in Kroatië meestal bij transport van drugs over zee. Ik heb deze overeenkomst en de deelname van de Republiek Kroatië aan de werkzaamheden van het Europees Waarnemingscentrum voor drugs en drugsverslaving ondersteund. Dit laat toe dat Kroatië op Europees niveau feitelijke en objectieve informatie verstrekt over drugs, drugsverslaving en de gevolgen ervan. Tegelijk zal Kroatië geïnformeerd worden over de beste praktijken om de aard van de nationale drugsproblemen te begrijpen en ze beter te kunnen aanpakken.</p>
    </intervention>
    <intervention id="2-159-750" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Drugs vormen tegenwoordig een van de grootste plagen waar onze samenleving mee te kampen heeft. Het is cultureel gezien een complex en dynamisch sociaal probleem. Het probleem is voortdurend aan vele veranderingen onderhevig en verkrijgt telkens weer andere contouren. Zo komen er steeds nieuwe drugs en groepen van gebruikers bij. Het Europees Waarnemingscentrum voor drugs en drugsverslaving (EWDD) is in 1993 opgericht en heeft als belangrijkste taak het verzamelen van gegevens over drugs en drugsverslaving en het verstrekken en publiceren van objectieve, betrouwbare en vergelijkbare informatie op Europees niveau. Die informatie is erg belangrijk daar zij als basis dient voor het doen van onderzoek naar de vraag naar drugs en de mogelijkheden om deze vraag te doen afnemen, en in het algemeen naar verschijnselen die verband houden met de drugsmarkt.</p>
      <p sl="pt">Kroatië is een doorvoerland waarlangs illegale drugs vanuit producerende naar afnemende landen worden gesmokkeld. Daarom is het erg belangrijk dat Kroatië objectieve informatie verschaft over drugs, drugsverslaving en de gevolgen ervan. Tegelijkertijd zal Kroatië geïnformeerd worden over de beste praktijken. Daarom heb ik de onderhavige aanbeveling gesteund.</p>
    </intervention>
    <intervention id="2-159-875" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ik ben voor het ontwerpbesluit van de Raad over de sluiting van de overeenkomst tussen de Europese Unie en de Republiek Kroatië betreffende de deelneming van de Republiek Kroatië aan de werkzaamheden van het Europees Waarnemingscentrum voor drugs en drugsverslaving omdat het aantal doden door drugs in vergelijking tot vorig jaar voor alle drugs behalve heroïne is gedaald en omdat over de hele linie vooruitgang wordt geboekt bij de bestrijding van drugsgebruik. De Republiek Kroatië zal door de overeenkomst informatie ontvangen over goede praktijken en zo meer inzicht in de drugsproblemen in het land krijgen en die problemen beter kunnen aanpakken.</p>
    </intervention>
    <intervention id="2-160-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Ik heb gestemd voor de aanbeveling van mevrouw Serracchiani over het ontwerp van besluit van de Raad over de sluiting van de overeenkomst tussen de Europese Unie en de Republiek Kroatië betreffende de deelneming van de Republiek Kroatië aan de werkzaamheden van het Europees Waarnemingscentrum voor drugs en drugsverslaving, omdat ik van mening ben dat deze overeenkomst leidt tot een zeer vruchtbare uitwisseling tussen de twee partijen. Enerzijds is Kroatië een van de belangrijkste doorvoerlanden van drugs die voor de EU bestemd zijn, waardoor de deelneming van het land aan het waarnemingscentrum concrete en belangrijke informatie oplevert die de bestrijding van de illegale drugshandel ten goede komt; anderzijds kan Kroatië profiteren van de beste Europese praktijken op het gebied van drugsbestrijding.</p>
    </intervention>
    <intervention id="2-160-500" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ik heb vóór dit verslag gestemd, want ik ben het ermee eens dat de deelneming van Kroatië aan het Europees Waarnemingscentrum voor drugs en drugsverslaving erg belangrijk is voor een effectievere strijd tegen illegaal drugsgebruik en -handel zowel in Kroatië zelf als in de hele EU. Als kuststaat aan de EU-buitengrenzen wordt Kroatië als doorvoerland voor de internationale verspreiding van drugs gebruikt. Net daarom is het uiterst belangrijk dat de EU met alle nodige hulp de nationale instellingen van dat land ondersteunt in zijn strijd tegen dit verschijnsel dat erg bedreigend is voor de volksgezondheid en de stabiliteit van de samenleving. In overeenstemming met deze overeenkomst zal Kroatië deelnemen aan het werkprogramma van het centrum, zal het voldoen aan de in EU-voorschriften vastgelegde verplichtingen en zal het gegevens verstrekken aan het EWDD waarbij het de gegevensbeschermingsvoorschriften van de Unie in acht zal nemen.</p>
    </intervention>
    <intervention id="2-161-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">De Republiek Kroatië is een belangrijk doorvoerland waarlangs illegale drugs vanuit producerende naar afnemende landen worden gesmokkeld. Significante inbeslagneming op grote schaal van cocaïne gebeurt in Kroatië meestal bij transport van drugs over zee. Volgens het EWDD werd er in Kroatië nog geen algemeen bevolkingsonderzoek over illegale drugs gevoerd. In de afgelopen tien jaar is het aantal dodelijke slachtoffers in Kroatië geleidelijk toegenomen. De meest recente gegevens over drugsdoden hebben betrekking op 2008. In dat jaar werden in totaal 87 gevallen geregistreerd. De hoeveelheid in beslag genomen drugs is steeds toegenomen. Politieagenten werden verder opgeleid en er wordt verder gezorgd voor de nodige uitrusting. De resultaten inzake onderzoek en vervolging van drugsmisdrijven moeten echter aanzienlijk worden verbeterd.</p>
      <p sl="ro">Kroatië bevindt zich nog steeds op één van de belangrijkste routes naar de EU voor drugshandel. Deelname van de Republiek Kroatië aan de werkzaamheden van het Europees Waarnemingscentrum voor drugs en drugsverslaving is zodoende een positieve zaak voor de gehele Unie. Deelname van Kroatië aan het werkprogramma van het centrum betekent aansluiting op het Europees Netwerk voor informatie over drugs en drugsverslaving (Reitox) en gegevensuitwisseling met het EWDD.</p>
    </intervention>
    <intervention id="2-161-250" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik wil het Europees Waarnemingscentrum voor drugs en drugsverslaving te feliciteren met het belangrijke werk dat het verzet om de hoeveelheid drugs en de met drugs verbonden verschijnselen in de Europese ruimte terug te dringen. Ik bevestig mijn instemming met de deelneming van Kroatië aan de werkzaamheden van het waarnemingscentrum. Daar dit land gezien zijn strategische ligging onderdeel is van een doorvoerroute voor illegale drugs, meen ik dat de goedkeuring van het Europese programma zal leiden tot verbetering van de volksgezondheid en de sociale vrede, niet alleen op Europees maar ook op mondiaal niveau.</p>
    </intervention>
    <intervention id="2-161-500" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Het Europees Waarnemingscentrum voor drugs en drugsverslaving (EWDD) speelt een essentiële rol bij het verzamelen van gegevens over drugs en drugsverslaving om objectieve, betrouwbare en vergelijkbare informatie te verstrekken en te publiceren op Europees niveau. Die informatie dient als basis voor het doen van onderzoek naar de vraag naar drugs en de mogelijkheden om deze te doen afnemen, en in het algemeen naar verschijnselen die verband houden met de drugsmarkt. Het EWDD staat open voor de deelname van derde landen die de belangen van de Unie en haar lidstaten bij de doelstellingen en het werk van het centrum delen. Kroatië heeft in 2005 gevraagd te mogen deelnemen aan het EWDD en de onderhandelingen over dat verzoek zijn in 2009 met succes afgesloten. Het is belangrijk deze overeenkomst goed te keuren aangezien Kroatië een van de belangrijkste routes voor de aanvoer van illegale drugs naar de EU is. Daarom is het van fundamenteel belang dit land zo snel mogelijk bij de werkzaamheden van het EWDD te betrekken, met name gezien de verwachte toetreding van Kroatië tot de EU eind 2012 of begin 2013. Kroatië moet worden aangesloten op het Europees Netwerk voor informatie over drugs en drugsverslaving (Reitox) en gegevens delen met het EWDD, waarbij de gegevensbeschermingsvoorschriften van de Unie en de lidstaten volledig in acht zullen moeten worden genomen.</p>
    </intervention>
    <intervention id="2-161-750" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Drugsverslaving en met name de markten voor drugs vormen een mondiale bedreiging en een verschrikkelijk obstakel. Het verschijnsel valt moeilijk te bestrijden gezien de voortdurende verplaatsingen en veranderingen. De werkzaamheden van het Europees Waarnemingscentrum voor drugs en drugsverslaving (EWDD) zijn in dit verband zeer belangrijk daar met de inbreng van verschillende landen een internationaal bestand aan kennis en informatie kan worden opgebouwd. Die informatie is cruciaal voor onderzoek en het maken van strategieën om drugsmarkten en drugsverslaving te bestrijden en terug te dringen. In 2005 heeft Kroatië de wens geuit te participeren in deze belangrijke strijd en nu wordt het tijd dat verzoek te honoreren door het land te laten deelnemen aan de werkzaamheden van het EWDD dat in Lissabon is gevestigd. Het voorstel in het verslag van de rapporteur is zeer positief wat betreft het nakomen van de verplichtingen van Kroatië tegenover het EWDD en de EU. Ik heb voor dit verslag gestemd, daar ik meen dat deze band tussen Kroatië en de EU niet alleen zal bijdragen tot een efficiëntere bestrijding van drugs en drugsverslaving maar ook tot het tot stand brengen van meer solidariteit tussen de EU en Kroatië, dat kandidaat is voor toetreding en binnenkort volwaardig lid zal zijn van de EU … althans dat hoop ik!</p>
    </intervention>
    <intervention id="2-162-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">De belangrijkste taak van het Europees Waarnemingscentrum voor drugs en drugsverslaving (EWDD) is om gegevens over drugs en drugsverslaving te verzamelen teneinde op Europees niveau informatie op te stellen en te publiceren die objectief, betrouwbaar en met andere informatie te vergelijken is. In de praktijk staat het EWDD open voor deelname van elk derde land dat de belangen van de EU deelt. Kroatië heeft sinds 2005 gevraagd hieraan te mogen deelnemen. Het zal nu ook deel uitmaken van het Europees Netwerk voor informatie over drugs en drugsverslaving.</p>
      <p sl="fr">In mijn ogen wordt met dit verslag ook de behoefte getoond aan betere informatie-uitwisseling tussen de lidstaten en de Europese agentschappen, en bovenal aan een rustiger voorbereiding van de mogelijke toetreding van Kroatië dan ten tijde van de ‘reuze-uitbreiding’ in 2004 en 2007, toen de Centraal- en Oost-Europese landen deel gingen uitmaken van de EU.</p>
    </intervention>
    <intervention id="2-162-500" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag over de deelneming van de Republiek Kroatië aan de werkzaamheden van het Europees waarnemingscentrum voor drugs en drugsverslaving gestemd. Ik vind het namelijk een positief voorstel daar Kroatië binnenkort tot de Europese Unie zal toetreden en vooral omdat drugsgebruik en drugshandel mondiale verschijnselen zijn met ernstige gevolgen op sociaaleconomisch en gezondheidsvlak.</p>
    </intervention>
    <intervention id="2-162-750" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Het Europees Waarnemingscentrum voor drugs en drugsverslaving (EWDD) heeft tot doel gegevens te verzamelen over drugs en drugsverslaving voor onderzoek naar het drugsgebruik onder de bevolking en naar beleid en acties om het gebruik terug te dringen. Daar het EWDD openstaat voor de deelneming van landen die geen lid zijn van de EU, Kroatië in 2005 heeft gevraagd te mogen deelnemen aan het EWDD, Kroatië een land is voor de doorvoer van illegale drugs van productie- naar consumptielanden, in Kroatië grote partijen drugs, met name cocaïne, in beslag zijn genomen vind ik de deelname van Kroatië aan het EWDD een positieve zaak. Daarom heb ik voor de sluiting gestemd van een overeenkomst tussen de Europese Unie en de Republiek Kroatië die de deelneming van Kroatië tot doel heeft.</p>
    </intervention>
    <intervention id="2-162-875" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Deze aanbeveling van mevrouw Serracchiani heeft als uitgangspunt het ontwerp van besluit over de sluiting van een overeenkomst tussen de Europese Unie en de Republiek Kroatië naar aanleiding van de belangstelling die Kroatië heeft getoond om deel te nemen aan het Europees Waarnemingscentrum voor drugs en drugsverslaving (EWDD). Daar Kroatië één van de belangrijkste routes naar de EU voor drugshandel is, in Kroatië belangrijke hoeveelheden illegale hallucinogene middelen (cannabis, heroïne, cocaïne, ecstasy en amfetamine) in beslag zijn genomen, de Kroatische overheid een nationaal programma voor drugspreventie bij jongeren heeft goedgekeurd en Kroatië het lidmaatschap van de EU heeft aangevraagd en naar verwachting in 2013 zal toetreden, steun ik de sluiting van de overeenkomst tussen de Europese Unie en de Republiek Kroatië zodat dit land kan deelnemen aan het EWDD dat gevestigd is in Lissabon.</p>
    </intervention>
    <intervention id="2-163-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">De situatie in de wereld met betrekking tot de productie, de handel en het gebruik van drugs is zorgwekkend. Het verslag over 2009 van het Europees Waarnemingscentrum voor drugs en drugsverslaving bevestigt de negatieve ontwikkeling voor drugs als cocaïne, heroïne en nieuwe synthetische drugs. De consumptie van die drugs blijft hoog en er valt zelfs een stijgende tendens waar te nemen. Bij die ontwikkeling spelen talloze factoren een rol en de verergering van de crisis van het kapitalisme en de sociale effecten ervan in talloze landen zijn er niet vreemd aan. In dit verslag wordt steun uitgesproken voor de overeenkomst tussen de Europese Unie en de Republiek Kroatië betreffende de deelneming van dat land aan de werkzaamheden van het EWDD.</p>
      <p sl="pt">Los van het verloop en de ontknoping van het toetredingsproces wordt voorgesteld Kroatië aan het EWDD te laten deelnemen gezien de inspanningen van Kroatië inzake onderzoek en vervolging van drugsmisdrijven. Toch dienen deze inspanningen aanzienlijk te worden verbeterd, daar Kroatië nog steeds aan één van de belangrijkste routes naar de EU voor drugshandel ligt. Wij steunen de deelneming van Kroatië aan het EWDD en hopen dat daarmee een bijdrage kan worden geleverd aan het verbeteren van de bestrijding van de drugshandel.</p>
    </intervention>
    <intervention id="2-164-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Met de goedkeuring van dit verslag heeft het Europees Parlement zijn steun gegeven aan de sluiting van de overeenkomst tussen de Europese Unie en de Republiek Kroatië betreffende de deelneming van de Republiek Kroatië aan de werkzaamheden van het Europees Waarnemingscentrum voor drugs en drugsverslaving (EWDD).</p>
      <p sl="pt">De rapporteur wijst er in haar verslag op dat de toetreding van Kroatië tot de Europese Unie voorzien is voor de tweede helft van 2012 of voor begin 2013. Toch kunnen we akkoord gaan met de deelneming van Kroatië aan het EWDD daar dit land inspanningen verricht inzake onderzoek en vervolging van drugsmisdrijven. Die inspanningen dienen echter dienen echter aanzienlijk te worden verbeterd aangezien Kroatië nog steeds aan één van de belangrijkste routes naar de EU voor drugshandel ligt.</p>
      <p sl="pt">De mondiale situatie op het vlak van de productie, de handel en het gebruik van drugs is zoals bekend zorgwekkend. Het verslag over 2009 van het EWDD laat negatieve ontwikkelingen zien voor cocaïne, heroïne en nieuwe synthetische drugs. Het gebruik van die drugs blijft hoog en vertoont zelfs een stijgende tendens.</p>
      <p sl="pt">Laten we hopen dat dit besluit een bijdrage zal leveren aan een betere bestrijding van de drugshandel.</p>
    </intervention>
    <intervention id="2-164-500" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Kroatië bevindt zich op een doorgangsroute waarlangs illegaal drugs worden gesmokkeld uit de landen waar ze worden geproduceerd naar de landen waar ze worden gebruikt. De aanzienlijke en grootschalige inbeslagnemingen van cocaïne in Kroatië worden meestal verbonden met zeetransport. Het gebruiken en smokkelen van illegale drugs zijn wereldwijde verschijnselen die een gevaar vormen voor de volksgezondheid en de sociale stabiliteit. Daarom, vooral voor de bewustwording op dit gebied en de preventie van het gebruik van drugs en andere verdovende middelen, ben ik blij met de deelname van Kroatië aan de werkzaamheden van het Europees Waarnemingscentrum voor drugs en drugsverslaving.</p>
    </intervention>
    <intervention id="2-164-750" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Aangezien Kroatië een belangrijke partner van de Europese Unie zal worden voor wat betreft de toekomstige betrekkingen met de landen die uit het voormalige Joegoslavië zijn voortgekomen, en aangezien Kroatië een belangrijk doorvoerland is voor de drugssmokkel, juichen wij toe dat deze kandidaat-lidstaat zal deelnemen aan de werkzaamheden van het Europees Waarnemingscentrum voor drugs en drugsverslaving. Het is voor ons van wezenlijk belang om de Kroatische drugsdeskundigen te leren kennen en met hen samen te werken in de strijd tegen dit trieste verschijnsel. Daarom steun ik het voorstel.</p>
    </intervention>
    <intervention id="2-164-812" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Als schaduwrapporteur in deze kwestie heb ik zonder aarzeling gestemd voor deze resolutie en deze overeenkomst waardoor Kroatië kan deelnemen aan de werkzaamheden van het Europees Waarnemingscentrum voor drugs en drugsverslaving en van het Europees Netwerk voor informatie over drugs en drugverslaving (REITOX). Ik steun derhalve ten volle de deelneming van Kroatië, zodat het een actieve rol kan spelen in de bestrijding van dit probleem, waarvan de schaal en de verwoestende effecten in Europa gevaarlijk toenemen. Volgens door het centrum verzamelde statistische gegevens hebben al 75 miljoen Europeanen cannabis gebruikt en hebben 14 miljoen Europeanen ten minste één keer cocaïne gebruikt. Ook moet er op worden gewezen dat één van de belangrijkste smokkelroutes voor drugs naar de EU nog steeds door Kroatië loopt. Deze overeenkomst zal er daarom niet alleen voor zorgen dat er feitelijke en objectieve informatie op het gebied van drugs en drugverslaving van de kant van Kroatië beschikbaar komt, Kroatië zal door deze uitwisseling van informatie en beste praktijken de aard van dit probleem kunnen begrijpen en er beter op reageren.</p>
    </intervention>
    <intervention id="2-164-875" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik steun dit verslag, want, zoals bekend, is de voornaamste taak van het Europees Waarnemingscentrum voor drugs en drugsverslaving het verzamelen van gegevens over drugs en drugsverslaving om objectieve, betrouwbare en vergelijkbare informatie te verstrekken en te publiceren op Europees niveau. De informatie dient als basis om onderzoek te voeren naar de vraag naar drugs en de mogelijkheden om deze te doen afnemen, en in het algemeen naar verschijnselen die verband houden met de drugsmarkt. Het is bepaald dat het Europees Waarnemingscentrum voor drugs en drugsverslaving (EWDD) openstaat voor deelneming door derde landen die de belangen van de Unie en haar lidstaten bij de doelstellingen en het werk van het centrum delen. In 2005 heeft de Republiek Kroatië gevraagd om te mogen deelnemen aan de werkzaamheden van het EWDD. De Republiek Kroatië zal deelnemen aan het werkprogramma van het centrum, zal voldoen aan de verplichtingen van de verordening, zal worden aangesloten op het Europees Netwerk voor informatie over drugs en drugsverslaving (Reitox), en zal gegevens delen met het EWDD, waarbij ze de gegevensbeschermingsvoorschriften van de Unie en de lidstaten in acht zal nemen. De Republiek Kroatië zal ook een financiële bijdrage leveren aan de Unie om de kosten van haar deelname te dekken en zal tevens zonder stemrecht zetelen in de raad van bestuur van het centrum, tot zij lid wordt van de Europese Unie. Het EWDD zal de Republiek Kroatië als een bestaande lidstaat behandelen wat betreft de aansluiting op het Reitox en het ter beschikking stellen van personeel.</p>
    </intervention>
    <intervention id="2-165-000" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Drugsverslaving is een sociaal probleem, zowel in ontwikkelde als in minder ontwikkelde landen. Kroatië kampt, net als andere landen, met het probleem van drugsverslaving en beschikt over erg strenge wetgeving op dit gebied. Aan preventie wordt voornamelijk aandacht besteed in scholen omdat schoolgaande jongeren de sociale groep vormen die het grootste gevaar loopt om verslaafd te raken aan drugs. Als kandidaat-lidstaat is Kroatië verplicht om zijn rechtsstelsel aan te passen aan het systeem dat in de landen van de Unie van toepassing is. Ik ben van oordeel dat het bijzonder belangrijk is dat Kroatië wordt betrokken bij de werkzaamheden van het Europees Waarnemingscentrum voor drugs en drugsverslaving, vooral omdat Kroatië een doorvoerland is waarlangs illegale substanties vanuit producerende naar afnemende landen worden gesmokkeld. Deelneming aan de werkzaamheden van het Europees Waarnemingscentrum voor drugs en drugsverslaving zal de invoering van het uiterst belangrijke antidrugsbeleid van de Europese Unie in Kroatië vergemakkelijken.</p>
    </intervention>
    <intervention id="2-165-500" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Ik heb vandaag voor de aanbeveling betreffende de deelneming van de Republiek Kroatië aan de werkzaamheden van het Europees Waarnemingscentrum voor drugs en drugsverslaving gestemd. De Republiek Kroatië zal deelnemen aan het Europees werkprogramma van het centrum op het gebied van drugs- en drugsverslaving. De voornaamste taak van het centrum is het verzamelen van gegevens over drugs en drugsverslaving om objectieve, betrouwbare en vergelijkbare informatie te verstrekken en te publiceren op Europees niveau. De deelneming van Kroatië is van wezenlijk belang, omdat het recht op gezondheid hierdoor veel beter beschermd wordt en de bestrijding van drugsgerelateerde criminaliteit erbij gebaat is. Kroatië is voor de georganiseerde misdaad een van de voornaamste doorvoerlanden waarlangs illegale drugs over zee van het land van productie naar het land van consumptie wordt vervoerd. Aangezien Kroatië de eerstvolgende kandidaat-lidstaat is die tot de EU zal toetreden, baart ons dit des te meer zorgen. Daarom hoop ik dat de deelneming van Kroatië aan de werkzaamheden de best mogelijke resultaten oplevert.</p>
    </intervention>
    <intervention id="2-166-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Dit ontwerp van besluit van de Raad over de sluiting van de overeenkomst tussen de Europese Unie en de Republiek Kroatië betreffende de deelneming van de Republiek Kroatië aan de werkzaamheden van het Europees Waarnemingscentrum voor drugs en drugsverslaving (EWDD) is belangrijk, omdat Kroatië een van de belangrijkste invoerlanden van drugs naar Europa is.</p>
      <p sl="ro">Voor een efficiënte bestrijding van de drugshandel, die niet slechts Kroatië maar de gehele Europese Unie bedreigt, is het belangrijk dat ook Kroatië is aangesloten op het Europees Netwerk voor informatie over drugs en drugsverslaving (Reitox) en actief en direct betrokken is bij de gegevensuitwisseling met het EWDD. Deze uitwisseling van gegevens draagt bij aan het opzetten van een basis voor analyse van de vraag naar drugs en bijkomende verschijnselen van de drugshandel, die van groot belang is voor het publiceren van objectieve, realistische en vergelijkbare informatie op Europees niveau.</p>
    </intervention>
    <intervention id="2-167-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik verwelkom deze overeenkomst en de deelneming van de Republiek Kroatië aan de werkzaamheden van het Europees Waarnemingscentrum voor drugs en drugsverslaving. Illegaal drugsgebruik en illegale drugshandel zijn wereldwijde verschijnselen die een bedreiging vormen voor de volksgezondheid en de stabiliteit van de samenleving. Uit de statistieken blijkt dat één op drie jonge Europeanen een illegale drug heeft uitgeprobeerd en dat ieder uur ten minste één EU-burger overlijdt aan een overdosis. Op Europees niveau is het ook van belang dat Kroatië feitelijke en objectieve informatie verstrekt over drugs, drugsverslaving en de gevolgen ervan. Tegelijk zal Kroatië geïnformeerd worden over de beste praktijken om de aard van de nationale drugsproblemen te begrijpen en ze beter te kunnen aanpakken.</p>
    </intervention>
    <intervention id="2-168-000" speaker_id="23704" name="Jiří MAŠTÁLKA" is_mep="True" mode="written" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">De drugsproblematiek, waar we nu over spreken, is niet alleen een modern probleem, maar voor een groot gedeelte ook een historisch probleem. De illegale drugshandel overstijgt de grenzen van een enkel land en heeft dat in het verleden ook altijd al gedaan. Ik ben van mening dat er een kwalitatief hoogstaande internationale samenwerking moet worden opgezet in de strijd tegen de illegale drugshandel en dat niet alleen op Europees niveau, maar vooral op mondiaal niveau, om dit soort handel effectiever te kunnen bestrijden.</p>
      <p sl="cs">Als dokter zijnde, zou ik willen melden dat drugsgebruik zeer ernstige en onomkeerbare gevolgen voor de volksgezondheid kan hebben. Ik steun daarom een effectieve, internationale samenwerking in de strijd tegen de illegale drugshandel, of de voorlopers ervan, en tegelijkertijd wil ik de noodzaak van preventie vermelden.</p>
    </intervention>
    <intervention id="2-168-500" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Illegaal drugsgebruik en de illegale drugshandel zijn wereldwijde verschijnselen die een bedreiging vormen voor de volksgezondheid en de stabiliteit van de samenleving. De Republiek Kroatië is een doorvoerland waarlangs illegale drugs vanuit producerende naar afnemende landen worden gesmokkeld. Daarnaast is het aantal dodelijke drugsslachtoffers in Kroatië in de afgelopen tien jaar geleidelijk toegenomen. Politieagenten werden verder opgeleid en er wordt verder gezorgd voor de nodige uitrusting. De resultaten inzake onderzoek en vervolging van drugsmisdrijven moeten echter aanzienlijk worden verbeterd. Kroatië bevindt zich nog steeds op één van de belangrijkste routes naar de EU voor drugshandel. Wij steunen zonder meer de bekrachtiging van een nationaal programma voor drugspreventie bij jongeren, met het oog op de herziening van de bestaande programma's. Daarom steunen wij de deelname van de Republiek Kroatië aan de werkzaamheden van het Europees Waarnemingscentrum voor drugs en drugsverslaving. Aangezien het een kandidaat-lidstaat betreft die spoedig tot de EU zal toetreden, is het des te belangrijker dat de lidstaten over volledige en objectieve informatie beschikken met betrekking tot de drugshandel, -verslaving en de economische en sociale gevolgen.</p>
    </intervention>
    <intervention id="2-168-750" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">De drugsplaag blijft de hele EU zorgen baren. Hoe meer landen die plaag bestrijden, des te meer mogelijkheden we hebben succes te boeken. Daarom valt de deelneming van Kroatië aan de werkzaamheden van het Europees Waarnemingscentrum voor drugs en drugsverslaving toe te juichen. Kroatië dient echter de strijd tegen de drugshandel in het land te intensiveren daar het land nog steeds één van de belangrijkste routes voor drugshandel in Europa is.</p>
    </intervention>
    <intervention id="2-169-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">De belangrijkste taak van het Europees Waarnemingscentrum voor drugs en drugsverslaving (EWDD) is om gegevens over drugs en drugsverslaving te verzamelen teneinde informatie op Europees niveau op te stellen en te publiceren die objectief, betrouwbaar en met andere informatie te vergelijken is.</p>
      <p sl="fr">De Republiek Kroatië zal dienovereenkomstig deelnemen aan het werkprogramma van het Centrum, ze zal worden gekoppeld aan het Europees Netwerk voor informatie over drugs en drugsverslaving (REITOX) en gegevens met het EWDD delen. Kroatië is een doorgangsland voor drugs afkomstig uit productielanden. Een van de belangrijkste smokkelroutes voor drugs naar de EU voert er nog steeds doorheen.</p>
      <p sl="fr">Niettemin nam Kroatië in 2010 een programma aan voor de tenuitvoerlegging van het Actieplan ter bestrijding van drugsmisbruik en een Nationaal programma voor drugspreventie onder jongeren. Verder is het land doorgegaan met het opleiden van politiefunctionarissen en de aanschaf van de noodzakelijke apparatuur.</p>
      <p sl="fr">Door deel te nemen aan het EWDD en informatie uit te wisselen, zal Kroatië het probleem kunnen begrijpen en er beter op reageren. De deelname van het land is ook een bemoedigend teken met betrekking tot de toekomstige Kroatische toetreding tot de Europese Unie.</p>
    </intervention>
    <intervention id="2-169-125" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Zoals bekend, werkt het Waarnemingscentrum in principe met beleidsmakers op het niveau van de Gemeenschap en de lidstaten, die zo een strategie helpen ontwikkelen voor de bestrijding van drugs en het verstrekken van informatie aan het algemene publiek. Momenteel gaat de aandacht vooral uit naar de tenuitvoerlegging van het Europees Actieplan voor 2009-2012, dat tot doel heeft de Europese samenwerking in de strijd tegen de onaanvaardbare gevolgen van drugsverslaving te versterken. Ik zou graag zien dat het Waarnemingscentrum niet alleen werkt aan de gevolgen, maar ook aan de oorzaken van drugsverslaving en zo het probleem in een vroeg stadium oplost. Ik heb voor de aanbeveling gestemd.</p>
    </intervention>
    <intervention id="2-169-250" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Mijns inziens moeten we niet alleen in de Europese Unie, maar ook daarbuiten maatregelen nemen, om het gebruik van en de vraag naar drugs te doen afnemen met strenge, preventieve maatregelen in strijd met verschijnselen die verband houden met de drugsmarkt. Gelet hierop is het erg belangrijk de precieze gegevens en informatie te krijgen inzake drugs en drugsverslaving, daar het wereldwijde verschijnselen zijn die een bedreiging vormen voor de volksgezondheid, veiligheid en het welzijn van de samenleving. Ik ondersteun de deelneming van Kroatië aan de werkzaamheden van het Europees Waarnemingscentrum voor drugs en drugsverslaving. Kroatië streeft ernaar lid van de Europese Unie te worden. Het dient opgemerkt dat Kroatië een doorvoerland is waardoor grote hoeveelheden drugs naar andere landen wordt vervoerd. Het verheugt me dat Kroatië grote inspanningen levert in de strijd tegen het transport, gebruik en de handel van illegale drugs. Kroatië blijft desalniettemin een van de hoofdroutes voor illegaal drugsvervoer naar de EU. Gelet hierop is het erg belangrijk snel feitelijke en objectieve informatie te krijgen over drugs, drugsverslaving en de gevolgen ervan. Kroatië creëert daarmee een ideaal kader om zich te informeren over de beste praktijken van andere EU-landen om de problemen die verband houden met drugs en drugsverslaving aan te pakken.</p>
    </intervention>
    <intervention id="2-169-437" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik ben verheugd over de deelneming van de Republiek Kroatië aan de werkzaamheden van het Europees Waarnemingscentrum voor drugs en drugsverslaving (EWDD). De voornaamste taak van het EWDD is het verzamelen van gegevens over drugs en drugsverslaving om objectieve, betrouwbare en vergelijkbare informatie te verstrekken en te publiceren op Europees niveau. De informatie dient als basis voor onderzoek naar de vraag naar drugs en de mogelijkheden om deze te doen afnemen, en in het algemeen naar verschijnselen die verband houden met de drugsmarkt. Kroatië is evenals bepaalde andere Europese landen een doorvoerland waarlangs illegale drugs vanuit producerende naar afnemende landen worden gesmokkeld. Significante inbeslagneming op grote schaal van cocaïne gebeurt in Kroatië meestal bij transport van drugs over zee. Na de goedkeuring van dit verslag zal de Republiek Kroatië kunnen deelnemen aan het werkprogramma van het EWDD en gegevens delen met het centrum, waarbij ze de gegevensbeschermingsvoorschriften van de Unie en de lidstaten in acht zal nemen. In de overeenkomst wordt ook bepaald dat Kroatië een financiële bijdrage zal leveren aan de Unie om de kosten van haar deelname te dekken.</p>
    </intervention>
    <intervention id="2-169-625" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Het in 1993 ingestelde Europees Waarnemingscentrum voor drugs en drugsverslaving (EWDD) heeft als voornaamste taak het verzamelen van gegevens over drugs en drugsverslaving om objectieve, betrouwbare en vergelijkbare informatie te verstrekken en te publiceren op Europees niveau. De informatie die het EWDD verzamelt dient als basis om onderzoek te voeren naar de hoeveelheid drugs die de EU binnenkomt en in het algemeen naar verschijnselen die verband houden met de drugsmarkt met als doel om de bestrijdingsmethoden zo goed mogelijk te evalueren. Het EWDD staat open voor deelneming door derde landen die de belangen van de Unie en haar lidstaten bij de doelstellingen en het werk van het centrum delen. De Republiek Kroatië heeft in 2005 gevraagd om te mogen deelnemen aan de werkzaamheden van het EWDD en in 2006 heeft de Raad de Commissie gemachtigd onderhandelingen aan te vatten met de Republiek Kroatië. Deze onderhandelingen werden in juli 2009 positief afgesloten met de parafering van de overeenkomst.</p>
      <p sl="it">De overeenkomst werd in december 2009 in het kader van de inwerkingtreding van het Verdrag betreffende de werking van de Europese Unie herzien. Kroatië is inmiddels aangesloten op het Europees Netwerk voor informatie over drugs en drugsverslaving (Reitox). Gelet op het bovenstaande, en gelet op het belang van een steeds betere samenwerking met derde landen, heb ik voor gestemd.</p>
    </intervention>
    <intervention id="2-170-000" speaker_id="96994" name="Fiorello PROVERA" is_mep="True" mode="written" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">Kroatië heeft in 2005 gevraagd om te mogen deelnemen aan de werkzaamheden van het Europees Waarnemingscentrum voor drugs en drugsverslaving. Aangezien Kroatië zich nog steeds op één van de belangrijkste routes naar de EU voor drugshandel bevindt, is het in mijn ogen van belang dat Kroatië feitelijke en objectieve informatie verstrekt over deze verschijnselen. Daarom kan ik mij volledig vinden in het standpunt van de rapporteur en steun ik deze aanbeveling.</p>
    </intervention>
    <intervention id="2-170-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">De Republiek Kroatië heeft verzocht te mogen deelnemen aan het Europees Waarnemingscentrum voor drugs en drugsverslaving (EWDD) dat in 1993 is opgericht en in Lissabon is gevestigd. Kroatië heeft bijzondere belangstelling voor de strijd tegen de handel in drugs. Het land heeft binnenlandse problemen in verband met drugs maar het is ook een route waarlangs drugs de Europese Unie binnenkomen. In het kader van de strijd tegen drugsverslaving en drugshandel heeft de Republiek Kroatië al intern maatregelen genomen, zowel op het vlak van preventie van gebruik als op het vlak van onderzoek naar misbedrijven in verband de handel in drugs. Daarom is er sprake van wederzijds belang bij de toetreding van de Republiek Kroatië tot het EWDD. Daar Kroatië nog geen lidstaat is, is het echter noodzakelijk de status van het land (de rechten op deelneming en de plichten van het land) in de context van het EWDD te bepalen.</p>
    </intervention>
    <intervention id="2-171-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Wij hebben in 2006 het mandaat van het EWDD gesteund. Wat betreft de specifieke situatie in Kroatië: het is een doorvoerland waarlangs illegale drugs vanuit producerende naar afnemende landen worden gesmokkeld. Significante inbeslagneming op grote schaal van cocaïne gebeurt in Kroatië meestal bij transport van drugs over zee. In de afgelopen tien jaar is het aantal dodelijke slachtoffers in Kroatië geleidelijk toegenomen. In de meerderheid van de gevallen (77,1 procent) hield het overlijden verband met het gebruik van opiaten. In 2008 werden verder in totaal 7 168 drugsmisdrijven geregistreerd. In 2009 werden in totaal 7 934 personen behandeld in de nationale instituten voor drugsverslaving. In vergelijking met het jaar daarvoor is het aantal inbeslagnemingen afgenomen voor alle drugs, behalve voor heroïne, en werd er globaal genomen vooruitgang geboekt in de strijd tegen drugsmisbruik. De anti-drugswetgeving van Kroatië is globaal genomen vergelijkbaar met die van de EU-lidstaten.</p>
      <p sl="en">Het standpunt van de rapporteur brengt echter naar voren dat elke therapeutische gemeenschap sinds 2010 gegevens over behandelde patiënten moet verstrekken aan het Bureau voor drugs. Het zou goed zijn om meer informatie te verkrijgen over de werkingssfeer van deze verplichting. Desondanks is dit een aangelegenheid voor binnenlandse wetgeving, en niet voor de overeenkomst.</p>
    </intervention>
    <intervention id="2-171-500" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik heb voor deze aanbeveling gestemd, omdat ik de bescherming van de gezondheid van de Europese burgers en de sociale stabiliteit als een prioriteit beschouw waarmee rekening gehouden moet worden bij de bestrijding van het illegale drugsgebruik en de illegale drugshandel. Kroatië ligt op een van de belangrijkste doorvoerroutes voor drugs die bestemd zijn voor de EU. Dankzij de deelneming van Kroatië aan de werkzaamheden van het Europees Waarnemingscentrum voor drugs en drugsverslaving zal de EU over concrete informatie beschikken met betrekking tot de drugshandel en het drugsgebruik in Kroatië, en zal Kroatië meer te weten komen over de nationale drugsproblematiek, waarbij het land de beste praktijken kan toepassen bij de bestrijding ervan. Daarnaast kent de deelneming een solide rechtsgrondslag in artikel 21 van Verordening (EG) nr. 1920/2006 betreffende het Europees Waarnemingscentrum voor drugs en drugsverslaving, waarmee het EWDD open is komen te staan voor derde landen die de doelstellingen en belangen van het centrum delen.</p>
    </intervention>
    <intervention id="2-171-750" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik verwelkom dit verslag, dat Kroatië integreert in de strijd tegen drugs in de EU.</p>
    </intervention>
    <intervention id="2-171-875" speaker_id="96860" name="Michèle STRIFFLER" is_mep="True" mode="written" nationality="France" birth_date="23-08-1957" birth_place="Mulhouse" p_group="Group of the European People's Party (Christian Democrats)" m_state="FR">
      <p sl="fr">Het doel van het Europees Waarnemingscentrum voor drugs en drugsverslaving is om gegevens te vergaren over het drugsprobleem (verkoop, markt, gebruik) en om die in de lidstaten te verspreiden zodat zij het probleem kunnen analyseren en er beter op kunnen reageren. Ik steun daarom ten volle de deelneming van Kroatië aan de werkzaamheden van het Centrum, zodat het een actieve rol kan spelen in de bestrijding van dit probleem, waarvan de schaal en de verwoestende effecten in Europa gevaarlijk toenemen.</p>
    </intervention>
    <intervention id="2-172-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">De overeenkomst tussen de Europese Unie en de Republiek Kroatië is voor beide partners een efficiënt instrument om de drugshandel en het drugsgebruik te bestrijden, of zelfs te beëindigen, omdat het voorziet in een uitwisseling van gegevens en ervaringen over drugs en drugsmisbruik. Ieder uur sterft een burger van de EU aan een overdosis. We mogen niet vergeten dat Kroatië in 2012 of 2013 lid van de EU wordt, en vanwege zijn ligging een goede uitvalsbasis voor drugsdealers is.</p>
    </intervention>
    <intervention id="2-173-218" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Ik heb voor het verslag van mevrouw Auconie gestemd. Ik verwelkom het voorstel voor uitbreiding van het toepassingsgebied betreffende professioneel grensoverschrijdend transport van eurocontanten over de weg. Het grondgebied van de lidstaten die gestart zijn met de procedure om de gezamenlijke munt te introduceren moet worden opgenomen in het stelsel voor transport van contanten. In het kader van de eurozone moet het mogelijk zijn om een contract te sluiten met het vervoersbedrijf dat de beste prijs biedt, zelfs als dit bedrijf in een andere lidstaat is gevestigd. Hierdoor kan het meest efficiënte netwerk voor inzamelen en leveren van contanten en dienstverlening rondom contanten worden gebruikt. In de toekomst zullen transporten van eurocontanten steeds vaker nodig zijn in de aanloop naar de omschakeling naar deze munteenheid. Bovendien heeft een groot aantal lidstaten in de eurozone overeenkomsten afgesloten voor het produceren van bankbiljetten en munten in het buitenland, of willen dit mogelijk doen.</p>
    </intervention>
    <intervention id="2-173-210" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ik ben voor het verslag over de ontwerpverordening van de Raad betreffende de uitbreiding van het toepassingsgebied van de verordening van het Europees Parlement en de Raad betreffende professioneel grensoverschrijdend transport van eurocontanten over de weg tussen lidstaten van de eurozone. Dit omdat het een goed idee is om ook landen die op het punt staan de euro in te voeren op te nemen in het toepassingsgebied van het voorstel voor een verordening betreffende professioneel grensoverschrijdend transport van eurocontanten over de weg tussen lidstaten van de eurozone, aangezien er in de aanloop naar de invoering van de euro normaal gesproken een grotere behoefte aan transport van eurocontanten over de weg bestaat.</p>
    </intervention>
    <intervention id="2-173-202" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik stem in met de uitbreiding van het toepassingsgebied van de ontwerpverordening betreffende professioneel grensoverschrijdend transport van eurocontanten over de weg tussen de lidstaten van de eurozone tot het grondgebied van de lidstaten die op het punt staan de euro in te voeren.</p>
    </intervention>
    <intervention id="2-173-187" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Het doel van het huidige voorstel is een verruiming van de werkingssfeer van het Voorstel voor een verordening van het Europees Parlement en de Raad betreffende professioneel grensoverschrijdend transport van eurocontanten over de weg tussen lidstaten van de eurozone (het voornaamste voorstel) naar lidstaten die op het punt staan de euro in te voeren, aangezien de behoefte aan transport van eurocontanten meestal toeneemt in de aanloop naar de overgang. Ik verwelkom deze uitbreiding van de werkingssfeer (al moet worden opgemerkt dat de rechtsgrondslag hier artikel 352 VWEU is, wat betekent dat het Parlement hoofdzakelijk instemmingsbevoegdheid heeft).</p>
    </intervention>
    <intervention id="2-173-171" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor deze aanbeveling gestemd, daar ik het noodzakelijk vind het toepassingsgebied van deze verordening uit te breiden tot het grondgebied van lidstaten die op het punt staan de euro in te voeren. Dit besluit zal bijdragen tot een harmonieuzere overgang naar de euro door adequaat in te spelen op de noodzaak in de aanloop naar de omschakeling meer eurocontanten over de grenzen heen te vervoeren.</p>
    </intervention>
    <intervention id="2-173-163" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ik ben het eens met de rapporteur die als follow-up van haar initiële verslag voorstelt de verordening betreffende professioneel grensoverschrijdend transport van eurocontanten uit te breiden tot het grondgebied van de lidstaten die op het punt staan de euro in te voeren.</p>
    </intervention>
    <intervention id="2-173-156" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Dit voorstel heeft tot doel de reguleringsbeperkingen te vereenvoudigen, zodat het transport van eurocontanten tussen de lidstaten makkelijker wordt gemaakt en er tegelijkertijd binnen de eurozone een hoog niveau van professionaliteit en veiligheid kan worden gewaarborgd. Het is zinvol om het toepassingsgebied van dit voorstel voor een verordening uit te breiden, aangezien in de lidstaten die op het punt staan de euro in te voeren in de aanloop naar de omschakeling meer eurocontanten over de grenzen heen moeten worden vervoerd.</p>
    </intervention>
    <intervention id="2-173-125" speaker_id="4238" name="Hans-Peter MARTIN" is_mep="True" mode="written" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="en">Ik heb voor dit verslag gestemd, dat tot doel heeft het toepassingsgebied van het voorstel voor een verordening betreffende grensoverschrijdend transport van eurocontanten over de weg tussen lidstaten van de eurozone (hoofdvoorstel) uit te breiden tot het grondgebied van de lidstaten die op het punt staan de euro in te voeren, omdat in de aanloop naar de omschakeling namelijk meer eurocontanten over de grenzen heen zullen moeten worden vervoerd.</p>
    </intervention>
    <intervention id="2-173-093" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Mijn inziens is het nuttig het toepassingsgebied van een verordening betreffende grensoverschrijdend transport van eurocontanten over de weg tussen lidstaten van de eurozone en de regeling ervan uit te breiden tot het grondgebied van de lidstaten die op het punt staan de euro in te voeren. Dienaangaande dient erop gewezen dat er in de landen in de aanloop naar de omschakeling een opmerkelijk vraag is naar transportdiensten van eurocontanten. Daarom moet de kwaliteit van transportdiensten worden verbeterd en de geldvervoerders gunstige voorwaarden worden aangeboden om die diensten snel en efficiënt te leveren. Gelet op de aard van de vervoerde goederen en hun waarde is het bovendien erg belangrijk dat het contant geld op een veilige manier de eindontvanger bereikt.</p>
    </intervention>
    <intervention id="2-173-077" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">De euromunten en -biljetten zijn heuse pan-Europese betaalmiddelen, daar op dit moment zestien lidstaten de euro voeren. Vanwege divergerende nationale wetgevingen ondervinden de bedrijven die zich bezighouden met het professioneel grensoverschrijdend transport van eurocontanten over de weg tussen lidstaten van de eurozone, meestal grote problemen, waardoor dat transport zeer belemmerd wordt. Als gevolg daarvan is de behoefte aan grensoverschrijdend transport van contanten over de weg aanzienlijk toegenomen.</p>
      <p sl="it">Met dit nieuwe voorstel voor een verordening wordt beoogd het toepassingsgebied van het voorstel voor een verordening betreffende grensoverschrijdend transport van eurocontanten over de weg tussen lidstaten van de eurozone, uit te breiden tot het grondgebied van de lidstaten die op het punt staan de euro in te voeren. Het hoofdvoorstel betreft de uitbreiding van het toepassingsgebied tot het grensoverschrijdend transport tussen de lidstaten van het eurogebied, zonder daarbij uit het oog te verliezen dat er in de periode voorafgaand aan de omschakeling naar de euro als de nationale munt van de nieuwe lidstaten, meer behoefte is aan grensoverschrijdend transport van eurocontanten. Hierom, en teneinde te komen tot duidelijke regelgeving op dit vlak, heb ik voor deze verordening gestemd.</p>
    </intervention>
    <intervention id="2-173-062" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik heb voor de aanbeveling gestemd, omdat ik van mening ben dat het toepassingsgebied van het voorstel voor een verordening betreffende grensoverschrijdend transport van eurocontanten over de weg tussen lidstaten van de eurozone (hoofdvoorstel), moet worden uitgebreid tot het grondgebied van de lidstaten die op het punt staan de euro in te voeren. In de periode voorafgaand aan de introductie van de euro hebben deze landen doorgaans meer contanten nodig, zodat zij snel en volledig betrokken raken bij de EU-handel en volledig aan de interne markt kunnen deelnemen.</p>
    </intervention>
    <intervention id="2-173-031" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik verwelkom dit verslag, dat bepalingen bevat om een grotere hoeveelheid eurocontanten te laten vervoeren naar landen die op het punt staan de euro in te voeren, teneinde te voorzien in de vraag. Ik heb dit verslag gesteund, omdat het de veiligheid en opleiding van professionals die eurocontanten vervoeren, verbetert.</p>
    </intervention>
    <intervention id="2-173-015" speaker_id="96660" name="Niki TZAVELA" is_mep="True" mode="written" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">Ik heb voor het ontwerpbesluit van de Raad over uitbreiding van het toepassingsgebied van de verordening betreffende professioneel grensoverschrijdend transport van eurocontanten over de weg tussen de lidstaten van de eurozone gestemd. Ik heb ervoor gestemd omdat ik van mening ben dat de uitbreiding van het toepassingsgebied van de verordening noodzakelijk is en problemen zal oplossen in verband met de veiligheid van het personeel dat verantwoordelijk is voor het transport.</p>
    </intervention>
    <intervention id="2-173-007" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd daar de verschillende satellietnavigatiesystemen onderling interoperationeel dienen te zijn. Op haar beurt moet de Commissie zorgen voor het juiste financieringsniveau. Ik wil ook nog opmerken dat van de vijftien acties in het Actieplan van de Commissie negen maatregelen onmiddellijk toepassing moeten vinden.</p>
    </intervention>
    <intervention id="2-173-253" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Ik heb gestemd voor dit verslag over transporttoepassingen van de globale navigatiesatellietsystemen van ons medelid Mevrouw Ţicău. Ik ben zeker voorstander van de toepassing van GNSS-functies op verscheidene vervoerswijzen en van goed uitgevoerd onderzoek en dito financiering op dit gebied.</p>
    </intervention>
    <intervention id="2-173-500" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb vóór dit verslag gestemd. Op 14 juni 2010 publiceerde de Commissie haar Actieplan voor Wereldwijde Satellietnavigatiesystemen (GNSS), dat 24 specifieke aanbevelingen voor actie omvatte. De algemene achtergrond voor het actieplan is de algemene installatie van wereldwijde satellietnavigatiesystemen, en meer inzonderheid de ontwikkeling en installatie van EGNOS (European Geostationary Navigation Overlay Service). De EU heeft het initiatief genomen tot het EGNOS-project (en tot Galileo) om signalen te verstrekken dat het hier gaat om civiel gebruik en om te verzekeren dat de Europese industrie op alle niveaus de gelegenheid heeft om te concurreren op deze markt, die van toenemend strategisch belang is: Het huidige Europese marktaandeel van 25 procent ligt beneden de verwachtingen. EGNOS zal nog meer mogelijkheden bieden (EGNOS is tien maal nauwkeuriger dan GPS) wanneer Galileo in 2013 operationeel zal worden. De Commissie is het best geplaatst om de uitvoering van het actieplan te coördineren en daarbij dubbel werk op het niveau van de lidstaten te voorkomen en te zorgen voor algemene vooruitgang op de beleidsvelden van de EU die door GNSS toepassingen worden gedekt. Gezien de belangrijke positieve economische effecten die EGNOS voor de Europese economie in ruimere zin kan hebben, indien het systeem op optimale wijze wordt ontwikkeld en geïnstalleerd, moet de Commissie duidelijke prioriteiten vaststellen op dit gebied, waaronder de invloed van EGNOS op het hele EU-grondgebied en passende investeringen op het gebied van verder onderzoek en ontwikkeling.</p>
    </intervention>
    <intervention id="2-173-750" speaker_id="23788" name="Adam BIELAN" is_mep="True" mode="written" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">De dynamische ontwikkeling van navigatiesatellietsystemen die de afgelopen jaren heeft plaatsgevonden, is zowel het gevolg van de technologische vooruitgang als van de marktbehoeften. Navigatiesatellietsystemen worden vandaag overal gebruikt, bij alle vormen van vervoer. Door de constante groei van deze sector wordt ervan uitgegaan dat de waarde van de Europese systemen kan oplopen tot 230 miljard euro in 2025. De Europese projecten Egnos en Galileo kunnen bijdragen tot een versterking van het concurrentievermogen op elk terrein van deze dienstensector, aangezien ze opmerkelijk beter en veel nauwkeuriger zijn dan het bestaande gps-systeem en er tegelijkertijd compatibel mee zijn. Jammer genoeg vallen de landen in het oosten en het zuiden van de Unie nog steeds niet onder het Egnos-systeem. Met het oog op de verdere ontwikkeling van dit systeem lijkt het bijgevolg onontbeerlijk om de reikwijdte van het programma uit te breiden. Voorts is er nog steeds onduidelijkheid over de wijze waarop de kosten voor het in stand houden van het Galileo-systeem zullen worden gefinancierd. Deze worden op ongeveer 800 miljoen euro per jaar geschat. Gelet op het voorgaande heb ik mij onthouden bij de stemming over het verslag.</p>
    </intervention>
    <intervention id="2-173-875" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ik ben voor het verslag over transporttoepassingen van de globale navigatiesatellietsystemen - EU-beleid op korte en middellange termijn, omdat de markt voor navigatiesystemen enorm groot is. Het voorstel zal er toe bijdragen dubbel werk op het niveau van de lidstaten te voorkomen en ervoor zorgen dat over de hele linie vooruitgang wordt geboekt op de vele beleidsterreinen van de EU die betrekking hebben op deze sector. Over het geheel genomen zal het Europese navigatiesysteem (dat tien keer zo nauwkeurig is als GPS) door de mogelijkheden die het voor tolheffingen biedt in belangrijke mate bijdragen tot de veiligheid en tot milieudoelstellingen in het wegvervoer en tot ongehinderde verkeersstromen.</p>
    </intervention>
    <intervention id="2-174-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Voorzichtigheidshalve heb ik mij onthouden van stemming over het verslag van mevrouw Ţicău, omdat veel essentiële punten niet aan bod komen – hoewel een actieplan betreffende de globale satellietsystemen van strategisch belang kan zijn om uit te dragen dat het hier gaat om civiel gebruik en om te verzekeren dat de Europese industrie kan concurreren op deze markt, die van toenemend strategisch belang is. Het gaat daarbij om de mogelijke gevaren voor de gegevensbescherming en met name om de vraag hoe de jaarlijkse onderhoudskosten van Galileo, die op 800 miljoen euro worden geraamd, zullen worden bekostigd. Het gebrek aan helderheid over de betaalbaarheid van een ambitieus project dat van groot belang is voor de Europese economie, moet op een voorzichtige, objectieve manier worden aangepakt.</p>
    </intervention>
    <intervention id="2-174-500" speaker_id="105624" name="Philippe BOULLAND" is_mep="True" mode="written" nationality="France" birth_date="18-08-1955" birth_place="Markala " p_group="Group of the European People's Party (Christian Democrats)" m_state="FR">
      <p sl="fr">Het doel van de resolutie van het Europees Parlement van 7 juni 2011 is om de Europese Commissie aan te moedigen gerichte actie te ondernemen ter bevordering van de ontwikkeling van wereldwijde navigatiesatellietsystemen. De Europese GNSS- (Global Navigation Satellite System) en Galileo-projecten concurreren rechtstreeks met het GPS van de Verenigde Staten. Deze projecten zullen het dagelijks leven vanaf heden vergemakkelijken. Ze hebben toegevoegde waarde, niet alleen voor de industrie, maar ook voor het vervoer in Europa, wat de reden is dat ik ze volledig steun. Ze zullen tal van sneeuwbaleffecten bewerkstelligen: voor de burgerluchtvaart zullen luchtverkeersleidingssystemen veiliger worden en voor het wegvervoer zal dit systeem tolheffing vergemakkelijken en de veiligheid verbeteren doordat noodoproepen met de satelliet worden gevolgd en door controle op het wegvervoer. Met deze Europese dienst zullen al deze aspecten worden verbeterd. Ik heb voor deze resolutie gestemd teneinde druk uit te oefenen op de Europese en nationale autoriteiten en om een uitstel te voorkomen waarmee Europa dagelijks onbeperkte mogelijkheden worden ontzegd.</p>
    </intervention>
    <intervention id="2-175-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Het Actieplan inzake toepassingen van het wereldwijd satellietnavigatiesysteem (GNSS) schetst de noodzakelijke stappen om GNSS over het kritische punt te helpen en het succes van het project te waarborgen. Het is belangrijk dat het plan niet resulteert in versnippering van een groot aantal initiatieven of slechts een eenvoudige raadpleging. Het plan moet bovendien daadwerkelijk in 2013 worden uitgevoerd. Het EGNOS-systeem (European Geostationary Navigation Overlay Service) moet de hele Europese Unie dekken en moet worden uitgebreid naar Noord-, Oost-, en Zuidoost-Europa. Om het meest effectief voor vervoersdoeleinden ingezet te kunnen worden, moet het niet alleen de hele Europese Unie bestrijken, maar ook onze directe buurlanden. Op het gebied van de burgerluchtvaart moet de ontwikkeling van GNSS en het gebruik van de EGNOS-applicatie voor landingsmanoeuvres worden ondersteund. Het gaat hier om een strategische voorwaarde om echt een gemeenschappelijk Europees luchtruim te kunnen creëren. Er ligt ook een duidelijk potentieel voor het gebruik van EGNOS en GNSS op het gebied van veiligheid, het milieu, en een betere doorstroom van het verkeer op snelwegen, aangezien de systemen gebruikt kunnen worden voor het innen van tolgeld.</p>
    </intervention>
    <intervention id="2-175-250" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik ben het eens met het beleid om de wereldwijde satellietnavigatiesystemen toe te passen op het transport. Gezien de grote omvang van de mondiale markt in deze sector, die de komen jaren zal blijven groeien, wijs ik erop dat het belangrijk is voorwaarden te creëren waardoor de Europese industrie kan concurreren.</p>
    </intervention>
    <intervention id="2-175-500" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Volgens huidige schattingen zullen wereldwijde navigatiesatellietsystemen de Europese economie de komende 20 jaar tussen 55 miljard en 63 miljard EUR opleveren. Deze toepassingen, die nu voor een groot deel zijn gebaseerd op het Amerikaanse GPS-systeem, nemen zo’n 6 procent van het totale bbp van de EU voor hun rekening.</p>
      <p sl="fr">In het licht hiervan heb ik voor het initiatiefverslag van mevrouw Ţicău’ gestemd. Daarin wordt de Commissie verzocht voor voldoende financiering te zorgen ten behoeve van de ontwikkeling van toepassingen die gebaseerd zijn op het wereldwijde Europese navigatiesatellietsysteem, EGNOS en Galileo. De toegang van het midden- en kleinbedrijf tot deze fondsen zou met name moeten worden aangemoedigd om innovatie van deze Europese systemen te stimuleren.</p>
    </intervention>
    <intervention id="2-175-750" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd daar ik van mening ben dat de toepassing van het Actieplan voor Wereldwijde Satellietnavigatiesystemen (GNSS) zal bijdragen aan een efficiënter transportsysteem met veiliger, milieuvriendelijker en zuiniger vervoersmiddelen.</p>
    </intervention>
    <intervention id="2-175-875" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De wereldwijde satellietnavigatiesystemen maken deel van het dagelijks bestaan in de transportsector en zullen steeds belangrijker worden in een wereld die in toenemende mate als een netwerk functioneert en waarvoor handel en snelle verbindingen van wezenlijk belang zijn. De voordelen en de commerciële waarde van die systemen zijn evident. Het is dan ook begrijpelijk dat Europa er belang aan hecht zelf te beschikken over de beste systemen die onafhankelijk van derden kunnen werken. In het Actieplan van de Commissie worden goede voorstellen gedaan voor de communautaire aanpak van deze kwesties in de toekomst. Het plan biedt de mogelijkheid dit thema een nieuwe impuls te geven op basis van steviger en consequentere uitgangspunten. De systemen zullen op grond van zeer strikte criteria gefinancierd moeten worden om verspilling van geld te voorkomen. Ook is er verbeeldingskracht nodig om steun en partners te kunnen binnenhalen. Ik hoop tevens dat de Unie zich zal kunnen toerusten met zelfstandige wereldwijde navigatiesystemen en haar volledig potentieel zal benutten, zodat de economie van de Unie wordt versterkt, het aantal arbeidsplaatsen stijgt en het vervoer veiliger wordt.</p>
    </intervention>
    <intervention id="2-175-906" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Dit verslag van mevrouw Ţicău gaat over de toepassing van satellietnavigatiesystemen in het transport in de Europese Unie naar aanleiding van de publicatie op 14 juni 2010 door de Commissie van haar Actieplan voor Wereldwijde Satellietnavigatiesystemen (GNSS). GPS is in 2000 geïntroduceerd en sindsdien is deze sector exponentieel gegroeid. In 2008 was de marktwaarde volgens ramingen 124 miljard euro en dat cijfer zal naar verwachting toenemen tot 230 miljard in 2025. De EU kon natuurlijk niet achterblijven bij deze geavanceerde satellietnavigatietechnologie en heeft een Europees systeem voor geostationaire navigatie ontwikkeld onder de naam EGNOS (European Geostationary Navigation Overlay Service). EGNOS is de voorloper van het systeem Galileo en moet in 2013 operationeel zijn. EGNOS is tien maal nauwkeuriger dan GPS en in de nabije toekomst kan een precisie van 45 centimeter worden bereikt. Ik feliciteer de rapporteur met de aanneming van haar verslag waar ik vóór heb gestemd. Op basis van dit voorstel kan de EU haar marktaandeel vergroten en kunnen gunstige concurrentievoorwaarden voor de industrie worden gecreëerd in deze strategisch markt die een duidelijk groeiproces doormaakt.</p>
    </intervention>
    <intervention id="2-175-937" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">De wereldwijde satellietnavigatiesystemen (GNSS) kunnen belangrijke en zeer nuttige toepassingen hebben bij alle vormen van vervoer die dankzij dergelijke systemen onder meer veiliger, milieuvriendelijker en zuiniger kunnen worden. GNSS kan ook een essentiële rol vervullen bij de ondersteuning en bevordering van het gebruik van zogenaamde intelligente transportsystemen. De rapporteur behandelt een aantal van deze aspecten. Zoals bij elke technologie zijn ook de praktische resultaten van de toepassingen van GNSS onlosmakelijk verbonden met de economische en sociale context waarin ze worden geproduceerd en de doelen die ze dienen. Dat geldt in het algemeen, en in het bijzonder ook voor deze sector. Daarom is het niet verbazingwekkend dat wordt voorgesteld dit systeem bijvoorbeeld ook te gebruiken ter ondersteuning van de totstandkoming van het gemeenschappelijk Europees luchtruim. Wij zijn het niet eens met dat voorstel in het verslag. Wij stemmen wel in met een wereldwijd satellietnavigatiesysteem dat de ontwikkeling, de modernisering en de diversifiëring van de openbare diensten kan ondersteunen, met name op vervoersgebied. GNSS moet natuurlijk worden geanalyseerd in het licht van de talloze GNSS-toepassingen. Daarom plaatsen we vraagtekens bij de grenzen die worden gesteld aan het potentiële gebruik van deze programma’s in het kader van de concurrentiestrijd tussen de EU en de VS in verband met de functionaliteit en de efficiëntie van deze systemen.</p>
    </intervention>
    <intervention id="2-175-968" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">De wereldwijde satellietnavigatiesystemen (GNSS) kunnen belangrijke en zeer nuttige toepassingen hebben bij alle vormen van vervoer die dankzij dergelijke systemen onder meer veiliger, milieuvriendelijker en zuiniger kunnen worden. GNSS kan ook een essentiële rol vervullen bij de ondersteuning en bevordering van het gebruik van zogenaamde intelligente transportsystemen. De rapporteur behandelt een aantal van deze aspecten. Zoals bij elke technologie zijn ook de praktische resultaten van de toepassingen van GNSS onlosmakelijk verbonden met de economische en sociale context waarin ze worden geproduceerd en de doelen die ze dienen. Dat geldt in het algemeen, en in het bijzonder ook voor deze sector. Daarom is het niet verbazingwekkend dat wordt voorgesteld dit systeem bijvoorbeeld ook te gebruiken ter ondersteuning van de totstandkoming van het gemeenschappelijk Europees luchtruim. Wij zijn het niet eens met dat voorstel in het verslag.</p>
      <p sl="pt">Wij stemmen wel in met een wereldwijd satellietnavigatiesysteem dat de ontwikkeling, de modernisering en de diversifiëring van de openbare diensten kan ondersteunen, met name op vervoersgebied.</p>
      <p sl="pt">GNSS moet natuurlijk worden geanalyseerd in het licht van de talloze GNSS-toepassingen. Daarom plaatsen we vraagtekens bij de grenzen die worden gesteld aan het potentiële gebruik van deze programma’s in het kader van de concurrentiestrijd tussen de EU en de VS in verband met de functionaliteit en de efficiëntie van deze systemen.</p>
    </intervention>
    <intervention id="2-175-984" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">In juni 2010 heeft de Commissie een Actieplan inzake toepassingen van het wereldwijd satellietnavigatiesysteem (GNSS) gepubliceerd, dat 24 concrete aanbevelingen bevat. Dit actieplan is opgesteld in een periode waarin wereldwijde satellietnavigatiesystemen werden ingevoerd, in het bijzonder het systeem EGNOS (European Geostationary Navigation Overlay Service). De satellietnavigatiesystemen zouden interoperabiliteit tussen verschillende systemen moeten inhouden en zouden toepasbaar moeten zijn in het passagiers- en vrachtvervoer. Ik vind dat de Commissie de nodige stappen zou moeten ondernemen om de tenuitvoerlegging van het actieplan te coördineren en ervoor te zorgen dat er vooruitgang wordt geboekt in de Europese beleidsgebieden die betrekking hebben op de toepassing van GNSS.</p>
    </intervention>
    <intervention id="2-175-992" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Hoewel wij ons kunnen vinden in enkele elementen van het voorstel, zijn wij het met veel punten volstrekt oneens: de manier waarop de jaarlijkse onderhoudskosten van Galileo, geschat op 800 miljoen euro, zullen worden bekostigd als Galileo operationeel is geworden; de vragen die bij het gebruik van GNSS-toepassingen en -diensten met betrekking tot de bescherming van de privacy kunnen rijzen, en de dringende behoefte aan aanvullende middelen om de toepassingen op basis van EGNOS en Galileo snel tot een succes te maken. Daarom is dit niet een voorstel om geheel te verwerpen, maar kan het ook niet op mijn volledige steun rekenen.</p>
    </intervention>
    <intervention id="2-175-993" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">De goedkeuring van dit verslag is een belangrijke stap voorwaarts, want het legt de basis voor de algemene installatie van wereldwijde satellietnavigatiesystemen, en meer in het bijzonder de ontwikkeling van EGNOS, de dienst die de paden zou moeten effenen voor het systeem Galileo. Ik heb mijn stem ook aan dit verslag gegeven, omdat er hierdoor concrete maatregelen kunnen worden opgesteld die de ontwikkeling van het transport in Europa zullen vergemakkelijken, een belangrijke bijdrage kunnen leveren aan de verwezenlijking van doelstellingen op veiligheids- en milieugebied, alsook de doorstroming van het verkeer in het wegtransport kunnen verbeteren.</p>
    </intervention>
    <intervention id="2-175-994" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik steun dit document daar de Commissie op 14 juni 2010 haar Actieplan publiceerde voor Wereldwijde Satellietnavigatiesystemen (GNSS), dat 24 specifieke aanbevelingen voor actie omvatte. De algemene achtergrond voor het actieplan is de algemene installatie van wereldwijde satellietnavigatiesystemen, en meer inzonderheid de ontwikkeling en installatie van EGNOS (European Geostationary Navigation Overlay Service). EGNOS is de voorloper van het systeem Galileo. GNSS is belangrijk voor de ontwikkeling van Intelligente Vervoerssystemen (ITS), daar ITS efficiëntere, schonere en veiligere vervoersoplossingen kunnen bieden, en voor een correcte toepassing van een aantal ITS-diensten goed functionerende GNSS nodig zijn. EGNOS en Galileo kunnen een belangrijke bijdrage leveren aan het beheer van het wegverkeer en er moet een bewustmakingscampagne in die sector worden gevoerd om beter gebruik te maken van de kansen die dit biedt bij het ophalen van tolgelden, bij eCall, het online boeken van veilige parkeergelegenheden voor vrachtwagens en bij naspeuring in real time, waardoor een bijdrage kan worden geleverd aan een veiliger en milieuvriendelijker wegtransport.</p>
    </intervention>
    <intervention id="2-175-996" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Deze ontwerpresolutie van het Europees Parlement is belangrijk, omdat het wereldwijd satellietnavigatiesysteem (GNSS) toegepast kan worden in alle vormen van transport (te land, ter zee en in de lucht). Het vervoer wordt hierdoor efficiënter, de economische groei wordt gestimuleerd en de vervuiling neemt af. Bovendien is het GNSS een van de centrale doelstellingen van de Europa 2020-strategie op het gebied van innovatie. Voor een correcte en uniforme toepassing van dit wereldwijde navigatiesysteem in alle EU-lidstaten moeten de jaarlijks toegekende middelen worden vergroot.</p>
      <p sl="ro">In deze ontwerpresolutie wordt onder andere voorgesteld om middelen toe te wijzen aan onderzoek en ontwikkeling van nieuwe GNSS-toepassingen die kunnen worden gebruikt voor onder andere: klimaatverandering, landbouw, civiele verdediging, waarschuwingssystemen tegen natuurrampen etc. Niet in de laatste plaats is ontwikkeling van een GNSS in de EU ook een garantie voor onafhankelijkheid van vergelijkbare buitenlandse navigatiesystemen.</p>
    </intervention>
    <intervention id="2-176-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik ben ingenomen met het actieplan van de Commissie inzake toepassingen van het wereldwijd satellietnavigatiesysteem (GNSS) (COM(2010)308), dat zich richt op de bevordering van de ontwikkeling van downstreamtoepassingen door middel van certificatie, standaardisatie en coördinatie met het bedrijfsleven en met andere landen, en op voorlichting en bewustmaking, bestuurlijke maatregelen en een intensievere financiering.</p>
    </intervention>
    <intervention id="2-176-500" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Met de publicatie van het Actieplan voor Wereldwijde Satellietnavigatiesystemen (GNSS) en de ontwikkeling en installatie van EGNOS (European Geostationary Navigation Overlay Service) heeft de Europese Unie gepoogd aan te geven dat het om civiel gebruik gaat en te verzekeren dat de Europese industrie op alle niveaus de gelegenheid heeft om te concurreren op deze snel groeiende markt, die van toenemend strategisch belang is. Wij zijn het eens met het gerichte actieplan dat de Commissie heeft opgesteld en dat vijftien sectorale acties bevat, waarvan er negen een onmiddellijke en belangrijke toepassing hebben op transportgebied, met name voor wat betreft de bevordering van EGNOS in derde landen. Will EGNOS volledig effectief zijn vanuit transportoogpunt, dan moet de reikwijdte ervan worden uitgebreid tot de gehele Europese Unie en ook nog daarbuiten, tot onze naaste buurlanden. Daarom moet het een prioriteit zijn het systeem uit te breiden tot noordelijk, oostelijk en zuidoostelijk Europa. Op het gebied van de burgerluchtvaart verzoeken wij de lidstaten de prioriteit te geven aan op EGNOS gebaseerde procedures en diensten teneinde een Enkel Europees Luchtruim te verwezenlijken. Het is ook duidelijk dat EGNOS en GNSS in het algemeen een belangrijke bijdrage kunnen leveren aan de verwezenlijking van doelstellingen op veiligheids- en milieugebied. Om deze doelstellingen te halen moet voldoende worden geïnvesteerd in de Europese onderzoeks- en ontwikkelingssector.</p>
    </intervention>
    <intervention id="2-176-750" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Dit is het moment waarop de Commissie de uitvoering van haar actieplan moet coördineren om dubbel werk op het niveau van de lidstaten te voorkomen en te zorgen voor algemene vooruitgang op de beleidsvelden van de EU die door GNSS-toepassingen worden gedekt. EGNOS (European Geostationary Navigation Overlay Service) moet het hele grondgebied van de Europese Unie dekken en het moet dus een prioriteit zijn het systeem uit te breiden tot zuidelijk, oostelijk en zuidoostelijk Europa. Wil EGNOS volledig effectief zijn vanuit transportoogpunt, dan moet de reikwijdte ervan worden uitgebreid tot de hele Europese Unie en ook nog daarbuiten, tot onze naaste buurlanden. Op het gebied van de burgerluchtvaart moeten de lidstaten de ontwikkeling en toepassing bevorderen van op EGNOS gebaseerde landingsprocedures. Daarom moet hoge prioriteit gegeven aan de certificatie van op EGNOS gebaseerde procedures en diensten voor de burgerluchtvaart. Dat is een strategisch vereiste voor de totstandkoming van een werkelijk gemeenschappelijk Europees luchtruim. Het is ook duidelijk dat EGNOS en GNSS in het algemeen een belangrijke bijdrage kunnen leveren aan de verwezenlijking van doelstellingen op veiligheids- en milieugebied, alsmede aan een betere doorstroming van het verkeer in het wegvervoer, door de mogelijkheden die de systemen bieden voor het in rekening brengen van tolgelden. Er dienen financieringsbronnen te worden gevonden voor dit systeem.</p>
    </intervention>
    <intervention id="2-177-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">GNSS-toepassingen vormen een centraal en onmisbaar element in elke vorm van vervoer. De efficiënte en doelmatige toepassing ervan maakt het vervoer veiliger, milieuvriendelijker en zuiniger.</p>
      <p sl="fr">De Europese Unie kan niet voor onbeperkte duur afhankelijk blijven van een basisinfrastructuur voor de werking van GNSS die berust op systemen die aanvankelijk voor andere landen voor andere doeleinden werden ontwikkeld. Gezien de aanzienlijke toegevoegde waarde die het GNSS- en het Galileo-project meebrengen voor het Europese industriebeleid, is het belangrijk het welslagen ervan te waarborgen. Een gericht actieplan is de beste optie om de projecten een nieuwe impuls te geven en een belangrijke bijdrage te kunnen leveren aan de verwezenlijking van doelstellingen op veiligheids- en milieugebied, alsook tot een vrijere doorstroming van het verkeer in het wegtransport.</p>
      <p sl="fr">Daarnaast zouden satellietnavigatiesystemen interoperabiliteit tussen verschillende systemen (waaronder ook conventionele) moeten inhouden. De uitbreiding van de dekking van het EGNOS-systeem moet prioriteit hebben. Het systeem moet vervolgens worden uitgebreid tot het gehele Europese continent, maar ook tot de MEDA-landen en tot het Midden-Oosten en Afrika. Tot slot moet de Commissie voorstellen doen om een toereikend niveau van financiering te garanderen, zonder dat dit ten koste gaat van de andere aan het gemeenschappelijk vervoerbeleid toegekende budgetten.</p>
    </intervention>
    <intervention id="2-177-250" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Satellietnavigatiesystemen zouden interoperabiliteit tussen verschillende systemen moeten inhouden en zouden daarnaast intermodaal gebruik ten behoeve van zowel passagiers- als vrachtvervoersdiensten moeten omvatten. Ik heb daarom voor dit verslag gestemd.</p>
    </intervention>
    <intervention id="2-177-500" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ik heb gestemd vóór deze resolutie inzake EU-maatregelen op korte en middellange termijn gericht op transporttoepassingen van de globale navigatiesatellietsystemen eerst en vooral omdat Europawijd veel aandacht moet gaan naar GNSS en Galilea in de transportsector. Hierbij is een belangrijke rol weggelegd voor de Commissie om een regelgevend mechanisme op te starten dat bepaalde bureaucratische en andere obstakels uit de weg zou ruimen en gunstige voorwaarden voor een vrijere en effectievere tenuitvoerlegging van deze projecten zou scheppen. Het is verder erg belangrijk dat deze projecten toepasselijk en toereikend worden gefinancierd uitgaande van criteria als transparantie en proportionaliteit met bijzondere aandacht voor het MKB. We moeten het gebruik van GNSS en Galileo in de burgerluchtvaart bevorderen zodat ze op die manier kunnen bijdragen tot de totstandkoming van SESAR (Single European Sky ATM Research) en gunstige voorwaarden voor de tenuitvoerlegging ervan zouden kunnen scheppen. Het is van belang dat de Europese satellietnavigatiesystemen het gebruik ten behoeve van multimodale vervoersdiensten zouden moeten omvatten en in heel Europa worden toegepast en niet enkel in bepaalde landen. Een efficiënte tenuitvoerbrenging van de genoemde toepassingen zou de efficiëntie van het vrachtvervoer verhogen en ertoe bijdragen een aantal problemen op transportveiligheids- en milieugebied op te lossen.</p>
    </intervention>
    <intervention id="2-177-750" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ik heb voor het verslag van mevrouw Ţicău gestemd, omdat ik van mening ben dat nieuwe technologieën, zoals de satellietnavigatiesystemen, die in toenemende mate gebruikt worden en de maatschappij van nut zijn, ook in de transportsector moeten worden toegepast. In de mondiale context waarin wij leven, moet de EU haar beleid aanpassen aan de behoeften van de verschillende sectoren en voorzien in een wereldwijd satellietnavigatiesysteem dat perfect aansluit op het welbekende GPS-systeem en waarmee rechtstreekse, foutloze informatie wordt geleverd. De markt groeit met rasse schreden en de omzet bedraagt in de komende tien jaar naar schatting tweehonderd miljard euro. Daarom moeten er voldoende middelen worden vrijgemaakt om de ontwikkeling van concrete toepassingen op het gebied van satellietnavigatie te ondersteunen.</p>
    </intervention>
    <intervention id="2-177-812" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Op 14 juni 2010 publiceerde de Commissie haar Actieplan voor Wereldwijde Satellietnavigatiesystemen (GNSS), dat 24 specifieke aanbevelingen voor actie omvat. De sector in zijn geheel heeft een enorme expansie doorgemaakt sinds in 200 voor het eerst GPS-diensten werden verleend door middel van Amerikaanse satellietfaciliteiten. De wereldwijde marktwaarde werd in 2008 geraamd op 124 miljard euro, een cijfer dat tegen 2025 vermoedelijk zal toenemen tot 230 miljard euro. Van dit bedrag is 20 procent bestemd voor intelligente transportsystemen (ITS) en 5 procent voor veiligheidstoepassingen, met inbegrip van toepassingen voor de vervoersveiligheid. Met EGNOS (European Geostationary Navigation Overlay Service) kunnen signalen verstrekt worden dat het hier gaat om civiel gebruik en om te verzekeren dat de Europese industrie op alle niveaus de gelegenheid heeft om te concurreren op deze markt, die van toenemend strategisch belang is. Het huidige Europese marktaandeel van 25 procent ligt beneden de verwachtingen. EGNOS is verenigbaar met GPS, maar zal nog grotere mogelijkheden bieden wanneer Galileo in 2013 operationeel zal worden. EGNOS is tien maal nauwkeuriger dan GPS. Vanwege deze feiten en de onmiddellijke en belangrijke effecten voor de vervoerssector, waaronder met name geavanceerde systemen voor assistentie aan de chauffeur, heb ik voor dit verslag gestemd.</p>
    </intervention>
    <intervention id="2-177-875" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">De sector wereldwijde satellietnavigatiesystemen heeft een enorme expansie doorgemaakt sinds deze diensten in 2000 voor het eerst werden toegepast in Amerika. De wereldwijde marktwaarde wordt voor 2025 geraamd op 230 miljard euro, waarvan 20 procent wordt gegenereerd door de Intelligente Transportsystemen (ITS) en 5 procent door veiligheidstoepassingen.</p>
      <p sl="it">In juni 2010 publiceerde de Commissie haar Actieplan voor Wereldwijde Satellietnavigatiesystemen (GNSS), dat meer inzonderheid betrekking heeft op het Europese EGNOS-systeem. Dit plan omvat daarnaast 24 specifieke aanbevelingen voor actie. Om de ontwikkeling van het EGNOS-systeem te stimuleren moeten de maatregelen die in het actieplan worden voorgesteld, de prioriteit krijgen en moet er absoluut voldoende worden geïnvesteerd en financiering worden vrijgemaakt voor het onderzoek en de ontwikkeling. Het systeem zou door een tekort aan EU-financiering voor kleine en middelgrote ondernemingen, om deze in het kader van KP7 en KP8 te laten deelnemen aan dit onderzoeksproject, minder aantrekkelijk worden voor handelaren. Om de verdere ontwikkeling van het EGNOS-systeem te ondersteunen en te verzekeren dat het systeem geen gebrek heeft aan Europese financiering, heb ik dit voorstel gesteund.</p>
    </intervention>
    <intervention id="2-177-937" speaker_id="107386" name="Phil PRENDERGAST" is_mep="True" mode="written" nationality="Ireland" birth_date="20-09-1959" birth_place="Kilkenny" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Het Actieplan van de Commissie inzake toepassingen van het wereldwijd satellietnavigatiesysteem laat zien dat er veel vraag is in een markt waarvan de waarde wordt geraamd op 230 miljard euro in 2025. Europa slaagt er echter niet in om op mondiaal niveau te concurreren op dit gebied, en ons huidige marktaandeel van 25 procent ligt beneden de verwachtingen. We moeten ervoor zorgen dat we de benodigde stappen zetten om te waarborgen dat deze industrie haar volledige potentieel verwezenlijkt. EGNOS (European Geostationary Navigation Overlay Service) is tien maal nauwkeuriger dan GPS, en in de nabije toekomst kan een nauwkeurigheid van 45 cm worden bereikt. Dit systeem heeft voor de hand liggende toepassingen in het luchtvervoer en het vervoer over zee en kan ook worden gebruikt in het wegvervoer. We moeten echter oppassen dat we niet te veel inbreuk maken op de rechten van Europese burgers, want bij dergelijke technologie rijzen er voor de hand liggende vragen met betrekking tot de privacy. Over het geheel genomen verwelkom ik EGNOS en GNSS, aangezien zij een belangrijke bijdrage kunnen leveren aan de verwezenlijking van de veiligheids- en milieudoelstellingen, maar ik denk dat voldoende investeringen op het gebied van onderzoek en ontwikkeling onmisbaar zullen zijn. De financieringskloof moet worden gedicht om de voordelen van deze projecten op te strijken.</p>
    </intervention>
    <intervention id="2-177-968" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Naar aanleiding van het Actieplan voor Wereldwijde Satellietnavigatiesystemen (GNSS), dat de Commissie op 14 juni 2010 heeft gepubliceerd met als doel de ontwikkeling van het complementaire Europese systeem voor geostationaire navigatie EGNOS (European Geostationary Navigation Overlay Service), dienen er inspanningen te worden verricht om het navigatiesysteem uit te breiden tot het hele grondgebied van de Europese Unie. De expansie van dit navigatiesysteem kan grote voordelen opleveren op economisch en veiligheidsvlak. Het is echter noodzakelijk meer te investeren in innovatie en ontwikkeling. Alleen op die manier kan het systeem aan de ene kant zijn uiteindelijk doel bereiken en aan de andere kant tot zo’n niveau rijpen dat het zich economisch gezien volledig terugbetaalt. Het gaat hier trouwens om een sector die een enorme ontwikkeling heeft doorgemaakt. Zo wordt bijvoorbeeld verwacht dat in de nabije toekomst bij het geografisch lokaliseren een nauwkeurigheid van 45 centimeter kan worden bereikt. Om die redenen heb ik voor dit verslag gestemd.</p>
    </intervention>
    <intervention id="2-178-000" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Het Europees Parlement heeft vandaag, tijdens de plenaire vergadering in Straatsburg, gestemd over het verslag betreffende transporttoepassingen van de globale navigatiesatellietsystemen. In 2010 publiceerde de Commissie haar Actieplan voor Wereldwijde Satellietnavigatiesystemen (GNSS). Het actieplan schetst de stappen die nodig zijn om het succes van de satellietnavigatie te waarborgen. De algemene achtergrond van het actieplan is de algemene installatie van wereldwijde satellietnavigatiesystemen, en meer inzonderheid de ontwikkeling en installatie van EGNOS (European Geostationary Navigation Overlay Service).</p>
      <p sl="it">EGNOS is de voorloper van het systeem Galileo. De EU heeft het initiatief genomen tot het EGNOS-project (en tot Galileo) om signalen te verstrekken dat het hier gaat om civiel gebruik en om te verzekeren dat de Europese industrie op alle niveaus de gelegenheid heeft om te concurreren op deze markt, die van toenemend strategisch belang is. Net als mevrouw Ţicău vind ik het nodig dat er aanvullende middelen worden toegewezen aan het programma Galileo, om een Galileo-reservefonds in de EU-begroting op te nemen waarmee de aanvullende kosten worden gedekt, zodat voorkomen wordt dat deze op de andere programma's verhaald worden.</p>
    </intervention>
    <intervention id="2-179-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb vóór dit verslag gestemd. Op 14 juni 2010 publiceerde de Commissie haar Actieplan voor wereldwijde satellietnavigatiesystemen (GNSS), dat 24 specifieke aanbevelingen voor actie omvatte. De achtergrond voor het actieplan is de algemene installatie van wereldwijde satellietnavigatiesystemen, en meer in het bijzonder de ontwikkeling en installatie van EGNOS (European Geostationary navigation overlay service), de voorloper van het systeem Galileo. De sector in zijn geheel heeft een enorme expansie doorgemaakt sinds in 2000 voor het eerst GPS-diensten werden verleend door middel van Amerikaanse satellietfaciliteiten. De wereldwijde marktwaarde wordt voor 2008 geraamd op 124 miljard euro, een cijfer dat tegen 2025 vermoedelijk zal toenemen tot 230 miljard euro. Van dit bedrag is 20 procent bestemd voor Intelligente transportsystemen (ITS) en 5 procent voor veiligheidstoepassingen, met inbegrip van toepassingen voor de transportveiligheid.</p>
      <p sl="en">De EU heeft het initiatief genomen tot het EGNOS-project (en tot Galileo) om signalen te verstrekken dat het hier gaat om civiel gebruik en om te verzekeren dat de Europese industrie op alle niveaus de gelegenheid heeft om te concurreren op deze markt, die van toenemend strategisch belang is. Het huidige Europese marktaandeel van 25 procent ligt beneden de verwachtingen. EGNOS is compatibel met GPS, maar zal nog grotere mogelijkheden bieden wanneer Galileo in 2013 operationeel zal worden. EGNOS is tien maal nauwkeuriger dan GPS.</p>
    </intervention>
    <intervention id="2-179-500" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Net als de rapporteur stem ik in met het actieplan van de Commissie voor de ontwikkeling van EGNOS en Galileo, dat gestoeld is op negen horizontale acties die onmiddellijk van toepassing zijn op transportgebied. De optimale installatie van EGNOS in de gehele EU en de aangrenzende derde landen zal sterke positieve gevolgen hebben voor de economie van de gehele EU en voor de doelstellingen op veiligheids- en milieugebied, en zal daarnaast tot een vrijere doorstroming van het verkeer in het wegtransport leiden. Om deze doelstellingen te kunnen halen, moet er voldoende worden geïnvesteerd in het onderzoek en de ontwikkeling, wat op dit moment niet het geval is. De EU is het enige handelsblok dat geen rechtstreekse financiële steun verleent aan zijn GNSS-programma.</p>
    </intervention>
    <intervention id="2-179-750" speaker_id="97308" name="Vilja SAVISAAR-TOOMAST" is_mep="True" mode="written" nationality="Estonia" birth_date="15-08-1962" birth_place="Antsla" p_group="Group of the Alliance of Liberals and Democrats for Europe" m_state="EE">
      <p sl="et">In het verslag over transporttoepassingen van de globale navigatiesatellietsystemen - EU-beleid op korte en middellange termijn wordt de rol en het belang van het desbetreffende actieplan van de Commissie voor de periode 2010-2013 benadrukt en steun uitgesproken voor dit plan. De negen maatregelen van het actieplan hebben rechtstreeks en hoofdzakelijk betrekking op de vervoersector. In het verslag wordt uitgegaan van de toepassing en ontwikkeling van mondiale navigatiesatellietsystemen in alle vormen van transport. Natuurlijk zullen dergelijke systemen een zeer grote rol spelen in het wegvervoer en het luchtverkeer. Twee maatregelen die dienen te worden benadrukt, zijn de bevordering van de totstandbrenging van een Europees luchtruim en de realisering van toepassingen voor intelligente vervoersystemen.</p>
      <p sl="et">Daarnaast biedt het gebruik van satellieten de mogelijkheid om tal van verschillende toepassingen te ontwikkelen en te gebruiken. Ik hoop van harte dat de in het verslag beschreven systemen, toepassingen en oplossingen volgens plan zullen worden ontwikkeld en in de praktijk gebracht en dat reeds in de komende jaren oplossingen zullen worden toegepast die het leven van bedrijven en burgers gemakkelijker maken en de veiligheid op zee, in de lucht en op de wegen verhogen.</p>
    </intervention>
    <intervention id="2-179-875" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik ben ingenomen met dit verslag, dat gaat over de ontwikkeling en installatie van Europese systemen om Galileo en andere satellietsystemen en hun vervoerstoepassingen te exploiteren.</p>
    </intervention>
    <intervention id="2-179-937" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">GNSS (wereldwijde satellietnavigatiesystemen) heeft op dit moment implicaties voor alle beleidsterreinen van de EU en de ontwikkeling en de toepassing ervan zullen een katalyserende effect hebben bij het uitvoeren van de EU 2020-strategie en het opzetten van een strategische en concurrerende Europese industrie. De GNSS-toepassingen in de transportsector vertegenwoordigen 20 procent van alle toepassingen in volume en 44 procent in waarde. De mondiale markt voor deze industrie is een groeimarkt waar Europa voorop moet lopen en een zelfstandige positie in moet nemen. De GNSS-toepassingen en -diensten op transportgebied hebben verschillende implicaties op het vlak van veiligheid, efficiency en economische en milieukosten voor alle vervoersmodaliteiten. Ik vind het ook belangrijk erop te wijzen dat met het oog op een billijke ontwikkeling van het systeem EGNOS alle lidstaten moet dekken en de interoperabiliteit en compatibiliteit met derde landen mogelijk moet maken zodat deze markt concurrerend en dynamisch kan zijn. Tot slot ben ik het met de rapporteur eens dat er voldoende geld moet zijn zowel voor onderzoek en ontwikkeling als voor de toepassing van GNSS. Voorts moeten er mechanismen komen om de toegang tot het systeem voor het midden- en kleinbedrijf te vergemakkelijken, evenals de ontwikkeling en verkoop van GNSS-toepassingen.</p>
    </intervention>
    <intervention id="2-180-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ik heb ingestemd met dit verslag. Het marktaandeel van Europa op de groeiende markt voor satellietnavigatiesystemen heeft zich niet volgens de verwachtingen ontwikkeld. Daarom heeft de Commissie in juni vorig jaar een Actieplan voorgelegd inzake de toepassingen van het GNSS. De Commissie heeft terecht gekozen voor een gericht actieplan, en de aanbevelingen daarin gaan niet alleen over het tot stand brengen van het 'Enkel Europees Luchtruim', een prioriteit die de EU al meerdere malen heeft bevestigd. Ook in het vervoer over de weg zal het GNSS een belangrijke bijdrage leveren aan het bereiken van doelstellingen op het gebied van veiligheid en milieubescherming. Met het Actieplan wil de Commissie garanderen dat de Europese producenten het met de concurrenten op kunnen nemen in deze branche, die volgens prognoses zal blijven groeien tot 230 miljard euro omzet wereldwijd in 2025.</p>
    </intervention>
    <intervention id="2-180-002" speaker_id="96778" name="Artur ZASADA" is_mep="True" mode="written" nationality="Poland" birth_date="05-06-1969" birth_place="Zielona Góra" p_group="Group of the European People's Party (Christian Democrats)" m_state="PL">
      <p sl="pl">Ik ben er vast van overtuigd dat maatregelen om het gebruik van Egnos en Galileo in de burgerluchtvaart te bevorderen van essentieel belang zijn voor de uitvoering van het SESAR-programma (Single European Sky ATM Research). Zoals de rapporteur in haar document heeft onderlijnd, duiken er bij de invoering van het Galileo-systeem jammer genoeg steeds nieuwe problemen op. Ik sluit me aan bij de oproep aan het adres van de Commissie om te zorgen voor een spoedige certificering van Egnos voor de burgerluchtvaart. Ik heb er al herhaaldelijk op gewezen dat ik een voorstander ben van het concept van een gemeenschappelijk Europees luchtruim en van het SESAR-programma voor uniformisering van het luchtverkeersbeheer in Europa.</p>
      <p sl="pl">Een snelle en volledige totstandkoming van het gemeenschappelijk Europees luchtruim is een uiterst belangrijke strategische stap op weg naar daadwerkelijke integratie van de Unie en de versterking van de interne markt. Zonder Galileo zal er geen sprake zijn van SESAR en zonder dit laatste systeem zal het Gemeenschappelijk Europees luchtruim II nooit het daglicht zien. We moeten in gedachten houden dat we, met name op dit gebied, te maken hebben met een systeem van communicerende vaten, hetgeen betekent dat de aanwezigheid van een zwakke schakel rampzalige gevolgen zal hebben voor alle andere schakels.</p>
    </intervention>
    <intervention id="2-181-250" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik stem in met dit verslag daar het noodzakelijk is een kader vast te stellen voor de evaluatie van luchtvaartovereenkomsten, ofschoon de leden van het Parlement de onderhandelingen op de voet zouden moeten kunnen volgen in plaats van aan het eind ervan slechts voor de keuze te worden gesteld wel of geen goedkeuring te verlenen aan de overeenkomst.</p>
    </intervention>
    <intervention id="2-181-375" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Sinds de inwerkingtreding van het Verdrag van Lissabon op 1 december 2009 is bij het sluiten van internationale overeenkomsten vaker de goedkeuring van het Parlement vereist. Ook luchtvaartovereenkomsten vallen nu onder deze categorie. Daarom ondersteun ik het verslag van mijn collega Brian Simpson over de tenuitvoerlegging van een aantal criteria om de inhoud van dergelijke overeenkomsten te evalueren. Ik ben eveneens van oordeel dat evenwichtige markttoegang en investeringsmogelijkheden moeten worden gestimuleerd, evenals eerlijke concurrentie, met name met betrekking tot overheidssubsidies en sociale en milieunormen.</p>
    </intervention>
    <intervention id="2-181-500" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Tot de inwerkingtreding van het Verdrag van Lissabon, voor overeenkomsten op gebieden waarop de gewone wetgevingsprocedure van toepassing is, is de goedkeuring van het Parlement vereist. Ik heb vóór dit verslag gestemd dat de vaststelling van algemene beginselen voor de evaluatie van luchtvaartovereenkomsten beoogt, zowel qua inhoud als de door de commissie aan te nemen procedures, om te verzekeren dat zij in de loop van de onderhandelingen volledig op de hoogte wordt gehouden en de kans krijgt haar prioriteiten kenbaar te maken ruim voordat zij voor de keus wordt gesteld wel of geen goedkeuring te verlenen. Allesomvattende luchtvaartovereenkomsten met buurlanden of belangrijke partners wereldwijd kunnen aanzienlijke voordelen opleveren voor passagiers, goederenvervoerders en luchtvaartmaatschappijen, zowel op het gebied van markttoegang als de harmonisering van de regelgeving teneinde eerlijke concurrentie te bevorderen, ook met betrekking tot overheidssubsidies en sociale en milieunormen. Ik stem in met de rapporteur dat het Parlement de procedure van het begin af aan moet volgen en actief op de hoogte moet blijven van de laatste ontwikkelingen omtrent de onderhandelingen over de luchtvaartovereenkomsten. De Commissie zou ook op de hoogte moeten zijn van de criteria die het Parlement voor de evaluatie van een overeenkomst zal handhaven, alsook van haar elementen.</p>
    </intervention>
    <intervention id="2-181-750" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">Sinds de inwerkingtreding van het Verdrag van Lissabon is voor de sluiting van internationale overeenkomsten vaker de goedkeuring van het Parlement vereist. Dit geldt ook voor luchtvaartovereenkomsten. De nieuwe bevoegdheden van het Parlement, zoals in het Verdrag vastgelegd, brengen nieuwe verantwoordelijkheden met zich mee om te garanderen dat het Parlement en de bevoegde commissie adequaat geïnformeerd worden over de voorbereiding van de overeenkomsten waar het Parlement zijn goedkeuring aan moet hechten. Gelet op deze wijziging verwelkom ik de bijbehorende nieuwe verantwoordelijkheid van het Parlement om het verloop van de onderhandelingen intensiever te monitoren. Graag wijs ik erop dat het Parlement, om na afloop van de onderhandelingen zo goed mogelijk een oordeel te kunnen geven, het proces vanaf het begin moet kunnen volgen, en niet enkel na afronding van de onderhandelingen.</p>
      <p sl="it">Tot slot herhaal ik de oproep aan de Commissie om het Parlement voortdurend te informeren en om regelmatig verslag uit te brengen over de sterke en zwakke punten van de bestaande overeenkomsten. Ik denk dat het Parlement toekomstige overeenkomsten hierdoor beter zal kunnen beoordelen.</p>
    </intervention>
    <intervention id="2-182-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">In deze ontwerpresolutie van het Europees Parlement over internationale luchtvaartovereenkomsten in het kader van het Verdrag van Lissabon zijn veel basisprincipes opgenomen die de Lega Nord steunt, waaronder de noodzaak om ervoor te zorgen dat alle luchtvaartmaatschappijen uit alle lidstaten dezelfde rechten op toegang tot de markt hebben en het voorkomen van dumpingpraktijken die rechtstreeks gefinancierd worden vanuit nationaal beleid, wat indruist tegen de communautaire staatssteunregels. Voorts wordt in de ontwerpresolutie bezorgdheid uitgesproken over de veiligheid van de burgers, waarbij wordt onderstreept dat het van fundamenteel belang is om een referentiekader op het gebied van veiligheid uit te werken. Een ander principe dat de Lega Nord steunt en dat in de ontwerpresolutie terugkomt, is dat de activiteiten van de Europese instellingen transparant moeten zijn voor de Europese burgers, wier belangen rechtstreeks behartigd worden door het Parlement. Om dat te bereiken wordt de Commissie in de ontwerpresolutie gehouden aan haar plicht om het Parlement voortdurend op de hoogte te houden over de vorderingen van de onderhandelingen met derde partijen. Om deze redenen heb ik voor de ontwerpresolutie gestemd.</p>
    </intervention>
    <intervention id="2-182-062" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ik heb vóór dit verslag gestemd, daar ik het ermee eens ben dat allesomvattende luchtvaartovereenkomsten met derde landen enkel voordelen kunnen opleveren voor passagiers, goederenvervoerders en luchtvaartmaatschappijen op heel wat gebieden: ondersteuning van veiligheids- en milieunormen en het stimuleren van een gunstig ondernemingsklimaat. Dit verslag heeft als doel het sluiten van luchtvaartovereenkomsten en de besluitvorming inzake dergelijke overeenkomsten te vereenvoudigen en te verduidelijken, waarbij het Europees Parlement de Commissie op voorhand moet informeren, op basis van welke criteria het voorheeft het sluiten van een overeenkomst in naam van de EU wel of niet zijn goedkeuring te verlenen. In het verslag wijst het Parlement de Commissie en de Raad ook op overeenkomsten die zowel de EU als de EU-burgers van voordeel kunnen zijn, maar die de EU om de een of andere reden nog niet heeft gesloten met landen als Rusland, China, Japan en India.</p>
    </intervention>
    <intervention id="2-182-125" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Het Verdrag van Lissabon, dat op 1 december 2009 in werking is getreden, heeft geleid tot een groter aantal situaties waarin het Parlement zijn goedkeuring moet geven aan een internationale overeenkomst. Zodoende ligt het voor de hand dat de Commissie vervoer en toerisme een initiatiefverslag opstelt, om bepaalde algemene principes vast te stellen over de wijze waarop luchtvaartovereenkomsten beoordeeld moeten worden. Allesomvattende luchtvaartovereenkomsten met buurlanden of belangrijke partners wereldwijd kunnen aanzienlijke voordelen opleveren, door passagiers en goederenvervoerders verbeterde diensten te bieden – zowel wat verscheidenheid als de prijs betreft – terwijl luchtvaartmaatschappijen kunnen profiteren van nieuwe kansen en een gunstige concurrentiepositie.</p>
      <p sl="ro">Bovendien kan een harmonisering van de regelgeving zeer gunstig uitpakken voor de bevordering van eerlijke concurrentie, vooral met betrekking tot overheidssubsidies, sociale en milieunormen. Het is betreurenswaardig dat de Raad de Commissie nog een mandaat moet verlenen voor het openen van de onderhandelingen met belangrijke handelspartners in Azië, waaronder de Volksrepubliek China en India, ondanks het feit dat het voorstel uit 2005 dateert. De economische groei van deze regio maakt dergelijke overeenkomsten des te belangrijker.</p>
    </intervention>
    <intervention id="2-182-156" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Ik heb voor dit initiatiefverslag gestemd, omdat de steeds belangrijker wordende luchtvaartsector naast veel voordelen ook een aantal nadelen met zich meebrengt voor de Europese economie. Ik vind dat het Parlement, de instelling waar ik lid van ben, meer controlebevoegdheden moet krijgen, zodat het volledig kan beoordelen welke soort overeenkomsten goedkeuring verdienen, en welke niet. De stemming zou dan gebaseerd zijn op een nauwkeurige beoordeling van de uitkomst van de onderhandelingen, waarmee de eerbiediging van het internationaal recht op het gebied van sociale rechten, de volledige erkenning van certificeringspraktijken en -procedures, de uitwisseling van veiligheidsgegevens en gezamenlijke inspecties moeten worden bevorderd. Enkel door onze goedkeuring te hechten aan ambitieuze overeenkomsten waarmee de beginselen van de EU worden geëerbiedigd, kunnen we een zinnige bijdrage leveren aan de activiteiten en de verbetering van de EU.</p>
    </intervention>
    <intervention id="2-182-163" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">De convergentie op het gebied van regelgeving als gevolg van bepaalde internationale luchtvaartovereenkomsten zal mijns inziens leiden tot eerlijke concurrentievoorwaarden. Dat is niet alleen een voordeel voor de industrie van de betrokken landen maar ook een kans om regelgeving op sociaal en milieugebied te harmoniseren en te versterken. Ook de dienstverlening aan passagiers en goederenvervoerders zal aanzienlijk verbeteren. Die verbeteringen zouden veel minder ingrijpend zijn op basis van bilaterale overeenkomsten.</p>
    </intervention>
    <intervention id="2-182-171" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De sluiting van allesomvattende luchtvaartovereenkomsten met buurlanden of andere belangrijke partners wereldwijd is bijzonder belangrijk met het oog op markttoegang en convergentie van de regelgeving door eerlijke concurrentie, gelijke regelgeving op sociaal en milieugebied, enzovoort te bevorderen. Dat levert voordelen op voor alle betrokkenen: passagiers, goederenvervoerders en luchtvaartmaatschappijen. Ook op het vlak van horizontale overeenkomsten is het belangrijk de bestaande bilaterale overeenkomsten in overeenstemming te brengen met de communautaire wetgeving. Het doel daarvan moet zijn meer rechtszekerheid, grotere transparantie en bijkomende voordelen op het gebied van vereenvoudiging, terwijl tegelijkertijd ervoor moet worden gezorgd dat alle luchtvaartmaatschappijen van de EU dezelfde rechten kunnen genieten. Door de inwerkingtreding van het Verdrag van Lissabon speelt het Europees Parlement nu een belangrijkere rol op dit terrein. Nu is de goedkeuring van het EP vereist voor de sluiting van deze internationale overeenkomsten. Daarom steun ik dit verslag dat tot doel heeft enkele algemene beginselen en een reeks samenhangende regels voor de evaluatie van deze overeenkomsten vast te stellen. Daarbij moet gegarandeerd zijn dat het Parlement op de hoogte wordt gehouden, het onderhandelingsproces vanaf het begin kan volgen en de kans krijgt zijn zorgen en prioriteiten kenbaar te maken.</p>
    </intervention>
    <intervention id="2-182-179" speaker_id="72775" name="Rachida DATI" is_mep="True" mode="written" nationality="France" birth_date="27-11-1965" birth_place="Saint-Rémy" p_group="Group of the European People's Party (Christian Democrats)" m_state="FR">
      <p sl="fr">Ik heb om twee belangrijke redenen voor dit verslag gestemd. Ten eerste wordt er in het verslag voor gepleit het Europees Parlement een belangrijker rol toe te kennen, aangezien er in het Verdrag van Lissabon nieuwe bevoegdheden aan het Parlement zijn toegekend wat betreft het sluiten van internationale overeenkomsten met derde landen. In het verslag wordt in deze context benadrukt dat de dialoog met de Europese Commissie in de verschillende stadia van de onderhandelingen en in het toezicht op de van kracht zijnde overeenkomsten moet worden versterkt. Ten tweede wordt in het verslag onderstreept dat het noodzakelijk is overeenkomsten te sluiten met betrekking tot luchtvaartveiligheid met derde landen die een grote vliegtuigindustrie hebben. Dit is noodzakelijk gezien de rechtmatige eis om steeds hogere veiligheidsnormen te garanderen.</p>
    </intervention>
    <intervention id="2-182-187" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Sinds de inwerkingtreding van het Verdrag van Lissabon heeft het Parlement meer bevoegdheden gekregen om te interveniëren bij het sluiten van internationale overeenkomsten tussen de Europese Unie en derde landen. Dankzij het verslag van Brian Simpson, dat vandaag is aangenomen, wordt de rol van het Parlement bij internationale onderhandelingen op het gebied van de luchtvaart nog duidelijker.</p>
      <p sl="fr">Ik ben zeer verheugd dat het Parlement met name onderstreept dat de overeenkomsten die met de Europese Unie worden afgesloten, moeten voorzien in een wederzijdse erkenning van veiligheids- en beveiligingsnormen en garanties voor een betere bescherming van de passagiersrechten.</p>
    </intervention>
    <intervention id="2-182-218" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd over internationale luchtvaartovereenkomsten in het kader van het Verdrag van Lissabon aangezien erin benadrukt wordt dat het belangrijk is dat het Parlement “in alle stadia … onverwijld en ten volle geïnformeerd moet worden” over het verloop van de onderhandelingen over overeenkomsten tussen de Unie en derde landen of internationale organisaties.</p>
    </intervention>
    <intervention id="2-182-234" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Het Verdrag van Lissabon heeft het Europees Parlement nieuwe bevoegdheden gegeven in verband met de goedkeuring van internationale overeenkomsten. Internationale luchtvaartovereenkomsten zijn in dat opzicht bijzonder belangrijk gezien de vele veiligheids- en coördinatievereisten die ermee verbonden zijn. Om een overeenkomst te kunnen beoordelen zijn er strikte criteria nodig voor de behandeling en dient het onderhandelingsproces begeleid te worden. Ik hoop dat de Commissie en het Europees Parlement actief zullen werken aan de verbetering van de kwaliteit en de nauwkeurigheid van dit soort overeenkomsten.</p>
    </intervention>
    <intervention id="2-182-242" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Dit verslag van de heer Simpson gaat over internationale luchtvaartovereenkomsten in het kader van het Verdrag betreffende de werking van de Europese Unie (VWEU). Sinds de inwerkingtreding van het VWEU op 1 december 2009 zijn de bevoegdheden van het Europees Parlement (EP) versterkt, waardoor het EP recht van medebeslissing heeft op vele terreinen, met inbegrip van luchtdiensten. Met het oog daarop heeft de Commissie vervoer en toerisme dit verslag gepresenteerd waarin een aantal algemene beginselen worden vastgesteld. Ik ben het eens met die algemene beginselen en ik vind het verslag zeer positief en opportuun. Nu kan het EP het hele onderhandelingsproces vanaf het begin volgen op basis van informatie die de Commissie via haar directoraat-generaal Mobiliteit en Vervoer verstrekt en met kennis van zaken de overeenkomsten – horizontale, allesomvattende en veiligheidsovereenkomsten – beoordelen waar het over moet stemmen.</p>
    </intervention>
    <intervention id="2-182-250" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Internationale luchtvaartovereenkomsten in het kader van het Verdrag van Lissabon zijn supranationale overeenkomsten waarvan men wil dat ze voorrang krijgen boven de door de lidstaten afgesloten bilaterale overeenkomsten. Wij hebben bij alle overeenkomsten die aan het Parlement zijn voorgelegd aangegeven dat wij ons tegen dat principe verzetten en daarbij ook uitgelegd waarom we het met de algemene inhoud van zulke overeenkomsten oneens waren. Deze overeenkomsten wijzen namelijk allemaal – zonder uitzondering – in de richting van de liberalisering en privatisering van de sector. De rapporteur (uit sociaaldemocratische hoek, wat veelbetekenend is) stelt dat dit type luchtvaartovereenkomsten met buurlanden of belangrijke partners wereldwijd aanzienlijke voordelen kunnen opleveren voor passagiers, goederenvervoerders en luchtvaartmaatschappijen .</p>
      <p sl="pt">Net als in andere sectoren waar de liberalisering ver is voortgeschreden (de spoorwegen bijvoorbeeld) geeft de werkelijkheid echter een ander beeld te zien. Als er iemand is die voordeel heeft bij de monopolistische concentratie van de sector luchtvervoer (want dat is waar liberalisering en ‘vrije’ mededinging altijd toe leidt), dan zijn dat niet de passagiers of de werknemers in die sector, en zelfs niet de zogenaamde nationale luchtvaartmaatschappijen, maar de grote Europese concerns in deze sector. Daarom hebben we tegen gestemd.</p>
    </intervention>
    <intervention id="2-182-500" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit verslag gaat over internationale luchtvaartovereenkomsten in het kader van het Verdrag van Lissabon. Dat zijn supranationale overeenkomsten gericht op de harmonisering en vervanging van de bestaande, door de lidstaten afgesloten bilaterale overeenkomsten.</p>
      <p sl="pt">De rapporteur stelt dat luchtvaartovereenkomsten met buurlanden of belangrijke partners wereldwijd aanzienlijke voordelen kunnen opleveren voor passagiers, goederenvervoerders en luchtvaartmaatschappijen, [onder andere] op het gebied van markttoegang .</p>
      <p sl="pt">Uit de praktijk blijkt echter dat deze op EU-niveau gesloten overeenkomsten voornoemde beloften aan passagiers en werknemers niet waarmaken.</p>
      <p sl="pt">De meeste van deze overeenkomsten zijn in werkelijkheid namelijk gericht op het openen van de markt en het liberaliseren van de sector, altijd met een verwijzing naar vrije mededinging of het verhinderen van verstoringen van die mededinging. Het zijn de machtigste luchtvaartmaatschappijen die daarvan profiteren. Verder wordt beweerd dat de we CO2 -emissie op die manier terugdringen – door de luchtvaart in de emissiehandel te betrekken. Ook dat is geen oplossing.</p>
    </intervention>
    <intervention id="2-182-625" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Sinds de inwerkingtreding van het Verdrag van Lissabon op 1 december 2009 is bij het sluiten van internationale overeenkomsten vaker de goedkeuring van het Parlement vereist. Internationale luchtvaartovereenkomsten vallen op het moment onder deze categorie. Voorheen werd het Parlement slechts geraadpleegd over dergelijke overeenkomsten.. De nieuwe bevoegdheden van het Parlement uit hoofde van het Verdrag van Lissabon brengen ook nieuwe verantwoordelijkheden met zich mee.</p>
      <p sl="sk">Ik ben van mening dat het Parlement in staat moet worden gesteld om het verloop van de onderhandelingen te volgen voordat het wordt geconfronteerd met de mogelijkheid om de definitieve tekst van individuele internationale overeenkomsten goed te keuren of te verwerpen. Bovendien zou tot de relevante criteria voor vliegovereenkomsten met derde landen de mogelijkheid moeten behoren van een evenwichtige toegang tot markten en investeringsmogelijkheden, evenals eerlijke economische concurrentie op het gebied van overheidssubsidies, milieunormen en sociale normen.</p>
    </intervention>
    <intervention id="2-182-687" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">De nieuwe bevoegdheden die voortvloeien uit het Verdrag van Lissabon geven ons de mogelijkheid om invloed uit te oefenen op kwesties die het luchtruim betreffen in luchtvaartovereenkomsten. In het verslag wordt de nadruk gelegd op eerlijke concurrentie, en dus op de noodzaak om toe te zien op onder meer staatssteun, wordt ingegaan op milieukwesties en worden hoge normen gesteld op het vlak van de passagiersrechten. Wij zijn voorstander van deze maatregelen, en daarom stem ik voor het verslag.</p>
    </intervention>
    <intervention id="2-182-702" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik steun dit document daar sinds de inwerkingtreding van het Verdrag van Lissabon op 1 december 2009 bij het sluiten van internationale overeenkomsten vaker de goedkeuring van het Parlement is vereist. Omdat ze een terrein bestrijken waarop de gewone wetgevingsprocedure van toepassing is, vallen nu ook luchtvaartovereenkomsten onder deze categorie. Gezien deze wijziging heeft de Commissie vervoer en toerisme besloten een initiatiefverslag op te stellen met het oog op de vaststelling van enkele algemene beginselen voor de evaluatie van luchtvaartovereenkomsten, zowel qua inhoud als de door de commissie aan te nemen procedures, om te verzekeren dat zij in de loop van de onderhandelingen volledig op de hoogte wordt gehouden en de kans krijgt haar prioriteiten kenbaar te maken ruim voordat zij voor de keus wordt gesteld wel of geen goedkeuring te verlenen.</p>
    </intervention>
    <intervention id="2-182-718" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Ik heb vandaag gestemd voor het verslag van de heer Simpson over internationale luchtvaartovereenkomsten in het kader van het Verdrag van Lissabon. Sinds de inwerkingtreding van het Verdrag op 1 december 2009 is de goedkeuring van het Parlement vereist voor overeenkomsten op gebieden waarop de gewone wetgevingsprocedure van toepassing is. Dit is een grote verbetering, zeker gelet op de democratische tekortkomingen van de EU, omdat het Parlement – een door de Europese burgers democratisch gekozen orgaan – in het verleden alleen na de sluiting van dergelijke overeenkomsten werd geraadpleegd. Wij verwachten dan ook dat de Commissie gehoor geeft aan ons verzoek om een adequate informatievoorziening in stand te houden en de bevoegde commissie volledig te informeren wanneer zij voornemens is onderhandelingen voor te stellen over de sluiting of wijziging van internationale luchtvaartovereenkomsten, zodat het gehele Parlement volledig op de hoogte is wanneer het advies uitbrengt.</p>
    </intervention>
    <intervention id="2-182-750" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Het Verdrag van Lissabon geeft het Parlement nieuwe bevoegdheden, waaronder een grotere beslissingsbevoegdheid. Daarnaast heeft het Parlement de verantwoordelijkheid om te zorgen voor een goede gang van zaken, informatie aan en veiligheid van de burger. Het samenvoegen van de regelgeving van de bevoegde commissies van het Europees Parlement, wederzijdse erkenning van de veiligheids- en beveiligingsnormen en waarborging van de hoogst mogelijke standaard met betrekking tot internationale luchtvaartovereenkomsten brengt vanuit logistiek en economisch oogpunt voordelen voor passagiers en goederenvervoerders en ook voor de luchtvaartmaatschappijen.</p>
    </intervention>
    <intervention id="2-183-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb vóór dit verslag gestemd, waarin het Europees Parlement van oordeel is dat allesomvattende luchtvaartovereenkomsten met buurlanden of belangrijke partners wereldwijd aanzienlijke voordelen kunnen opleveren voor passagiers, goederenvervoerders en luchtvaartmaatschappijen, zowel op het gebied van markttoegang als de harmonisering van de regelgeving teneinde eerlijke concurrentie te bevorderen, ook met betrekking tot overheidssubsidies en sociale en milieunormen, mits aan bepaalde normen en voorwaarden wordt voldaan.</p>
    </intervention>
    <intervention id="2-183-031" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Krachtens het Verdrag van Lissabon is voor luchtvaartovereenkomsten de goedkeuring van het Parlement vereist, aangezien op de luchtvaartsector de gewone wetgevingsprocedure van toepassing is. Wij steunen het voornemen van de Commissie vervoer en toerisme om enkele algemene beginselen vast te stellen voor de inhoudelijke evaluatie van luchtvaartovereenkomsten. Zij dient in de loop van de onderhandelingen volledig op de hoogte te worden gehouden en de kans te krijgen haar prioriteiten kenbaar te maken ruim voordat zij voor de keus wordt gesteld wel of geen goedkeuring te verlenen. Om die reden moet het Parlement de procedure vanaf het begin volgen. Allesomvattende luchtvaartovereenkomsten met buurlanden of belangrijke partners wereldwijd kunnen aanzienlijke voordelen opleveren, doordat de dienstverlening aan de Europese passagiers en goederenvervoerders wordt verbeterd – zowel wat verscheidenheid als de prijs betreft – terwijl luchtvaartmaatschappijen kunnen profiteren van nieuwe winstmogelijkheden. Bovendien kan harmonisering van de regelgeving zeer gunstig uitpakken voor de bevordering van eerlijke concurrentie. Tot slot achten wij het van groot belang dat er onderhandelingen worden geopend met belangrijke Aziatische handelspartners, waaronder de Volksrepubliek China en India, aangezien dergelijke overeenkomsten door de economische groei van deze regio steeds belangrijker worden voor de ontwikkeling van de wereldhandel.</p>
    </intervention>
    <intervention id="2-183-038" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Sinds de inwerkingtreding van het Verdrag van Lissabon op 1 december 2009 is bij het sluiten van internationale overeenkomsten vaker de goedkeuring van het Parlement vereist. Omdat ze een terrein bestrijken waarop de gewone wetgevingsprocedure van toepassing is, vallen nu ook luchtvaartovereenkomsten onder deze categorie. Daarom heeft de commissie vervoer en toerisme besloten een initiatiefverslag op te stellen met het oog op de vaststelling van enkele algemene beginselen voor de evaluatie van luchtvaartovereenkomsten, zowel qua inhoud als de door de commissie aan te nemen procedures, om te verzekeren dat zij in de loop van de onderhandelingen volledig op de hoogte wordt gehouden en de kans krijgt haar prioriteiten kenbaar te maken ruim voordat zij voor de keus wordt gesteld wel of geen goedkeuring te verlenen.</p>
      <p sl="pt">De nieuwe bevoegdheden van het Parlement uit hoofde van het Verdrag van Lissabon brengen ook nieuwe verantwoordelijkheden met zich mee. Het Parlement en zijn bevoegde commissie moeten goed op de hoogte blijven over de voorbereiding van de overeenkomsten waaraan zij vervolgens gevraagd worden hun goedkeuring te hechten. Dit omvat de bredere verantwoordelijkheid om nauwlettender toe te zien op het verloop van de onderhandelingen. In de toekomst zal bij de onderhandelingen over internationale overeenkomsten met deze punten rekening moeten worden gehouden.</p>
    </intervention>
    <intervention id="2-183-046" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Het verslag beslaat het kader voor de evaluatie van afzonderlijke luchtvaartovereenkomsten, waarbij rekening wordt gehouden met de veranderingen in het kader van het Verdrag van Lissabon, dat moet worden toegepast bij alle toekomstige onderhandelingen, de sluiting van onderhandelingen en de parlementaire goedkeuring daarvan (middels instemming). Tot de relevante criteria voor luchtvaartovereenkomsten met derde landen behoren evenwichtige markttoegang en investeringsmogelijkheden, evenals eerlijke concurrentie in termen van overheidssubsidies en sociale en milieunormen. Ik heb vóór gestemd.</p>
    </intervention>
    <intervention id="2-183-062" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Allesomvattende luchtvaartovereenkomsten met buurlanden of belangrijke partners wereldwijd kunnen zowel voor goederenvervoerders en luchtvaartmaatschappijen voordelig zijn alsook voor passagiers. Eerst en vooral garanderen dergelijke overeenkomsten alle luchtvaartmaatschappijen van de Unie dezelfde rechten. Bovendien zijn strenge vlucht- en luchtveiligheidsnormen van kracht, die voor vliegpassagiers, bemanning en de luchtvaart in het algemeen van cruciaal belang zijn. Inzake de voordelen van de genoemde overeenkomsten, ben ik van mening dat het nuttig is algemene beginselen te hebben bij de evaluatie van luchtvaartovereenkomsten. Het is van belang dat in elke overeenkomst beperkingen ten aanzien van markttoegang en investeringsmogelijkheden worden versoepeld of teniet worden gedaan, dat sociale en milieunormen worden gehandhaafd en verbeterd, dat voor passende waarborgen ten aanzien van gegevensbescherming en de persoonlijke levenssfeer wordt gezorgd, dat veiligheidsnormen wederzijds worden vastgelegd en een hoog niveau van passagiersrechten in stand wordt gehouden. Er moet ook op gewezen worden dat de Commissie dringend maatregelen moet nemen om de kwestie van het vliegen boven Siberië op te lossen en de onderhandelingen inzake internationale luchtvaartovereenkomsten met Japan en Rusland te openen.</p>
    </intervention>
    <intervention id="2-183-296" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Sinds de inwerkingtreding van het Verdrag van Lissabon op 1 december 2009 is bij het sluiten van internationale overeenkomsten vaker de goedkeuring van het Parlement vereist. Omdat ze een terrein bestrijken waarop de gewone wetgevingsprocedure van toepassing is, vallen nu ook luchtvaartovereenkomsten onder deze categorie. Daarom heeft de commissie vervoer en toerisme besloten een initiatiefverslag op te stellen met het oog op de vaststelling van enkele algemene beginselen voor de evaluatie van luchtvaartovereenkomsten, zowel qua inhoud als de door de commissie aan te nemen procedures, om te verzekeren dat zij in de loop van de onderhandelingen volledig op de hoogte wordt gehouden en de kans krijgt haar prioriteiten kenbaar te maken ruim voordat zij voor de keus wordt gesteld wel of geen goedkeuring te verlenen. De nieuwe bevoegdheden van het Parlement uit hoofde van het Verdrag van Lissabon brengen ook nieuwe verantwoordelijkheden met zich mee. Het Parlement en zijn bevoegde commissie moeten goed op de hoogte blijven over de voorbereiding van de overeenkomsten waaraan zij vervolgens gevraagd worden hun goedkeuring te hechten. Dit omvat de bredere verantwoordelijkheid om nauwlettender toe te zien op het verloop van de onderhandelingen. Ik heb vóór dit verslag gestemd. De in dat verslag geïdentificeerde mogelijkheden kunnen worden gezien als een keuzemenu van onderdelen waarvoor, afhankelijk van de bijzondere omstandigheden van iedere overeenkomst, kan worden gekozen.</p>
    </intervention>
    <intervention id="2-183-531" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Sinds de inwerkingtreding van het Verdrag van Lissabon speelt het Parlement een grote rol bij de sluiting van internationale luchtvaartovereenkomsten. De Commissie vervoer en toerisme heeft besloten een initiatiefverslag op te stellen met het oog op de vaststelling van enkele algemene beginselen voor de evaluatie van luchtvaartovereenkomsten, zowel qua inhoud als de door de commissie aan te nemen procedures, om te verzekeren dat zij in de loop van de onderhandelingen volledig op de hoogte wordt gehouden en de kans krijgt haar prioriteiten kenbaar te maken ruim voordat zij voor de keus wordt gesteld wel of geen goedkeuring te verlenen.</p>
      <p sl="it">Er bestaan drie soorten luchtvaartovereenkomsten: horizontale overeenkomsten, waarmee bestaande bilaterale overeenkomsten in overeenstemming worden gebracht met het EU-recht; allesomvattende overeenkomsten, die gericht zijn op de waarborging van eerlijke concurrentie, en veiligheidsovereenkomsten, die bedoeld zijn om een hoog niveau van veiligheid te garanderen voor de burgerluchtvaart. Daarnaast worden in het rapport enkele criteria voorgesteld voor de beoordeling van de inhoud van de overeenkomsten, waaronder een evenwichtige toegang tot de markten en tot investeringsmogelijkheden, en eerlijke concurrentie met betrekking tot overheidssubsidies en sociale en milieunormen. Ik heb voor gestemd, opdat er een adequate informatievoorziening in stand wordt gehouden en de zwakke en sterke kanten van lopende overeenkomsten beter worden geëvalueerd.</p>
    </intervention>
    <intervention id="2-183-765" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Het Verdrag van Lissabon heeft de bevoegdheden van het Europees Parlement bij het afsluiten van internationale verdragen uitgebreid. Daarom zullen we nu bij het herdefiniëren van onze parlementaire status nieuwe juridische kaders voor ons werk moeten ontwerpen. Dat is wat er bij dit verslag speelt. Het Parlement is voortaan ook bevoegd inzake luchtvaartovereenkomsten. We moeten er dan voor zorgen dat we tijdens de onderhandelingsfase alle nodige informatie ontvangen. De participatie van het Parlement mag immers niet alleen betrekking hebben op het eindresultaat van de onderhandelingsprocedure. Dan zouden onze inbreng beperkt blijven tot het goed- of afkeuren van dat eindresultaat. Zo zouden we geen goed onderbouwd standpunt kunnen innemen op basis van een hele reeks belangrijke indicatoren. Het Parlement moet dus in alle fasen van het proces kunnen interveniëren. We moeten daarom aangeven (in algemene zin) op welke momenten we informatie wensen te ontvangen, alsook in welke vorm die informatie dient te worden aangereikt.</p>
    </intervention>
    <intervention id="2-184-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb vóór gestemd. Sinds de inwerkingtreding van het Verdrag van Lissabon op 1 december 2009 is bij het sluiten van internationale overeenkomsten vaker de goedkeuring van het Parlement vereist. Omdat ze een terrein bestrijken waarop de gewone wetgevingsprocedure van toepassing is, vallen nu ook luchtvaartovereenkomsten onder deze categorie. Voorheen werd het Parlement slechts geraadpleegd over dergelijke overeenkomsten. Gezien deze wijziging heeft de Commissie vervoer en toerisme besloten een initiatiefverslag op te stellen met het oog op de vaststelling van enkele algemene beginselen voor de evaluatie van luchtvaartovereenkomsten, zowel qua inhoud als de door de Commissie aan te nemen procedures, om te verzekeren dat zij in de loop van de onderhandelingen volledig op de hoogte wordt gehouden en de kans krijgt haar prioriteiten kenbaar te maken ruim voordat zij voor de keus wordt gesteld wel of geen goedkeuring te verlenen.</p>
    </intervention>
    <intervention id="2-183-125" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">In het verslag zijn algemene beginselen opgenomen voor goede communicatie tussen het Parlement en de Commissie bij de goedkeuring van internationale luchtvaartovereenkomsten en voor de vaststelling van gemeenschappelijke bepalingen bij de evaluatie van luchtvaartovereenkomsten. Dankzij het Verdrag van Lissabon heeft het Parlement meer bevoegdheden en bijbehorende verantwoordelijkheden gekregen, en moet het nauwer toezicht houden op het verloop van de onderhandelingen over en de sluiting van luchtvaartovereenkomsten. Gelet op het belang van deze overeenkomsten, vooral voor wat betreft het waarborgen van betere dienstverlening voor de passagiers en het creëren van nieuwe mogelijkheden voor luchtvaartmaatschappijen, zou het goed zijn als het Parlement de Commissie in de beginfase op de hoogte stelt van zijn zorgen en van de evaluatiecriteria die het Parlement hanteert, en niet wacht tot de onderhandelingen afgerond zijn.</p>
    </intervention>
    <intervention id="2-183-250" speaker_id="97308" name="Vilja SAVISAAR-TOOMAST" is_mep="True" mode="written" nationality="Estonia" birth_date="15-08-1962" birth_place="Antsla" p_group="Group of the Alliance of Liberals and Democrats for Europe" m_state="EE">
      <p sl="et">Bij het Verdrag van Lissabon zijn het Parlement meer rechten verleend. Zo is onder meer de goedkeuring van het Parlement vereist om internationale overeenkomsten te kunnen sluiten. De Commissie vervoer en toerisme moet regelmatig luchtvaartovereenkomsten beoordelen en behandelen. Ik ben van mening dat dit verslag het werk van de Commissie vervoer en toerisme in grote mate zal vergemakkelijken en vereenvoudigen, aangezien daarin de beginselen worden beschreven op grond waarvan we luchtvaartovereenkomsten zowel inhoudelijk als in termen van maatregelen dienen te beoordelen.</p>
      <p sl="et">Bovendien draagt dit verslag ertoe bij de uiteenlopende luchtvaartovereenkomsten beter te begrijpen en zo efficiënt mogelijk te behandelen, terwijl daarin ook wordt gespecificeerd met welke criteria we rekening moeten houden en op welke de aspecten we moeten letten. Daarnaast bevat het verslag wenken over hoe we vooruitgang kunnen boeken bij deze luchtvaartovereenkomsten en wat de vereisten zijn in de verschillende stadia van de behandeling ervan door de instellingen. Volgens mij is dit een cruciaal verslag, en daarom heb ik voor aanneming ervan gestemd.</p>
    </intervention>
    <intervention id="2-183-500" speaker_id="1309" name="Brian SIMPSON" is_mep="True" mode="written" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Dit verslag voorziet in een kader dat moet worden vastgesteld zodat het Parlement haar verplichtingen op grond van het Verdrag van Lissabon kan nakomen met betrekking tot internationale luchtvaartovereenkomsten. De Commissie vervoer en toerisme hechtte er groot belang aan dat het Parlement bij afzonderlijke overeenkomsten met afzonderlijke soevereine staten dezelfde procedures en richtlijnen hanteert waarmee de rapporteurs kunnen werken, om ons een consistente aanpak te bieden en de gelegenheid te geven naar belangrijke aspecten te kijken, waaronder relevante veiligheidsvoorschriften en sociale voorwaarden. Ik ga vóór stemmen en hoop dat het Parlement mijn verslag kan steunen, zodat het voorgestelde kader operationeel kan worden gemaakt.</p>
    </intervention>
    <intervention id="2-183-750" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Sinds de inwerkingtreding van het Verdrag van Lissabon is bij het sluiten van internationale overeenkomsten vaker de officiële goedkeuring van het Parlement vereist. Omdat ze een terrein bestrijken waarop de gewone wetgevingsprocedure van toepassing is, vallen nu ook luchtvaartovereenkomsten onder deze categorie. Dat betekent dat het EP regelmatig informatie dient te ontvangen, teneinde een afgewogen oordeel over de gehele onderhandelingsprocedure te kunnen vormen en zijn eigen mening en prioriteiten uit te kunnen dragen.</p>
      <p sl="pt">Dit verslag bevat een aantal richtsnoeren voor de analyse van luchtvaartovereenkomsten (zowel op procedureel als op inhoudelijk vlak). Het onderscheid drie typen overeenkomst: horizontale overeenkomsten, allesomvattende overeenkomsten en veiligheidsovereenkomsten.</p>
      <p sl="pt">Ik heb vóór deze overeenkomst gestemd. Net als de rapporteur vindt ook ik het van fundamenteel belang dat de Europese Commissie erkent dat het EP de onderhandelingsprocedure via informatie-uitwisseling steeds moet kunnen volgen. De Commissie moet om de drie jaar een beoordeling geven van de voor- en nadelen van de reeds bestaande overeenkomsten. De goedkeuring van overeenkomsten moet geschieden binnen het kader van soepel verlopende interinstitutionele betrekkingen, die alle Europese instellingen in staat stelt bij die goedkeuring een actieve rol te spelen.</p>
    </intervention>
    <intervention id="2-183-875" speaker_id="96660" name="Niki TZAVELA" is_mep="True" mode="written" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">Ik heb voor het verslag van Brian Simpson over internationale luchtvaartovereenkomsten in het kader van het Verdrag van Lissabon gestemd gezien het feit dat het Parlement inmiddels meer verantwoordelijkheid heeft bij onderhandelingen over internationale verdragen. Hier komt bij dat verdragen over luchttransport met derde landen bevorderlijk zijn voor de ontwikkeling van het internationale luchttransport en rechtszekerheid waarborgen.</p>
    </intervention>
    <intervention id="2-185-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Het Verdrag van Lissabon heeft tot nieuwe bevoegdheden geleid, en dat betekent dat internationale luchtvaartovereenkomsten vaker ter beoordeling en goedkeuring aan het Europees Parlement zullen worden voorgelegd. Daarom stelt de rapporteur voor om algemene principes uit te werken om die beoordeling te vereenvoudigen, maar ook te verbeteren. De rapporteur erkent dat dergelijke overeenkomsten principieel voordelen met zich meebrengen, maar hij kiest voor een genuanceerde aanpak, en pleit in meerdere passages voor een constructieve dialoog tussen de Commissie en het Parlement.</p>
    </intervention>
    <intervention id="2-185-002" speaker_id="96778" name="Artur ZASADA" is_mep="True" mode="written" nationality="Poland" birth_date="05-06-1969" birth_place="Zielona Góra" p_group="Group of the European People's Party (Christian Democrats)" m_state="PL">
      <p sl="pl">Ik ben ingenomen met het resultaat van de stemming van vandaag, vooral omdat ik als rapporteur het document over de luchtvervoersovereenkomst tussen de Europese Unie en de Verenigde Staten heb opgesteld. Dat was een uiterst belangrijk document. De luchtvaartmarkten van de Europese Unie en de Verenigde Staten zijn samen goed voor ongeveer 60 procent van het luchtverkeer wereldwijd. De toekomstige openstelling op niet-discriminerende wijze van de markt voor luchtvaartmaatschappijen uit de EU en de VS zal niet alleen leiden tot betere diensten voor passagiers en vrachtvervoerders, maar zal ook aanzienlijke economische voordelen opleveren en voor extra werkgelegenheid zorgen. Jammer genoeg was het Europees Parlement niet betrokken bij de onderhandelingen over de overeenkomst tussen de Europese Unie en de Verenigde Staten en was het dus niet in staat om de inhoud van het document te beïnvloeden. Dit is een onaanvaardbare situatie. Ik ga daarom akkoord met de belangrijkste stelling uit het verslag van de heer Simpson over internationale luchtvaartovereenkomsten, dat vandaag is aangenomen. Het Europees Parlement moest in een vroeg stadium bij de onderhandelingen worden betrokken of moest op zijn minst op de hoogte worden gehouden van de geboekte vooruitgang.</p>
    </intervention>
    <intervention id="2-186-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb mijn goedkeuring verleend aan dit verslag zoals dat er nu, met de nieuwe bijdragen van de Raad (earmarking , meer transparantie, initiatieven voor het vernieuwen van de vloot, bepalingen met betrekking tot de capaciteit van voertuigen, en een efficiëntere variatie van de infrastructuurheffingen), is komen uit te zien. Eurovignette III geeft de lidstaten de mogelijkheid om de weggebruikers desgewenst mee te laten betalen aan de externe kosten (akoestische en luchtvervuiling) om er zo voor te zorgen dat het beginsel dat de vervuiler betaalt in het wegverkeer wordt geconcretiseerd. Vooruitlopend op het Witboek verplicht deze wetgeving de lidstaten en de Commissie verdere stappen te nemen in de richting van een duurzamer en in sterkere mate interoperationeel vervoerssysteem, met een geharmoniseerde belastingoplegging en een verdere internalisering van de externe kosten.</p>
    </intervention>
    <intervention id="2-186-750" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Dankzij de ontwerprichtlijn betreffende het in rekening brengen van het gebruik van bepaalde infrastructuurvoorzieningen aan zware vrachtvoertuigen (“Eurovignet”) hebben de lidstaten voortaan de mogelijkheid luchtverontreiniging en geluidhinder van het wegtransport te belasten. Deze maatregel volgens het principe 'de vervuiler betaalt' heeft tot doel te stimuleren dat de vrachtvoertuigen die over onze wegen rijden geleidelijk aan worden vervangen door nieuwe. De nieuwe maatregel kan ook worden beschouwd als een nieuwe bron van inkomsten voor schoner transport, zoals het vervoer over het spoor of over het water. Ik heb het verslag van Saïd El Khadraoui derhalve mijn steun gegeven. Toch wil ik de lidstaten vragen gematigdheid te betrachten bij het toepassen van het Eurovignet: het Eurovignet mag in geen geval een gevaar vormen voor de commerciële en financiële gezondheid van transportondernemingen of ondernemingen die gebruik maken van transport.</p>
    </intervention>
    <intervention id="2-187-000" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">De meeste Ierse goederen die op de Europese markt worden verkocht, worden via het wegennet vervoerd, en daarom heb ik tegen de in dit verslag aanbevolen maatregelen gestemd, aangezien zij buitensporige kosten met zich mee zouden brengen voor de Ierse vervoerders, exporteurs en producenten. De Eurovignet-richtlijn voorziet reeds in heffingen, maar de lidstaten zijn niet verplicht die heffingen in te voeren. Het Eurovignet geldt momenteel voor 15 000 kilometer Europese snelwegen, waartoe de helft van de Europese tolwegen behoort. Weliswaar vind ik dat luchtvervuiling en lawaaioverlast moeten worden aangepakt en de mensen moeten worden aangemoedigd om schonere voertuigen te gebruiken, maar als deze richtlijn wordt uitgebreid met heffingen voor lawaaioverlast en luchtvervuiling, zouden de Ierse vervoersbedrijven die Ierse exportproducten naar Europa brengen, daarvan in grote mate de dupe worden.</p>
      <p sl="ga">Tal van Ierse producten worden uitgevoerd naar derde landen, en de bijkomende kosten die als gevolg van de voorstellen van het verslag zouden ontstaan, zouden zeer schadelijk zijn voor de Ierse exporteurs en vervoerders en zouden een genadeklap kunnen betekenen voor kleine ondernemingen die slechts met kleine winstmarges draaien.</p>
    </intervention>
    <intervention id="2-187-125" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb gestemd vóór dit in tweede lezing vastgestelde gemeenschappelijke standpunt van Raad en Parlement over Eurovignette. De richtlijn heeft als belangrijkste doelen de lidstaten de mogelijkheid te geven om bepaalde – beperkte – externe kosten door te berekenen aan de weggebruikers, en zo het 'de vervuiler betaalt'-beginsel in te voeren, en om lidstaten ook extra mogelijkheden te geven om hun nationale tolsystemen efficiënter te maken. Ik ben het eens met de doelstellingen milieuvervuiling te doen afnemen en het ‘de vervuiler betaalt’-beginsel in het wegvervoer in te voeren. Ik heb ook het voorstel gesteund de inkomsten uit Eurovignette te investeren in wegeninfrastructuur en te gebruiken om vervoer groener te maken. De bevordering van duurzaam vervoer is een centrale doelstelling van het gemeenschappelijke vervoersbeleid. Te dien einde moeten de mate waarin het vervoer aan de klimaatverandering bijdraagt en de negatieve effecten ervan, met name de congestieproblemen die de mobiliteit belemmeren, en de luchtverontreiniging en geluidhinder die gezondheids- en milieuschade veroorzaken, worden verminderd.</p>
    </intervention>
    <intervention id="2-187-375" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Hoewel ik blij ben dat er een overeenkomst over de Eurovignetrichtlijn is bereikt, ben ik niettemin verre van tevreden met het eindresultaat. Door het tussen het Parlement en de Raad gevonden compromis goed te keuren, maken we een einde aan jarenlange onderhandelingen. Zeker, het is een stap in de goede richting, maar het is een minimale overeenkomst zonder dwangmiddelen! De lidstaten worden inderdaad in staat gesteld, maar op geen enkele manier verplicht, om zware vrachtvoertuigen te laten betalen voor de externe kosten die zij veroorzaken. Maar feit is wel dat het idee is geuit en dat is ook het echte positieve punt en de reden waarom ik voor het verslag heb gestemd. Door het principe 'de vervuiler betaalt' op zware vrachtvoertuigen toe te passen, opent de richtlijn de weg naar de erkenning in ons overheidsbeleid van de internalisering van externe kosten die door het transport worden veroorzaakt. Ook het principe van transparantie van inkomsten en investeringen staat nu op de agenda. Laten we hopen dat dat een gewoonte wordt bij de beoordeling van overheidsbeleid: de lidstaten zullen daadwerkelijk regelmatig verslag moeten uitbrengen aan de Commissie. Wij betreuren echter het lage percentage van de inkomsten dat mag worden gebruikt voor het trans-Europees vervoersnetwerk (15 procent). Daarnaast moeten we erop toezien dat de lidstaten hun belofte houden en de inkomsten in duurzame projecten investeren.</p>
    </intervention>
    <intervention id="2-187-250" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">Het verslag waarover wij vandaag debatteren is met name belangrijk vanwege de wijziging van Richtlijn 1999/62/EG betreffende het in rekening brengen van het gebruik van bepaalde infrastructuurvoorzieningen aan zware vrachtvoertuigen. De indiening van dit voorstel voor een richtlijn – een compromis tussen het Hongaars voorzitterschap, de Commissie en het Parlement – is in mijn ogen zeer schadelijk voor de Italiaanse economie, omdat de Italiaanse transportsector goed is voor een derde van het goederenvervoer over de Europese wegen en een waarde van ongeveer 200 miljard euro per jaar vertegenwoordigt.</p>
      <p sl="it">Nadat de richtlijn is omgezet in de Europese doorvoerlanden, zal de import van goederen naar Italië en de uitvoer van Italiaanse goederen gepaard gaan met een stijging van de aanvullende lasten. Ik deel het zeer kritische standpunt van de Italiaanse regering, die van mening is dat het in deze economisch zware tijden een zeer onverstandig politiek besluit is om een economische sector waar onze markt op steunt, te belasten. Naar mijn mening veranderen de kleine doorbraken die met het compromis werden bereikt, weinig aan een tekst die zeer schadelijk is voor de Italiaanse economie en de transportsector. Daarnaast is niet bewezen dat de maatregel effect sorteert: zolang er nog geen intermodaal infrastructuurnetwerk is, zal het vervoer over de weg toenemen, en zodoende zullen ook de bijbehorende vervuilingskosten stijgen.</p>
    </intervention>
    <intervention id="2-187-500" speaker_id="96798" name="John BUFTON" is_mep="True" mode="written" nationality="United Kingdom" birth_date="31-08-1962" birth_place="Llanidloes " p_group="Europe of freedom and democracy Group" m_state="GB">
      <p sl="en">Ik heb tegen dit amendement gestemd, omdat het van cruciaal belang is dat de Commissie geen mogelijkheden krijgt om inkomsten te verwerven, zelfs niet via een indirecte heffing, vooral zonder de unanieme toestemming van de Raad. In het VK onderschrijven we thans de Eurovignetregeling niet. De Britse regering onderzoekt daarentegen momenteel de invoering van tolheffing voor vrachtwagens in 2015 conform de Europese wetgeving. De Commissie heeft zich echter het recht voorbehouden om de koolstofbelasting per 2013 verplicht te stellen. Ik wil de Britse burgers op geen enkele manier te zien bijdragen aan welke vorm van Europese belasting dan ook.</p>
    </intervention>
    <intervention id="2-187-750" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Het instellen van een heffing op zware voertuigen is onevenredig belastend voor landen in de periferie van de Europese Unie, zoals Griekenland, Italië, Spanje en Portugal. Dat zijn ook nog eens de landen die door de financiële crisis (die in deze landen de vorm van een economische en begrotingscrisis heeft aangenomen) het zwaarst getroffen zijn. Gelet op het voorgaande heb ik tegen dit document gestemd. Ik vind het onjuist dat de hier bedoelde heffingen niet overal hetzelfde gewicht hebben. Het grootste deel van de opbrengsten zal in de perifere landen worden gerealiseerd, maar deze zullen ten goede komen aan de centraal gelegen landen.</p>
    </intervention>
    <intervention id="2-187-875" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik heb gestemd tegen het verslag-El Khadraoui over belasting op zware vrachtvoertuigen, omdat het voorstel ruimte laat voor het instellen van tariefbarrières. Hierdoor zullen de kosten van goederenvervoerders uit perifere lidstaten stijgen. De richtlijn zal daarnaast lidstaten toestaan compensatie te verlenen voor deze belasting, hetgeen kan leiden tot concurrentieverstoring tussen Europese vervoerders uit verschillende lidstaten.</p>
    </intervention>
    <intervention id="2-188-125" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Het Parlement heeft zojuist zijn goedkeuring gegeven aan de nieuwe belastingregeling voor het wegverkeer teneinde de ontwikkeling en financiering van een vervoerbeleid mogelijk te maken dat beter is afgestemd op de milieueisen op het gebied van verontreiniging en lawaai. Terwijl wegvervoerders voortaan moeten gaan betalen voor de luchtverontreiniging en geluidhinder die vrachtwagens veroorzaken, worden lidstaten verplicht om als tegenprestatie de met door deze heffing verkregen inkomsten te investeren in een trans-Europees vervoersnet, en dan met name in concurrerender en minder vervuilende vervoerssystemen. Deze maatregelen zijn een stap voorwaarts, maar niet voldoende. Het wordt tijd dat de lidstaten beginnen een echt ontwikkelingsbeleid voor vracht op poten zetten en zo op coherente wijze gebruik gaan maken van het totaal aan infrastructuurvoorzieningen van het spoorweg- en wegvervoer.</p>
    </intervention>
    <intervention id="2-188-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Het Europees Parlement heeft vandaag met een grote meerderheid de herziening van de Eurovignetrichtlijn goedgekeurd. In de tekst is bepaald dat vrachtvoertuigen moeten betalen voor de luchtverontreiniging en geluidhinder die zij veroorzaken. De overeenkomst die vandaag is bekrachtigd, biedt de lidstaten de gelegenheid de kosten van de luchtverontreiniging en geluidhinder aan de wegvervoerders door te berekenen, naast de heffingen voor het gebruik van de infrastructuurvoorzieningen van de weg.</p>
      <p sl="fr">Hoewel deze herziening belangrijk is, is dit slechts een klein stapje in de goede richting. De regelgeving is namelijk niet-dwingend! Ik verwacht dus nog nieuwe voorstellen die deze nieuwe maatregelen, waaronder het doorberekenen van de kosten van alle schade die aan het milieu wordt toegebracht, wel dwingend maken en die het principe 'de vervuiler betaalt' naar alle vervoerswijzen uitbreiden.</p>
      <p sl="fr">In de tekst wordt er ook op aangedrongen de inkomsten uit tolheffingen op een bepaalde manier te gebruiken. Op dat punt heeft het Parlement de lidstaten verplicht een deel van de opbrengsten uit de tolheffing te investeren in een verbetering van de verkeersinfrastructuur en de mobiliteit. De inkomsten uit heffingen zouden ook aangewend moeten kunnen worden voor projecten die de vermindering van de luchtverontreiniging of zelfs de geluidhinder nastreven.</p>
    </intervention>
    <intervention id="2-188-250" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb tegen dit verslag over het opleggen van heffingen aan zware vrachtvoertuigen gestemd, omdat ik meen dat het in rekening brengen van het gebruik van bepaalde infrastructuurvoorzieningen negatieve gevolgen kan hebben voor de Europese economie, inzonderheid die van de perifere landen. Gelet op de huidige economische conjunctuur en het feit dat er in de sector wegvervoer al verschillende belastingen en heffingen worden opgelegd (zoals de bijzondere brandstofverbruiksbelasting), geloof ik dat het internaliseren van de kosten in deze sector heel goed afgewogen zal moeten worden als we willen dat er een bredere consensus ontstaat tussen de door deze maatregelen getroffen actoren.</p>
    </intervention>
    <intervention id="2-188-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Deze wijziging van de Eurovignet-richtlijn heeft tot gevolg dat het principe dat de vervuiler betaalt van toepassing wordt verklaard op zware vrachtvoertuigen die van de Europese autowegen gebruik maken. Dat betekent dat de lidstaten de mogelijkheid krijgen de kosten van akoestische en luchtvervuiling door te berekenen in de tolheffingen op de nationale snelwegen. Deze extra heffing zou gemiddeld ongeveer drie tot vier cent per voertuig per kilometer bedragen. De Europese Unie is momenteel echter ernstig verzwakt en we moeten nu meer dan ooit kunnen concurreren. Dit is dus niet het moment om het vrachtvervoer nog duurder te maken, en zeker niet voor de perifere landen. Voor deze landen geldt nu al dat de prijzen van de goederen verhoogd worden met die van het transport. Ze zijn hoe dan ook verplicht met de brandstof bij te dragen tot het internaliseren van de kosten. Als ze op bij de tolheffingen nu ook nog eens extra moeten gaan betalen zullen ze minder concurrerend worden. Het gaat hier om een belangrijk milieuvraagstuk, maar dit lijkt me niet het aangewezen moment om Europese ondernemingen met een extra heffing te belasten.</p>
    </intervention>
    <intervention id="2-188-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Het opleggen van een heffing voor zware vrachtvoertuigen is een maatregel die de perifere landen van de Europese Unie ongemeen zwaar treft en tegelijkertijd een bron van extra inkomsten voor de landen in het centrum van Europa vormt. De via de trialoog tot stand gekomen tekst is voor Portugal minder negatief dan het voorstel van de commissie vervoer en toerisme (TRAN), omdat eerstgenoemde tekst de variatie in heffingen tot 175 procent beperkt en de piekperiode tot vijf uur terugbrengt, en daarnaast de vrijstellingsperiode voor minder vervuilende voertuigen met één jaar verlengt (tot vier jaar). Er blijft echter een heffing bestaan, en die zal de perifere landen van de Europese Unie extra kosten opleggen. De nieuwe bepalingen van de Eurovignet-richtlijn verschaffen de lidstaten immers de mogelijkheid om zware vrachtwagens niet alleen een heffing op te leggen voor het gebruik van de infrastructuur, maar ook voor de door het verkeer veroorzaakte akoestische en luchtvervuiling. Deze extra heffing bedraagt gemiddeld drie tot vier cent per voertuig per kilometer. Minder vervuilende voertuigen zijn vrijgesteld. Ik heb tegen dit verslag gestemd, omdat ik meen dat de perifere lidstaten hier meer schade van zullen ondervinden dan andere lidstaten.</p>
    </intervention>
    <intervention id="2-189-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">De enorme afhankelijkheid van het wegvervoer is een heel reëel probleem (in Portugal is die afhankelijkheid nog sterker dan dat gemiddeld in Europa het geval is). Het wegvervoer veroorzaakt veel vervuiling, en vormt zo dus een bedreiging voor het milieu en de volksgezondheid. Daar komt nog eens het energieaspect bij: olie is wordt steeds schaarser en deze grondstof wordt gaandeweg minder toegankelijk. Daarom is het zaak dat we de diversificatie van het vrachtvervoer bevorderen, waarbij het accent op het spoorwegvervoer zou moeten komen te liggen. Dat is helaas nog niet het geval. In een aantal landen, waaronder Portugal, wordt er in het spoorwegvervoer nu juist steeds minder geïnvesteerd. Die tendens wordt nog sterker in de nasleep van de doorgevoerde liberalisering en privatisering. Dit verslag brengt een aantal van deze aspecten aan de orde, maar stelt uiteindelijk alleen maar voor een nieuwe heffing voor zware vrachtvoertuigen in te voeren (bovenop de reeds bestaande heffingen, die in Portugal onlangs ook nog eens verhoogd zijn). Het is maar de vraag of de nieuwe heffingen op een doeltreffende wijze zullen bijdragen tot de vastgelegde doelstellingen. Het gaat al met al om een extra heffing, en in de huidige situatie kan dat voor veel bedrijven leiden tot liquiditeitsproblemen.</p>
    </intervention>
    <intervention id="2-190-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">De enorme afhankelijkheid van het wegvervoer is een heel reëel probleem (in Portugal is die afhankelijkheid nog sterker dan dat gemiddeld in Europa het geval is). Het wegvervoer veroorzaakt veel vervuiling, en vormt zo dus een bedreiging voor het milieu en de volksgezondheid. Daar komt nog eens het energieaspect bij: olie is wordt steeds schaarser en deze grondstof wordt gaandeweg minder toegankelijk.</p>
      <p sl="pt">Daarom is het zaak dat we de diversificatie van het vrachtvervoer bevorderen, waarbij het accent op het spoorwegvervoer zou moeten komen te liggen. Dat is helaas nog niet het geval. In een aantal landen, waaronder Portugal, wordt er in het spoorwegvervoer nu juist steeds minder geïnvesteerd. Die tendens wordt nog sterker in de nasleep van de doorgevoerde liberalisering en privatisering.</p>
      <p sl="pt">Dit verslag brengt een aantal van deze aspecten aan de orde, maar stelt uiteindelijk alleen maar voor een nieuwe heffing voor zware vrachtvoertuigen in te voeren (bovenop de reeds bestaande heffingen, sommige waarvan in Portugal onlangs ook nog eens verhoogd zijn of voor het eerst ingevoerd, zoals de heffingen op aanvankelijk tolvrije wegen). Het is maar de vraag of de nieuwe heffingen op een doeltreffende wijze zullen bijdragen tot de vastgelegde doelstellingen. Het gaat al met al om een extra heffing, en in de huidige situatie kan dat voor veel bedrijven leiden tot liquiditeitsproblemen.</p>
    </intervention>
    <intervention id="2-190-500" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Er is enige tijd verstreken sinds het standpunt van het Europees Parlement over Eurovignette III in eerste lezing werd aangenomen. De richtlijn zou lidstaten indien gewenst in staat moeten stellen weggebruikers bepaalde (beperkte) externe kosten in rekening te brengen, zodat in de sector van het wegvervoer eindelijk het principe ‘de gebruiker betaalt’ wordt ingevoerd.</p>
      <p sl="sk">De richtlijn biedt de lidstaten ook voldoende mogelijkheden om de effectiviteit van de nationale tolheffingssystemen te verhogen, wat een beter instrument zou zijn in het bestuur van de vraag in de transportsector. De Raad heeft deze doelstellingen in zijn standpunt bevestigd en nu is het nodig dat ook de Commissie stappen onderneemt die leiden tot een duurzame ontwikkeling van het vervoer, samenwerking, harmonisering van de tolsystemen en verdere internalisering van externe kosten.</p>
    </intervention>
    <intervention id="2-191-000" speaker_id="2125" name="Pat the Cope GALLAGHER" is_mep="True" mode="written" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="en">In de praktijk zal dit voorstel buitensporige gevolgen hebben op de perifere EU-lidstaten, zoals Ierland, omdat centraal gelegen lidstaten kunnen omschakelen op vervoer per spoor. Volgens schattingen van de Vereniging van Ierse exporteurs zal een vrachtwagen die vanuit Ierland via Holyhead en Dover naar het Europese vasteland reist, geconfronteerd worden met honderdtwintig euro aan heffingen op weggebruik en dertig euro aan externe kosten. Zodoende zal een retour driehonderd euro gaan kosten ten gevolge van deze wetgeving. Tot de belangrijkste exportsectoren die zullen worden getroffen, behoren die van de geneesmiddelen, de ICT, medische hulpmiddelen, zuivelproducten en andere voedingsmiddelen. Bovendien zijn er in Ierland meer dan dertigduizend mensen werkzaam in de wegvervoersector. Het komt erop neer dat de vervoerskosten van de Ierse export naar Europese markten zullen stijgen door deze nieuwe heffingen. Ik heb tegen dit verslag gestemd, omdat de EU zou moeten zoeken naar manieren om ons concurrentievermogen te verhogen in lijn met de Europa 2020-strategie, in plaats van wetgeving invoeren die een gevaar vormt voor ons concurrentievermogen.</p>
    </intervention>
    <intervention id="2-191-250" speaker_id="96892" name="Roberto GUALTIERI" is_mep="True" mode="written" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Het Parlement heeft zich positief uitgesproken over de richtlijn inzake heffingen op het gebruik van bepaalde wegen door vrachtwagens, hetgeen een positieve stap betekent voor de bescherming van de gezondheid van de Europese burgers en waaruit de bereidheid blijkt om de schadelijke effecten van de vervuiling die door het goederenvervoer over de weg wordt veroorzaakt, te beperken. Voor het eerst zal in deze sector het principe gelden dat de vervuiler betaalt, waarmee een veiliger, duurzamer transportsector wordt beoogd, en zodoende alternatieven worden bevorderd, zoals het verkeer over het spoor. Gelet op het bereikte compromis moet ook worden ingegaan op de bescherming van de sector wegvervoer, die niet te streng bestraft mag worden. Daarom moeten de lidstaten proberen om de inkomsten uit het Eurovignet beter te besteden, bijvoorbeeld door te investeren in de verbetering van de infrastructuur en door het gebruik van minder vervuilende voertuigen te bevorderen, om ervoor te zorgen dat alle sectoren profiteren van de voordelen van de richtlijn.</p>
    </intervention>
    <intervention id="2-191-500" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Ik heb voor het verslag van mijn collega Saïd El Khadraoui over de herziening van de Europese Eurovignetrichtlijn gestemd, waarmee zware vrachtvoertuigen belast kunnen worden. Voor de eerste keer wordt het principe 'de vervuiler betaalt' toegepast op het wegvervoer en kunnen zware vrachtvoertuigen worden belast voor geluidhinder en luchtverontreiniging als zij de wegen in de Europese Unie gebruiken. Het is een innoverend initiatief dat ik toejuich, omdat rekening wordt gehouden met de sociale en milieukosten en men zich niet enkel beperkt tot de kosten van de infrastructuurvoorzieningen. Het is niettemin jammer dat de ambitie van het Europees Parlement over strenge milieueisen werd afgeremd door de Raad van ministers, onder het voorwendsel van te hoge extra kosten. Ondanks alles is dit verslag voor het milieu een echte stap voorwaarts.</p>
    </intervention>
    <intervention id="2-191-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik steun dit document daar dit document als doel heeft zware vrachtvoertuigen te belasten afhankelijk van het tijdstip dat ze rijden, of ze al dan niet op piekmomenten rijden en eveneens afhankelijk van het verspreide lawaai en het type motor. Van het geïnde belastinggeld wordt minstens 15 procent geïnvesteerd in andere projecten met betrekking tot CO2-vermindering. Het is goed dat we vandaag bereid zijn de klimaatverandering af te remmen, dat het 'de vervuiler betaalt'-beginsel eindelijk wordt ingevoerd in het wegvervoer. Ik twijfel er niet aan dat zij de lidstaten extra mogelijkheden biedt om hun nationale tolsystemen efficiënter te maken, m.a.w. tot een beter instrument voor het beheer van de vraag op transportgebied te maken. Maar toch ben ik van mening dat deze maatregelen enkel voor enkele centraal gelegen EU-doorvoerlanden economisch voordelig en gunstig zijn en helemaal niet of veel minder gunstig voor een groot deel van de EU-lidstaten die aan de oostelijke, zuidelijke, westelijke of noordelijke buitengrenzen van de Europese Unie liggen. Daarom acht ik het de moeite waard dit aspect in zijn geheel te evalueren, nog een keer af te wegen en pas dan aan te nemen.</p>
    </intervention>
    <intervention id="2-192-000" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Ik wil graag mijn volledige steun geven aan de richtlijn betreffende het in rekening brengen van het gebruik van bepaalde infrastructuurvoorzieningen aan zware vrachtvoertuigen. Ik wil met name steun verlenen aan een bepaling die zeer belangrijk is voor het milieu in Europa. Ik hoop dat de lagere heffingen voor minder vervuilende voertuigen de eigenaars van vervoersondernemingen die hun vloot nog niet hebben vernieuwd, over de streep kunnen halen om dat alsnog te doen. Daarenboven zullen gewassen die in de omgeving van drukke wegen worden geteeld in mindere mate aan vervuiling door uitlaatgassen worden blootgesteld. Ik beschouw ook de hogere heffingen voor verkeer gedurende de piekuren als een positieve maatregel. Dankzij deze beperkingen zal de veiligheid op de weg toenemen en zullen de rijomstandigheden voor alle weggebruikers beter worden. De bovengenoemde beperkingen zullen ons ook in staat stellen om de infrastructuur te verbeteren, die vooral tijdens de piekuren zwaar wordt beschadigd door het vele verkeer.</p>
    </intervention>
    <intervention id="2-192-250" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Ik heb tegen de ingediende compromistekst gestemd en sluit mij op die manier aan bij de Italiaanse regering, die zich in de Raad al heeft uitgesproken tegen het voorstel. Als de sector wegvervoer verder belast wordt, dan zal deze sector, die aan het Italiaanse handelsstelsel ten grondslag ligt, zwaar getroffen worden. Een verhoging van de kosten die deze sector moet dragen, betekent een verdere belasting voor de samenleving als geheel en is nadelig voor de vraag naar onze goederen. Ik denk niet dat dit compromis de juiste aanpak is, zeker niet voor een land als Italië, dat het beginpunt vormt van vervoersstromen die nationale welvaart creëren en die beschermd moeten worden door geschikte instrumenten vast te stellen waarmee de lucht- en geluidsvervuiling worden aangepakt, maar waarin ook rekening wordt gehouden met de specifieke structurele en logistieke kenmerken.</p>
    </intervention>
    <intervention id="2-192-375" speaker_id="105849" name="Agnès LE BRUN" is_mep="True" mode="written" nationality="France" birth_date="28-12-1961" birth_place="Chaumont en Vexin" p_group="Group of the European People's Party (Christian Democrats)" m_state="FR">
      <p sl="fr">Ik heb voor de resolutie betreffende het in rekening brengen van het gebruik van bepaalde infrastructuurvoorzieningen aan zware vrachtvoertuigen gestemd, omdat hiermee een moeilijk bereikt akkoord over de herziening van de ‘Eurovignetrichtlijn” wordt bekrachtigd. Deze richtlijn uit 1999, die in 2006 is herzien, heeft tot doel de belastingheffing op zware vrachtvoertuigen te harmoniseren. De goedgekeurde herziening is een eerste stap op de weg naar internalisatie van de externe kosten in het wegvervoer en dus naar een concrete toepassing van het principe 'de vervuiler betaalt'. De door het verkeer veroorzaakte luchtverontreiniging en geluidhinder wordt derhalve, op elektronische wijze, belast, tegen een prijs van 3 tot 4 cent per kilometer afhankelijk van de euroklasse van het voertuig, het soort weg en de drukte op de weg. Dankzij deze herziening zijn we voortaan beter in staat het verkeer te sturen, omdat de tarieven in piekuren kunnen worden verhoogd (maximaal 175 procent voor maximaal 5 uur), maar in daluren evenredig kunnen worden verlaagd, zodat transportbedrijven financieel niet worden benadeeld. Tot slot worden de lidstaten in deze resolutie aangespoord het verdiende geld uit te geven aan de financiering van een bepaald soort projecten op het gebied van duurzaam transport.</p>
    </intervention>
    <intervention id="2-192-500" speaker_id="96792" name="Bogdan Kazimierz MARCINKIEWICZ" is_mep="True" mode="written" nationality="Poland" birth_date="21-03-1966" birth_place="Wodzisław Śląski" p_group="Group of the European People's Party (Christian Democrats)" m_state="PL">
      <p sl="pl">Ik heb voor de Eurovignetrichtlijn gestemd omdat ik denk dat dit soort oplossingen kan bijdragen tot een volledige harmonisatie van het Europese systeem voor het in rekening brengen van het gebruik van bepaalde infrastructuurvoorzieningen aan zware vrachtvoertuigen, waardoor het mogelijk wordt om zich op efficiënte wijze en zonder onnodige vertragingen binnen de Europese Unie te verplaatsen. Ik denk dat de invoering van het 'de vervuiler betaalt'-beginsel zal leiden tot een vermindering van de vervuiling en het lawaai van zware vrachtvoertuigen die niet zijn uitgerust met motoren die aan de Euro 5- en 6-normen voldoen, aangezien voor deze laatste motoren geen heffingen moeten worden betaald. Bovendien is vastgesteld dat de lidstaten zelf kunnen bepalen waarvoor de door de heffing gegenereerde opbrengsten worden gebruikt, op voorwaarde dat ten minste 15 procent van de opbrengsten aan de financiële ondersteuning van TEN-T-projecten wordt besteed, teneinde de duurzaamheid van het vervoer te verbeteren.</p>
    </intervention>
    <intervention id="2-193-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb vóór dit verslag gestemd waarin de 'Eurovignette'- belastingregeling voor het wegvervoer wordt herzien, wat de lidstaten de mogelijkheid moet geven om de kosten van luchtverontreiniging en geluidshinder door te berekenen aan vervoerders, bovenop de autowegtol. Middels deze richtlijn wordt gegarandeerd dat de opbrengsten van deze heffingen worden gebruikt om het functioneren van de verschillende transportsystemen te verbeteren en de verontreiniging terug te dringen.</p>
    </intervention>
    <intervention id="2-193-250" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Aan de hand van Richtlijn 1999/62/EG betreffende het in rekening brengen van het gebruik van bepaalde infrastructuurvoorzieningen aan zware vrachtvoertuigen mogen de lidstaten desgewenst bepaalde externe kosten doorberekenen aan de weggebruikers, zodat zij over extra mogelijkheden beschikken om hun nationale tolsystemen efficiënter te maken en tot een beter instrument voor het beheer van de vraag op transportgebied te maken. Wij zijn van mening dat het in deze economisch zware tijden een zeer onverstandig politiek besluit is om, puur om inkomsten te genereren, een economische sector waar onze markt op steunt, te belasten. Daarnaast is het onacceptabel dat de meer perifeer gelegen lidstaten – landen van oorsprong, vertrek of bestemming – met dit instrument bestraft worden, ten gunste van de meer centraal gelegen lidstaten en doorvoerlanden. Tot slot heeft men bij de vaststelling van dit principe niet nagedacht over de gevolgen die deze maatregel heeft voor de verkeersstromen, en dus voor de bestaande concessies, met als gevaar dat men een andere route neemt. De doeltreffendheid van deze maatregel is niet bewezen: het vervoer over de weg zal toenemen, en zodoende zullen ook de bijbehorende vervuilingskosten stijgen. Daarom zijn wij, de Italiaanse delegatie van de Fractie van de Europese Volkspartij (Christen-Democraten), tegen deze maatregel.</p>
    </intervention>
    <intervention id="2-193-500" speaker_id="96820" name="Marisa MATIAS" is_mep="True" mode="written" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">Deze richtlijn wil lidstaten het recht geven om in de tolheffingen voor zware vrachtvoertuigen niet alleen de kosten voor het gebruik van de infrastructuur door te berekenen, maar ook de door dit verkeer veroorzaakte akoestische en luchtvervuiling. Het idee dat de vervuiler betaalt is volgens mij niet een principe dat je aan de werking van markt moet overlaten. Je zult nooit duurzaamheid verwezenlijken als je vervuiling wettelijk toelaat in gevallen waarin dat economisch gunstig is voor een onderneming. Ik geloof dat het opleggen van strengere regels voor het inperken van de vervuiling door zware voertuigen in het wegverkeer een prioriteit voor de Europese Unie moet zijn. We moeten nu eens echt een keuze maken voor spoorwegvervoer. Deze richtlijn lost het probleem echter niet op. Ze zal echter wel de ongelijkheden tussen de lidstaten vergroten, omdat perifere en exportlanden als Portugal, die geen transitlanden zijn, extra zwaar belast worden. Daarom heb ik tegen gestemd.</p>
    </intervention>
    <intervention id="2-194-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Dit verslag verdient lof vanwege het feit dat de lidstaten wordt gevraagd verantwoording af te leggen. Allereerst moeten ze verantwoording afleggen over de cadeautjes die ze aan fabrikanten van busjes geven. Het is een goede zaak dat er snel een einde komt aan deze onverantwoorde praktijken. Ten tweede moeten ze verantwoording afleggen over de opbrengsten van het Eurovignet. Ook op dat gebied mag ondoorzichtigheid niet de regel zijn! Die opbrengsten zouden uitsluitend aan milieubeleid moeten worden uitgegeven. Het is echter spijtig dat de tekst daar ophoudt. Er staat haast niets over het cadeautje dat aan de fabrikanten van euro VI-voertuigen wordt gegeven. Erger nog: er wordt voor gepleit het Eurovignet onder de regeling voor de handel in koolstofemissies onder te brengen. Ik stem voor deze tekst om het werk dat nog moet worden gedaan, te steunen en mijn goedkeuring aan het Eurovignet te geven, maar deze twee ernstige gebreken vind ik uiterst spijtig.</p>
    </intervention>
    <intervention id="2-194-062" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">We mogen onszelf nooit wijsmaken dat zorg voor het milieu misplaatst is. Milieukwesties kunnen echter niet los van economische overwegingen worden gezien, zeker niet nu we een crisis doormaken die vooral de landen in het zuiden van Europa teistert, waaronder ook mijn land, Portugal. Daarom kan ik nu niet instemmen met het invoeren van het principe dat de vervuiler betaalt. Dat zou de vrachtvervoersindustrie in perifere landen als Portugal namelijk enorme schade toebrengen, en ten gunste komen van de rijkere landen in het centrum en het noorden van Europa.</p>
    </intervention>
    <intervention id="2-194-125" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Eurovignette III moet de lidstaten de mogelijkheid geven om desgewenst externe kosten (luchtverontreiniging, geluidshinder) door te berekenen aan de weggebruikers, zodat het 'de vervuiler betaalt'-beginsel eindelijk wordt ingevoerd in het wegvervoer. Gezien het feit dat het belastingsysteem onbegrijpelijk en irrationeel is, heb ik ertegen gestemd.</p>
    </intervention>
    <intervention id="2-194-250" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">In dit tijdperk van de toenemende mondialisering neemt ook het vervoer sterk toe, en daarom hechten met name de lidstaten die kwetsbare gebieden op hun grondgebied hebben, zoals de Alpen, er veel waarde aan om bepaalde externe kosten die voortvloeien uit de transit te laten betalen door degenen die de wegen gebruiken, volgens het principe 'de gebruiker betaalt'. Het is ook de bedoeling dat daardoor een instrument ontstaat om de vraag naar vervoer beter te sturen. De rapporteur kiest in zijn verslag voor een pragmatische aanpak, om alle verschillende wensen met elkaar te combineren. In dit verband moeten we echter ook rekening houden met de verschillende initiatieven voor de toelating van de zogenaamde gigaliners en megaliners , die hoge kosten voor de infrastructuur veroorzaken. Bovendien moeten we aandacht besteden aan de verplaatsing van het goederenvervoer van de weg naar het spoor, waaraan we tot nu toe eigenlijk hoofdzakelijk lippendienst hebben bewezen. Die factoren mogen we niet vergeten, ook bij het oormerken van de inkomsten uit de infrastructuurheffingen die in het voorstel wordt genoemd. In verband met de prikkels voor de vlootvernieuwing mogen we ook niet vergeten dat we onze eigen vrachtwagens en ondernemers met eigen voortuigen niet mogen onderwerpen aan strenge milieu- en veiligheidsnormen, wanneer dat ertoe leidt dat de goedkope concurrentie met stinkende rammelbakken over de grens komt. Het verslag bevat in dat opzicht werkelijk heel redelijke argumenten, en daarom heb ik er voor gestemd.</p>
    </intervention>
    <intervention id="2-194-312" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Ik heb tegen het voorstel gestemd, omdat het zeer negatieve gevolgen zou hebben voor met name de kleinste transportbedrijven. Het is zeker een goede zaak om vervuiling tegen te gaan en de fileproblematiek aan te pakken, maar een verdere belastingverhoging is in mijn ogen zeker niet de beste oplossing. De invoering van dit 'Eurovignet' zal waarschijnlijk als gevolg hebben dat alleen de grootste transportbedrijven – lees: de bedrijven die over de meeste middelen beschikken – overeind zullen blijven.</p>
      <p sl="it">Veel kleine bedrijven dreigen, met name in Italië, uit de markt te worden gedrukt als gevolg van de buitensporige lasten die zij moeten dragen, hetgeen ernstige gevolgen zou hebben voor de werkgelegenheid. Ik hoop dan ook dat de andere lidstaten hetzelfde standpunt innemen als de Italiaanse regering, die al heeft aangegeven geen uitvoering te geven aan deze maatregel. De crisis heeft de transportsector veel schade berokkend, en deze nieuwe belasting zal in mijn ogen zeker niet bevorderlijk zijn voor het herstel van de sector.</p>
    </intervention>
    <intervention id="2-194-375" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ik ga niet akkoord met het voorstel om zware vrachtvoertuigen voor geluidshinder en vervuiling te belasten. Ik vind het onverstandig nog een bijkomende financiële last op te leggen aan vervoerders die al erg onder de financiële crisis hebben geleden. Bij het opleggen van een belasting wordt niet alleen rekening gehouden met wegeninfrastructuurkosten, de vervuilingcategorie van de auto en de rijduur, maar ook met het vervuiling- en geluidsniveau en opstoppingen. De belasting zal bovendien niet alleen op autosnelwegen in de trans-Europese netwerken worden toegepast maar ook op andere autosnelwegen en belangrijke verkeersaders. Er zou op gewezen moeten worden dat een dergelijke regulering een negatieve invloed zal hebben op de tolgelden op de Europese wegen en de leveringstermijnen van vrachten zal verlengen. Om die redenen zullen de transportkosten en de kosten voor vrachtvervoer stijgen. Bovendien kan de opgelegde heffing de vraag naar wegvervoer aanzienlijk doen afnemen.</p>
    </intervention>
    <intervention id="2-194-406" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Met de nieuwe Eurovignetrichtlijn, die als doel heeft om de implementatie van geharmoniseerde tolheffingssystemen in de lidstaten te bevorderen teneinde vrachtwagens efficiënter en milieuvriendelijker te maken, worden enkele perifere lidstaten bestraft, waaronder Italië. Het gaat daarbij om landen van vertrek of van bestemming van goederen. Daarom heb ik tegen dit verslag gestemd, waarmee de richtlijn uit 1999 wordt gewijzigd. Met de nieuwe richtlijn wordt niet gezorgd voor meer concurrentie en voor het vaststellen van gemeenschappelijke regels voor de interne markt, maar wordt concurrentievervalsing gepleegd ten gunste van enkele lidstaten die zich in het centrum van het Europese vervoer over de weg bevinden. Onder het voorwendsel van CO2 -reductie wordt er een belasting in het leven geroepen waarmee het vervoer over de weg ontmoedigd moet worden ten faveure van het vervoer per spoor en het intermodale vervoer. De richtlijn is in de huidige opzet zeer schadelijk voor de gehele sector wegvervoer, en dat terwijl we in deze periode van economische stagnatie juist maatregelen moeten treffen voor het herstel van de sector.</p>
    </intervention>
    <intervention id="2-194-421" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Dit verslag bevat een praktische oplossing als we niet meer tijd willen verliezen met het goedkeuren van de Eurovignette III-richtlijn betreffende het in rekening brengen van het gebruik van bepaalde infrastructuurvoorzieningen aan zware vrachtvoertuigen. Het gaat erom een zo goed mogelijk compromis te bereiken, zowel binnen dit Parlement als met de Raad. De voorgestelde wijzigingen zijn het resultaat van overleg tussen de verschillende fracties. Daarom heb ik voor dit verslag gestemd. De richtlijn geeft de lidstaten de mogelijkheid om desgewenst bepaalde – beperkte – externe kosten door te berekenen aan de weggebruikers, zodat het ‘de vervuiler betaalt’-beginsel wordt ingevoerd in het wegvervoer. Ze biedt de lidstaten verder extra mogelijkheden om hun nationale tolsystemen efficiënter te maken en aldus een beter instrument voor het beheer van de vraag op transportgebied. Deze doelstellingen worden in het standpunt van de Raad bevestigd. Tot slot wijs ik op het voorstel om een belangrijk deel van de opbrengsten van infrastructuur- en externe kostenheffingen te reserveren voor duurzaam vervoer en voor het trans-Europese netwerk. Een efficiënte toewijzing van de opbrengsten (die voor meer verantwoordingsplicht en transparantie zorgt) maakt het systeem niet alleen makkelijker te aanvaarden voor het publiek, maar zal ook de vermindering van de externe kosten van wegvervoer bespoedigen</p>
    </intervention>
    <intervention id="2-194-437" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Met de wijziging van Richtlijn 1999/62/EG krijgen de lidstaten de mogelijkheid om desgewenst bepaalde – beperkte – externe kosten door te berekenen aan de weggebruikers, zodat het beginsel dat de vervuiler betaalt, eindelijk wordt ingevoerd in het wegvervoer. De lidstaten zullen hiermee over extra mogelijkheden beschikken om hun nationale tolsystemen efficiënter te maken, m.a.w. tot een beter instrument voor het beheer van de vraag op transportgebied te maken. In de tolheffingen voor de transportsector zal dan ook rekening worden gehouden met de kosten van geluidsoverlast en luchtvervuiling en met de infrastructurele kosten.</p>
      <p sl="it">Op deze kosten zijn uitzonderingen mogelijk, mits de lidstaat die daarom verzoekt goede redenen heeft. Er worden stimulansen ingesteld om te bevorderen dat de vrachtwagenvloot vernieuwd wordt, uitzonderingen ingesteld voor vrachtwagens die over een minder vervuilende motor beschikken, en daarnaast kan de hoogte van de heffing afhankelijk van de reistijd variëren. Hiermee moet het voor de vrachtwagenchauffeurs mogelijk worden om bepaalde wegen tijdens de spits te mijden. De opbrengsten uit de verhoging van de tolheffing moeten worden geïnvesteerd in de transportinfrastructuur, en ten minste 15 procent van de opbrengsten zal in beginsel geoormerkt worden voor TEN-T-projecten. Om deze redenen, en om het Europese wegennet te verbeteren, heb ik voor gestemd.</p>
    </intervention>
    <intervention id="2-194-500" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Deze richtlijn wil lidstaten het recht geven om in de tolheffingen voor zware vrachtvoertuigen niet alleen de kosten voor het gebruik van de infrastructuur door te berekenen, maar ook de door dit verkeer veroorzaakte akoestische en luchtvervuiling. Het idee dat de vervuiler betaalt is volgens mij niet een principe dat je aan de werking van markt moet overlaten. Je zult nooit duurzaamheid verwezenlijken als je vervuiling wettelijk toelaat in gevallen waarin dat economisch gunstig is voor een onderneming. Ik geloof dat het opleggen van strengere regels voor het inperken van de vervuiling door zware voertuigen in het wegverkeer een prioriteit voor de Europese Unie moet zijn. We moeten nu eens echt een keuze maken voor spoorwegvervoer. Deze richtlijn lost het probleem echter niet op. Ze zal echter wel de ongelijkheden tussen de lidstaten vergroten, omdat perifere en exportlanden als Portugal, die geen transitlanden zijn, extra zwaar belast worden. Daarom heb ik tegen gestemd.</p>
    </intervention>
    <intervention id="2-194-750" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Dit voorstel voor de herziening van de Eurovignet-richtlijn is erop gericht om het 'de vervuiler betaalt'-beginsel in te voeren in het wegvervoer, door de lidstaten de mogelijkheid te geven om de kosten voor geluidsoverlast en luchtverontreiniging door te berekenen aan de weggebruikers, wat neerkomt op een zoveelste bijkomende heffing voor de zware vrachtvoertuigen. Deze maatregel straft de perifere landen van de Europese Unie, wat bijzonder duur is binnen de huidige context van de financiële crisis. Daarom heb ik tegen dit verslag gestemd.</p>
    </intervention>
    <intervention id="2-195-000" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Ik heb voor dit compromis gestemd over de herziening van de Eurovignetrichtlijn, dat het principe 'de vervuiler betaalt' wil gaan toepassen op het zware vrachtvervoer op de Europese wegen.</p>
      <p sl="fr">De lidstaten zullen in staat worden gesteld de werkelijke kosten van de luchtverontreiniging en geluidhinder die door het wegvervoer wordt veroorzaakt, op te nemen in hun belastingen of tolheffingen, terwijl tot nu toe alleen de kosten met betrekking tot de infrastructuur konden worden doorberekend. Het compromis haalt het niet bij de ambities van het Parlement, alleen hiermee zal geen revolutie in het wegvervoer worden ontketend, maar blijkbaar zijn de sector en de lidstaten er nog niet klaar voor om de verantwoordelijkheid te nemen voor de werkelijke kosten van hun ecologische voetafdruk.</p>
      <p sl="fr">De gemiddelde extra kosten mogen uiteindelijk niet hoger gaan dan 4 cent per voertuig per kilometer, en vrachtwagens met de schoonste motoren die in daluren rijden worden hiervan vrijgesteld. En toch was deze hervorming al in de vergetelheid geraakt voordat het Belgische Voorzitterschap het stuk opnieuw op de tafel van de Raad had gelegd. Ik ben verheugd over de vooruitgang die is geboekt als positieve eerste stap richting een duurzamer wegvervoer.</p>
    </intervention>
    <intervention id="2-196-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="nl">De reden waarom wij vóór hebben gestemd is dat we weigeren de misleidende argumenten te aanvaarden die de Spaanse politieke partijen PSOE en PP hebben gegeven over het concurrentievermogen van de sector. Je kunt het concurrentievermogen niet verbeteren zonder prikkels voor het stimuleren van investeringen in meer efficiënte vervoerswijzen, zonder eerlijke concurrentieregels, en zonder de sociale en milieukosten van de algemene economische activiteiten te internaliseren. De Fractie De Groenen/Vrije Europese Alliantie heeft er altijd naar gestreefd dat de kosten geïnternaliseerd worden en dat alle producten een prijs krijgen die eerlijk in sociaal en in milieu-opzicht.</p>
      <p sl="nl">Wij beseffen dat het voorstel voor minimumtarieven ver afstaat van wat wij nastreven, maar onze stem is ook een blijk van vertrouwen dat het proces zich niet tot hier zal beperken en dat er een belangrijke stap is genomen door te erkennen dat de vervoerskosten moeten worden geïnternaliseerd. We wijzen de lidstaten erop dat ze nog verder moeten gaan door wetten te maken voor de invoering van belastingstelsels die eerlijker en meer efficiënt zijn en waarin alle genoemde externe kosten zijn opgenomen, en we dringen er bij de Commissie op aan dat zij haar inspanningen voortzet zodat haar toekomstige voorstel over deze materie een stuk ambitieuzer is.</p>
    </intervention>
    <intervention id="2-196-250" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">De aanbeveling vormt de laatste stap in het procedurele traject naar de wijziging van Richtlijn 1999/62/EG betreffende het in rekening brengen van het gebruik van bepaalde infrastructuurvoorzieningen aan zware vrachtvoertuigen (Eurovignet). Ze is het resultaat van lange beraadslagingen en compromissen met de verschillende fracties. Het doorberekenen van enkele gerelateerde externe kosten aan weggebruikers stelt de lidstaten in staat hun nationale tolsystemen efficiënter te maken, en zo de vraag op transportgebied beter te beheren. Het ‘de vervuiler betaalt’-beginsel draagt er voorts toe bij dat gebruikers in de sector zich meer bewust worden van hun verantwoordelijkheid. Een transparante en doeltreffende earmarking van de opbrengsten van infrastructuur- en externekostenheffingen leidt niet alleen tot meer draagvlak onder de bevolking, maar zal ook de vermindering van de externe kosten van wegvervoer bespoedigen.</p>
    </intervention>
    <intervention id="2-196-500" speaker_id="97308" name="Vilja SAVISAAR-TOOMAST" is_mep="True" mode="written" nationality="Estonia" birth_date="15-08-1962" birth_place="Antsla" p_group="Group of the Alliance of Liberals and Democrats for Europe" m_state="EE">
      <p sl="et">De belasting van zware vrachtwagens waarover we vandaag kort voor de stemming hebben gedebatteerd, is weer eens een voorbeeld van een voorstel dat oorspronkelijk op een heel goed beginsel was gebaseerd, maar uiteindelijk als zwak en ondoeltreffend voorstel uit de bus komt. Volgens mij moeten de heffingen in veel grotere mate worden gebruikt voor de ontwikkeling van vervoerinfrastructuur, maar helaas had de Raad zoals vaker geen bijster goede ideeën in dit opzicht.</p>
      <p sl="et">Vele landen zien in dit voorstel de kans op extra belastinginkomsten die voor andere doeleinden kunnen worden gebruikt. Het is wel een heel positieve ontwikkeling dat met de goedkeuring van deze richtlijn een eind wordt gemaakt aan de situatie in Estland, waar voertuigen uit andere landen geen tol betalen in Estland, terwijl wij die voor onze voertuigen wel moeten betalen in andere landen. Ook al is dit verslag in tal van opzichten zwakker geworden tijdens de onderhandelingen en ook al heeft het Parlement compromissen moeten sluiten met betrekking tot verschillende bepalingen, is dit nog steeds een grote stap voorwaarts. Daarom vind ik dat ik dit voorstel volledig moet steunen.</p>
    </intervention>
    <intervention id="2-196-625" speaker_id="96718" name="Olga SEHNALOVÁ" is_mep="True" mode="written" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Ik heb voor het verslag gestemd. Het gaat hier om een compromis dat gebaseerd is op het principe 'de vervuiler betaalt', met andere woorden, op het principe dat het mogelijk maakt om bepaalde externe vervoerskosten in rekening te brengen, bijvoorbeeld in het geval van milieuvervuiling, geluidsoverlast en verkeersfiles. Het implementeren van externe vervoerskosten is een stap in de goede richting.</p>
    </intervention>
    <intervention id="2-196-750" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">El Khadraoui heeft goed werk geleverd met dit verslag. De enige manier om vooruitgang te boeken in de strijd tegen de klimaatverandering is door middel van dit soort verantwoordelijke verslagen, waarin diegenen die de meeste verontreiniging veroorzaken, verantwoordelijk worden gesteld. Daarom kon ik mijn steun aan dit verslag geven.</p>
    </intervention>
    <intervention id="2-196-875" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Het in rekening brengen van het gebruik van bepaalde infrastructuurvoorzieningen aan zware vrachtvoertuigen, zoals in het document waarover het Europees Parlement vandaag gestemd heeft in de plenaire zitting, betekent een verhoging van de kosten voor het verkeer via dit soort vervoer. Het Eurovignet is een maatregel die de perifere landen van de Europese Unie straft op een moment waarop die landen het financieel en economisch bijzonder moeilijk hebben en die tegelijkertijd bijkomende inkomsten oplevert voor de landen Centraal-Europa.</p>
      <p sl="pt">De herziening van de richtlijn in overeenstemming met het standpunt van het Europees Parlement zal bijzonder negatieve gevolgen hebben voor het mededingingsvermogen en de ontwikkeling van de economie in verschillende lidstaten, zoals Portugal. Hoewel ik erken dat de definitieve versie van de tekst die vandaag in Straatsburg is aangenomen minder negatief is dan de vorige tekst waarover de parlementaire commissie het eens was geworden, zal deze heffing er toch komen, wat de kosten voor de perifere landen van de Europese Unie zal verhogen.</p>
      <p sl="pt">Om bovenvernoemde redenen, in het nationale belang en als lid van de Commissie vervoer en toerisme van het Europees Parlement, heb ik tegen het document gestemd dat in de plenaire zitting werd voorgesteld.</p>
    </intervention>
    <intervention id="2-197-000" speaker_id="97203" name="Ramon TREMOSA i BALCELLS" is_mep="True" mode="written" nationality="Spain" birth_date="30-06-1965" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="en">Ik heb mij vandaag onthouden van stemming over het Eurovignet. Ik heb niet gestemd omdat, in het geval van Catalonië, de voorstellen ten koste zouden gaan van veel kleine en middelgrote bedrijven die niet de mogelijkheid hebben om hun goederen en producten met de trein te vervoeren – in het bijzonder door het verschil in spoorbreedte, wat een fysieke barrière vormt voor de verwezenlijking van de interne markt – en hun handel erg zouden schaden.</p>
    </intervention>
    <intervention id="2-198-500" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Bij om het even welke nieuwe EU-regels betreffende het in rekening brengen aan zware vrachtvoertuigen moet er een evenwicht blijven bestaan tussen de milieubehoeften en de economische interesses van de nieuwe lidstaten. Litouwen is een waardevol doorvoerland voor Europa. Ons vrachtvervoer en hard werkende vrachtwagenbestuurders zijn het visitekaartje van ons land geworden. Op basis van gegevens van de Litouwse autoriteit voor autosnelwegen is de voorbije tien jaar het aantal zware vrachtvoertuigen op de hoofdwegen verdriedubbeld, dit helpt Litouwen een economische ruggengraat te ontwikkelen. Een verhoging van wegvervoerskosten zou op Litouwen, dat al sterk verzwakt is door de financiële crisis, een moeilijk te dragen impact hebben. Ik ga akkoord met de rapporteur dat lidstaten de mogelijkheid moeten krijgen de heffingsystemen voor hun nationale wegen te optimaliseren.</p>
    </intervention>
    <intervention id="2-198-250" speaker_id="96774" name="Jarosław WAŁĘSA" is_mep="True" mode="written" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Ik heb voor de richtlijn gestemd. Ik ben van mening dat het besluit om de financiering van eurovignetten uit te breiden met de externe kosten – dus met de kosten van milieuverontreiniging en lawaai – meer aangewezen is dan de vorige versie die alleen van toepassing was op de kosten van wegeninfrastructuur. Aangezien de richtlijn gunstig is voor doorvoerlanden, zouden alle Parlementsleden uit Polen veel belang moeten hechten aan de goedkeuring van deze tekst.</p>
      <p sl="pl">Er moet ook gewezen worden op het feit dat hoe milieuvriendelijker het vrachtvoertuig, des te lager de heffingen. Gelukkig zullen voertuigen met een maximaal toegestaan totaalgewicht van meer dan 3,5 en minder dan 12 ton van de infrastructuurheffingen worden vrijgesteld. Dat geldt eveneens voor de bestuurders van personenwagens. Het feit dat de hoogte van de heffing afhankelijk zal zijn van het tijdstip zal volgens mij een ontradend effect hebben op het gebruik van bepaalde trajecten met een hoog risico op congestie tijdens piekuren.</p>
      <p sl="pl">Een volgende belangrijke bepaling uit de richtlijn heeft betrekking op het gebruik van de door de heffing gegenereerde opbrengsten. Deze middelen moeten opnieuw worden geïnvesteerd in een of andere vorm van vervoersinfrastructuur. Belangrijk is dat ten minste 15 procent van de opbrengsten aan de financiering van TEN-T-projecten moet worden besteed. Ik denk dat er tevens behoefte is aan maatregelen op lange termijn die leiden tot meer convergentie van de methoden voor de berekening van externe kosten die in het kader van alle heffingssystemen van de lidstaten worden gebruikt. Dit zou kunnen verzekeren dat wij in de toekomst transparante signalen afgeven aan de Europese wegvervoersector.</p>
    </intervention>
    <intervention id="2-198-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Zwitserland heeft in 2001 de LSVA ingevoerd, een heffing op vrachtvervoer, die onder andere gebaseerd is op het gewicht, en daarmee goede ervaringen opgedaan. Daarom hebben we geen bezwaar tegen deze nieuwe richtlijn. In Zwitserland is het aantal trajecten sinds 2001 met tien procent gedaald, maar tegelijkertijd is de hoeveelheid vervoerde goederen met zestig procent gestegen, en het emissiequotum kon worden verlaagd, dat is een win-winsituatie. We willen de inkomsten oormerken, en zo een breder draagvlak bij de burgers tot stand brengen, en de extreem hoge kosten van het wegvervoer verlagen.</p>
    </intervention>
    <intervention id="2-199-000" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Ik heb tegen de tekst van rapporteur Saïd El Khadraoui gestemd, die het mogelijk maakt een extra heffing op te leggen voor luchtverontreiniging en geluidhinder die wordt veroorzaakt door zware vrachtvoertuigen. Hoewel ik het zogeheten ‘de vervuiler betaalt’-beginsel onderschrijf, vind ik het tamelijk discutabel om tijdens een economische crisis nog weer nieuwe tolheffingen op te leggen aan het internationale wegvervoer, en vooral als daar niet de verplichting aan wordt verbonden de opbrengsten te besteden aan investeringen in het verbeteren van de infrastructuur. Bovendien maakt de goedgekeurde tekst het niet makkelijker voor lidstaten zoals Italië, die te maken hebben met geografische barrières waardoor het duurder wordt import- en exportgoederen te vervoeren.</p>
    </intervention>
    <intervention id="2-200-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Dit verslag werd aangenomen, rekening houdende met het feit dat de rapporteur, tijdens de nodige onderhandelingen, de gelegenheid heeft gekregen om ervoor te zorgen dat er een herzieningsclausule werd opgenomen in de desbetreffende verordening, opdat er, na een tenuitvoerleggingsverslag van de Commissie, nieuwe modellen voor verschillende milieugoederen kunnen worden ingevoerd. Deze herziening moet plaatsvinden voor het jaar 2013. Bovendien werd de mogelijkheid ingebouwd om met ramingen te werken, waardoor gebrekkige informatie kan worden aangevuld wanneer lidstaten de gegevens niet op tijd hebben doorgegeven.</p>
    </intervention>
    <intervention id="2-201-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Een wetenschappelijk verantwoorde benadering van de schaarste aan hulpbronnen en van het ecosysteem is van wezenlijk belang voor de duurzame economische ontwikkeling van de Europese Unie. De milieu-economische rekeningen vormen een belangrijke gegevensbron voor politieke besluitvorming op milieugebied. De noodzaak om te komen tot milieu-economische rekeningen vloeit voort uit de cruciale functies die het milieu vervult bij economische prestaties en bij het creëren van welvaart voor de inwoners van de Europese Unie. Deze functies zijn onder meer het verschaffen van natuurlijke hulpbronnen voor productie- en consumptieactiviteiten, de opname van afval door milieucompartimenten, en levensondersteunende milieudienstverlening. Het is van groot belang dat milieu-economische rekeningen bij alle relevante beleidsvormingsprocessen op EU-niveau actief worden ingezet als een essentiële informatiebron voor de opmaak van effectbeoordelingen, actieplannen, wetgevingsvoorstellen en andere belangrijke producten van het besluitvormingsproces.</p>
      <p sl="ro">Ik heb voor dit verslag gestemd. Milieurekeningen beschrijven de wisselwerking tussen de economie, particuliere huishoudens en het milieu. Zodoende moeten zij een rol spelen bij de beoordeling van het beleid, aangezien zij met name zorgen voor gegevens over de milieueffecten van economische activiteiten.</p>
    </intervention>
    <intervention id="2-201-250" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Politiek, dat is de best mogelijke oplossingen zoeken voor de problemen die zich voordoen … Maar hoe komen we tot de best mogelijke oplossing als we niet tot in de finesses weten wat de problemen en wat hun mogelijke oplossingen zijn? Dit is een wezenlijke vraag, vooral, maar niet alleen, voor de milieupolitiek. Zo is het onontbeerlijk dat de politieke besluitvormers over betrouwbare en zo uitgebreid mogelijke informatie over de wereld van vandaag en de milieusituatie beschikken. Dat was de constatering van de Raad in juni 2006 toen de Raad de Europese Unie en haar lidstaten verzocht de nationale rekeningen uit te breiden naar de belangrijkste aspecten van duurzame ontwikkeling. Ik ben zeer verheugd over dit initiatief en over het voorstel van de Europese Commissie, aangezien wij daardoor onze kennis kunnen vergroten over luchtemissies, milieubelastingen enz.</p>
    </intervention>
    <intervention id="2-201-500" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb vóór dit verslag gestemd. Een juiste beoordeling van het Europese milieubeleid is alleen dan mogelijk als er betrouwbare gegevens beschikbaar zijn. Op EU-niveau is een aantal beleidsinitiatieven belangrijk voor de milieurekeningen, zoals het Zesde Milieuactieprogramma, de EU-strategie voor duurzame ontwikkeling en verschillende beleidsinitiatieven op sectorniveau in het kader van het proces van Cardiff die terreinen omvat zoals klimaatverandering, duurzaam vervoer, natuur en biodiversiteit, gezondheid en milieu, gebruik van natuurlijke hulpbronnen en afvalbeheer en het internationale karakter van duurzame ontwikkeling. In zijn conclusies van juni 2006 roept de Europese Raad de Europese Unie en haar lidstaten op de nationale rekeningen uit te breiden tot de kernaspecten van duurzame ontwikkeling. De nationale rekeningen moeten derhalve worden aangevuld met een geïntegreerde milieu-economische boekhouding die voorziet in geheel consistente gegevens. Om deze doelstelling te bereiken moet elke lidstaat eenvormige en alles omvattende gegevens verzamelen en moet er op EU-niveau sprake zijn van volledige harmonisatie.</p>
    </intervention>
    <intervention id="2-202-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Een juiste beoordeling van het Europese milieubeleid is alleen dan mogelijk als er betrouwbare gegevens beschikbaar zijn. Daartoe moeten de lidstaten verplicht worden dergelijke gegevens te verzamelen. De tot nu toe op Europees niveau beschikbare milieugegevens moeten op de middellange termijn met extra informatie aangevuld worden om een betere beleidsbeoordeling mogelijk te maken. Op basis van goede gegevens over de samenhang tussen het milieu en de economie kunnen afvalrecycling, afvalpreventie, luchtemissies en klimaatverandering, duurzame consumptie en duurzame productie veel beter worden gecontroleerd. Deze gegevens kunnen in het kader van de milieurekeningen verzameld worden, maar daarbij is dan wel vereist dat alle lidstaten meewerken en dat er op EU-niveau sprake is van volledige harmonisatie.</p>
      <p sl="ro">Zodoende moet de doelstelling worden verduidelijkt en moeten duidelijke perspectieven voor de verdere ontwikkeling van milieu-economische rekeningen worden aangegeven. Milieu-economische rekeningen kunnen een rol spelen bij de beoordeling van het beleid, aangezien zij met name zorgen voor gegevens over de milieueffecten van economische activiteiten. Dergelijke informatie kan een belangrijke basis vormen voor het nemen van beslissingen inzake milieubeleid.</p>
    </intervention>
    <intervention id="2-202-500" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="nl">Ik verwelkom het voorstel van collega Leinen en heb dan ook voorgestemd. Het Europese milieubeleid wordt steeds belangrijker in het licht van de economische crisis en van de Europa 2020-strategie en alleen met behulp van betrouwbare gegevens is het mogelijk het Europese milieubeleid goed te controleren. De milieugegevens vormen het enige instrument waarmee het milieubeleid beoordeeld kan worden en deze gegevens moeten op de middellange termijn met betrouwbare extra informatie aangevuld worden.</p>
      <p sl="nl">Bovendien kunnen de gegevens beter worden gecontroleerd als er betrouwbare informatie beschikbaar is over de samenhang tussen het milieu en de economie: milieu-economische rekeningen kunnen een rol spelen bij de beoordeling van het beleid, aangezien zij met name zorgen voor gegevens over de milieueffecten van economische activiteiten, en zullen van doorslaggevend belang zijn bij het nemen van beslissingen inzake milieubeleid. De lidstaten zullen gemeenschappelijke methoden, definities en regels moeten hanteren die in een bindend gemeenschappelijk kader zijn vastgelegd, en het valt in dat verband zeer te hopen dat deze nieuwe maatregelen geen extra kosten of meer bureaucratische rompslomp met zich mee zullen brengen. Zoals de rapporteur aangeeft, is dit voorstel voor een verordening een eerste stap in de richting van het opstellen van omvattende milieu-economische rekeningen.</p>
    </intervention>
    <intervention id="2-202-625" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Om tot een duurzame ontwikkeling te komen, is het van essentieel belang om de juiste beslissingen te nemen op het vlak van het milieubeleid, die gebaseerd zijn op betrouwbare gegevens. Daarom steun ik dit voorstel voor een verordening van het Europees Parlement en de Raad over de Europese milieu-economische rekeningen en ben ik er bijzonder verheugd over, omdat ik van mening ben dat die rekeningen een rol spelen bij de beoordeling van het beleid, aangezien zij met name zorgen voor gegevens over de milieueffecten van economische activiteiten.</p>
    </intervention>
    <intervention id="2-202-750" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="nl">Het meten van de kwaliteit van de lucht van onze steden en het grondig analyseren van deze metingen zou een transparantere beleidsvorming een stap dichterbij brengen. Hoewel een dergelijke indicator betrekking heeft op chemische en fysische factoren die in de communicatie tussen politici en kiezers niet meteen bruikbaar zijn, is hij in feite het resultaat van talloze economische besluiten. Zo geeft hij onder meer aan waar verontreinigende economische activiteiten zich concentreren, wat de samenstelling is van de energiemix die wordt gebruikt voor productieactiviteiten en voor het verwarmen van woningen en kantoren, en geeft hij een indicatie van het gebruik van motorvoertuigen, het beheer van weginfrastructuren en het verkeer, de isolatie van gebouwen en de kwaliteit van de gebruikte materialen, en het al dan niet aanwezig zijn van groene ruimten, om maar een paar voorbeelden te geven. Anderzijds heeft de luchtkwaliteit belangrijke gevolgen voor de uitgaven in de gezondheidszorg, met name op het gebied van longziekten en oncologie. Het is dus overduidelijk dat een milieu-indicator kan worden omgezet in een economische en politieke indicator. Bovendien kan hij wijzen op nieuwe mechanismen om onverantwoord gedrag te ontmoedigen en waardevolle projecten te financieren. Deze verbanden helpen de politiek betere besluiten te nemen, in het belang van de burgers. Het vaststellen van de juiste methoden is de eerste stap, en het is goed dat deze stap nu genomen wordt.</p>
    </intervention>
    <intervention id="2-203-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Dit voorstel voor een verordening dateert van een besluit van de Europese Raad van juni 2006. In die tijd had de EU besloten bestaande nationale rekeningen en de statistische gegevens die bijeengebracht moesten worden, uit te breiden naar de belangrijkste aspecten van duurzame ontwikkeling. Om de nationale rekeningen en gegevens te vervolledigen, stelde de Commissie een verordening voor om Europese milieu-economische rekeningen op te stellen.</p>
      <p sl="fr">Conform het voorstel van de Commissie werden de lidstaten derhalve voorzien van een methodologie, gemeenschappelijke normen, definities, classificaties en boekhoudkundige regels die moesten worden samengevoegd in een voor iedere lidstaat bindend kader. Hoewel ik van mening ben dat er allereerst prioriteit zou moeten worden gegeven aan reeds beschikbare gegevens (dat wil zeggen de gegevens die op regionaal, nationaal en Europees niveau zijn verzameld), denk ik dat als er toch extra modules nodig zijn, die geen onnodige bureaucratische rompslomp en extra kosten met zich meebrengen, Eurostat in dat geval toestemming zou moeten krijgen gegevens van lidstaten te verzamelen om op Europees niveau milieu-economische rekeningen op te stellen.</p>
      <p sl="fr">Daarom ben ik voor het opstellen van deze nieuwe Europese milieu-economische rekeningen en heb ik voorgesteld het toepassingsgebied ervan naar andere modules uit te breiden.</p>
    </intervention>
    <intervention id="2-204-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag over de Europese milieu-economische rekeningen gestemd, omdat ik van mening ben dat er naast het BBP ook alternatieve indicatoren moeten bestaan voor duurzame ontwikkeling en het welzijn van de burgers, die het mogelijk maken om het Europese milieubeleid te beoordelen.</p>
    </intervention>
    <intervention id="2-204-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Zoals de rapporteur stelt, kunnen milieueconomische rekeningen een rol spelen bij de beoordeling van het beleid, aangezien zij met name zorgen voor gegevens over de milieueffecten van economische activiteiten. Dat is een belangrijk idee en het is zelfs de enige manier om concrete gegevens te verzamelen over de werkelijke impact van het milieubeleid. Enerzijds mag de economische groei niet voorbijgaan aan het milieu, maar anderzijds is het ook zo dat de economische activiteiten niet verwaarloosd mogen worden in het milieubeleid en dat er rekening gehouden moet worden met die activiteiten en met het mededingingsvermogen van de Europese bedrijfswereld en de industrie. Ik bekijk het probleem van duurzame ontwikkeling altijd vanuit die invalshoek, wat noodzakelijkerwijs betekent dat economische groei en respect voor het milieu twee zijden van dezelfde medaille zijn, die Europa, zeker gezien de huidige situatie, niet kan of mag vergeten.</p>
    </intervention>
    <intervention id="2-204-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Op 28 september 2008 publiceerde de Commissie ‘Het BBP en verder - Meting van de vooruitgang in een veranderende wereld’, waarin zij maatregelen voorstelt om een databank van de Europese milieurekeningen op te richten, met het oog op een betere publieke discussie en een beter gefundeerde beleidsvorming. Voor eind 2013 moet de Commissie een verslag opstellen waarin een antwoord wordt geboden op vragen als: Wat is de staat van onze bossen? In hoeverre zijn onze visbestanden uitgeput? Daarvoor hebben we een betrouwbare en geactualiseerde databank nodig, die overeenkomstig met deze verordening uitgewerkt zal worden. Het rechtskader dat met dit voorstel in het leven geroepen werd, zal de EU in staat stellen om de milieueconomische rekeningen te beoordelen, rekening houdende met duurzame ontwikkeling. Het was nog nooit zo belangrijk om aandacht te besteden aan het verband tussen milieu en economie. Ik heb voor dit verslag gestemd, omdat het ons niet alleen in staat stelt om relevantere, beter gefundeerde beslissingen te nemen, maar ook omdat het aansluit op het lemma "we erven de aarde niet van onze voorouders, maar hebben haar in bruikleen van onze kinderen". Het is van fundamenteel belang dat we een gezond milieu nalaten aan de volgende generaties.</p>
    </intervention>
    <intervention id="2-205-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Het definiëren en beschikbaar stellen van beschrijvende indicatoren en statistieken die het mogelijk maken om de evolutie van economische en milieufactoren te beoordelen en zo ook de mogelijke interacties tussen beide, is ontegensprekelijk een nuttig instrument ter ondersteuning van de strategische planning, het bepalen van het openbare beleid en het vastleggen van richtsnoeren voor duurzame ontwikkeling. Bovendien kunnen en moeten de gegevens die verzameld zullen worden, zoals de rapporteur aangeeft, een rol spelen bij de beoordeling van het beleid, aangezien zij met name zorgen voor gegevens over de milieueffecten van economische activiteiten. Dergelijke informatie kan een belangrijke basis vormen voor het nemen van beslissingen inzake milieubeleid. Het voorstel voor een verordening voorziet uitsluitend in het verzamelen en samenvoegen van gegevens op het gebied van luchtemissies, milieubelastingen naar economische activiteiten, alsmede materiaalstroomrekeningen voor de gehele economie. Er zouden ook andere gegevens verzameld kunnen worden in andere gebieden. De rapporteur spreekt zich ook uit voor een dergelijke aanpak, en stelt voor om proefstudies uit te voeren om de praktische toepasbaarheid te beoordelen. Er moet echter ook rekening gehouden met de noodzakelijke aanpassing van de nationale stelsels voor statistiek en de kosten daarvan. De Commissie lijkt daar rekening mee te houden in haar voorstel, zij het slechts gedeeltelijk, door uitzonderingen mogelijk te maken voor de lidstaten die omvangrijke aanpassingen moeten doorvoeren.</p>
    </intervention>
    <intervention id="2-206-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Het voorstel voor een verordening dat hier geanalyseerd werd, voorziet uitsluitend in het verzamelen en samenvoegen van gegevens op het gebied van luchtemissies, milieubelastingen naar economische activiteiten, alsmede materiaalstroomrekeningen voor de gehele economie. Er zouden ook andere gegevens verzameld kunnen worden in andere gebieden. De rapporteur spreekt zich ook uit voor een dergelijke aanpak, en stelt voor om proefstudies uit te voeren om de praktische toepasbaarheid te beoordelen.</p>
      <p sl="pt">Het definiëren en beschikbaar stellen van beschrijvende indicatoren en statistieken die het mogelijk maken om de evolutie van economische en milieufactoren te beoordelen – en zo ook de mogelijke interacties tussen beide – is echter ontegensprekelijk een nuttig instrument ter ondersteuning van de strategische planning, het bepalen van het openbare beleid en het vastleggen van richtsnoeren voor duurzame ontwikkeling.</p>
      <p sl="pt">Bovendien kunnen en moeten de gegevens die verzameld zullen worden een rol spelen bij de beoordeling van het beleid, aangezien zij met name zorgen voor gegevens over de milieueffecten van economische activiteiten. Dergelijke informatie kan een belangrijke basis vormen voor het nemen van beslissingen inzake milieubeleid.</p>
      <p sl="pt">Er moet echter ook rekening gehouden met de noodzakelijke aanpassing van de nationale stelsels voor statistiek en de kosten daarvan. De Commissie lijkt daar rekening mee te houden in haar voorstel, zij het slechts gedeeltelijk, door uitzonderingen mogelijk te maken voor de lidstaten die omvangrijke aanpassingen moeten doorvoeren.</p>
    </intervention>
    <intervention id="2-206-500" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Milieu-economische rekeningen zouden moeten bijdragen tot de beoordeling van het beleid, aangezien zij met name zorgen voor gegevens over de milieueffecten van economische activiteiten. Dergelijke informatie kan erg belangrijk zijn voor beslissingen inzake milieubeleid. Op basis van goede gegevens over de samenhang tussen het milieu en de economie kunnen afvalrecycling, afvalpreventie, luchtemissies en klimaatverandering, duurzame consumptie en duurzame productie veel beter worden gecontroleerd</p>
      <p sl="sk">Ik vind dat de verzameling van relevante data, die tot nu toe vrijwillig was, verplicht zou moeten worden. Bovendien zou de invoering van een gemeenschappelijk kader voor de verzameling, verwerking, overdracht en evaluatie van Europese milieu-economische rekeningen de situatie op het gebied van de politieke beoordeling van het Europees milieubeleid vereenvoudigen.</p>
    </intervention>
    <intervention id="2-206-750" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="nl">In het Verdrag van Amsterdam werd veel aandacht geschonken aan de wisselwerking tussen het economisch beleid en het milieubeleid. Daardoor zijn factoren zoals duurzaam vervoer en energiebronnen ook in het beleid voor andere sectoren centraal komen te staan. Al in 2006 heeft de Europese Raad de lidstaten zelfs opgeroepen kernaspecten van duurzame ontwikkeling in de nationale rekeningen op te nemen, om gegevens te kunnen verstrekken die zo coherent mogelijk zijn. Ik stem voor dit voorstel voor een verordening omdat ik van mening ben dat zij het werk van de nationale bureaus voor de statistiek kan vergemakkelijken door hen in staat te stellen geharmoniseerde en tijdige gegevens te verwerken op het gebied van milieurekeningen. In dit opzicht zal het aannemen van een Europese rechtsgrond voor het verzamelen van gegevens over milieu-economische rekeningen betekenen dat op Europees niveau ramingen kunnen worden gegeven over de bestaande wisselwerking tussen economie en milieu. Tot slot hoop ik dat dit instrument gezien zal worden als een nadere bevestiging van de leidende rol die de Europese Unie internationaal speelt als het gaat om milieurekeningen.</p>
    </intervention>
    <intervention id="2-207-000" speaker_id="4429" name="Robert GOEBBELS" is_mep="True" mode="written" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Ik heb tegen het verslag Leinen gestemd dat, onder het voorwendsel van zogenoemde milieustatistieken, een waterval aan informatie ontketent waarvoor een enorme bureaucratische machine op gang moet worden gebracht, en dat alles uit naam van het groene evangelie.</p>
    </intervention>
    <intervention id="2-207-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Milieu-economische rekeningen kunnen een rol spelen bij de beoordeling van het beleid, aangezien zij met name zorgen voor gegevens over de milieueffecten van economische activiteiten. Dergelijke informatie kan een belangrijke basis vormen voor het nemen van beslissingen inzake milieubeleid. In zijn conclusies van juni 2006 roept de Europese Raad de Unie en haar lidstaten op voortaan ook kernaspecten van duurzame ontwikkeling in de nationale rekeningen op te nemen. Met het voorstel van de Commissie over Europese milieu-economische rekeningen wordt een belangrijke bijdrage geleverd aan dit politieke initiatief. Een juiste beoordeling van het Europese milieubeleid is alleen dan mogelijk als er betrouwbare gegevens beschikbaar zijn. Daartoe moeten de lidstaten verplicht worden dergelijke gegevens te verzamelen. De tot nu toe op Europees niveau beschikbare milieugegevens moeten op de middellange termijn met extra informatie aangevuld worden om een betere beleidsbeoordeling mogelijk te maken. Op basis van goede gegevens over de samenhang tussen het milieu en de economie kunnen afvalrecycling, afvalpreventie, luchtemissies en klimaatverandering, duurzame consumptie en duurzame productie veel beter worden gecontroleerd. Ik heb me van de stemming voor dit document onthouden, daar ik niet denk dat deze gegevens enkel en alleen in het kader van de milieurekeningen kunnen worden verzameld. Het is essentieel dat alle lidstaten meewerken en dat er op EU-niveau sprake is van volledige harmonisatie.</p>
    </intervention>
    <intervention id="2-207-500" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb vóór dit verslag gestemd. Milieu-economische rekeningen moeten een rol spelen bij de beoordeling van het beleid, aangezien zij met name zorgen voor gegevens over de milieueffecten van economische activiteiten. Dergelijke informatie kan een belangrijke basis vormen voor het nemen van beslissingen inzake milieubeleid.</p>
    </intervention>
    <intervention id="2-207-750" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="nl">Een juiste beoordeling van het Europese milieubeleid is alleen dan mogelijk als er betrouwbare gegevens beschikbaar zijn. Daartoe moeten de lidstaten verplicht worden dergelijke gegevens te verzamelen. Wij doelen hierbij in het bijzonder op gegevens op het gebied van luchtemissies, milieubelastingen naar economische activiteiten, alsmede materiaalstroomrekeningen voor de gehele economie. Naar onze mening kunnen milieu-economische rekeningen een rol spelen bij de beoordeling van het beleid, aangezien zij met name zorgen voor gegevens over de milieueffecten van economische activiteiten. Dergelijke informatie kan een belangrijke basis vormen voor het nemen van beslissingen inzake milieubeleid. Onzes inziens dient het voorstel van de Commissie een herzieningsclausule te bevatten en dient de Commissie regelmatig verslag uit te brengen over de stand van zaken met betrekking tot de tenuitvoerlegging van de verordening. Wij vinden het belangrijk dat de kwaliteit en de vergelijkbaarheid van de gegevens getoetst wordt om eventueel verbeteringen te kunnen doorvoeren en om te waarborgen dat de milieu-economische rekeningen van goede kwaliteit zijn. Verder moet er op passende wijze rekening gehouden worden met de ontwikkeling van nieuwe modules en met de ervaringen die met proefstudies opgedaan worden. Op basis van de resultaten van deze toetsing dient de verordening dan aan nieuwe ontwikkelingen en ervaringen aangepast te worden.</p>
    </intervention>
    <intervention id="2-207-875" speaker_id="96820" name="Marisa MATIAS" is_mep="True" mode="written" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">Ik ben van mening dat er meer statistieken nodig zijn over de gevolgen van het beleid van de lidstaten en de EU voor het milieu en dat bepaalde heffingen die het milieubeleid ondersteunen becijferd moeten worden. Het is bijzonder jammer dat de statistieken en de heffingen zonder onderscheid worden samengevoegd in een milieurekening. Deze assimilatie is erop gericht om de klimaatmarkt en zijn beursrechten met betrekking tot verontreiniging toe te passen. De delegatie van bevoegdheden naar de Commissie gaat ook die kant op. Ik heb voor dit voorstel gestemd omdat ik het eens ben met het idee dat er behoefte is aan statistische instrumenten, hoewel ik het niet eens ben met de beleidslijnen die die instrumenten ondersteunen.</p>
    </intervention>
    <intervention id="2-208-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Er moet overeenstemming worden bereikt over hoe voorbeeldstatistieken moeten worden opgesteld over de milieugevolgen van Europees en nationaal beleid, evenals over belastingheffingen die bepaald milieubeleid ondersteunen. Dat lijkt me duidelijk.</p>
      <p sl="fr">Het is daarentegen spijtig dat statistieken en belastingen zonder onderscheid worden samengevoegd in een “milieurekening”. Het doel van een dergelijk gebrek aan onderscheidend vermogen is de tenuitvoerlegging van het klimaatpakket en de handel in emissierechten. Het delegeren van bevoegdheden naar de Commissie gaat ook in die richting.</p>
      <p sl="fr">Toch stem ik voor. Ik sta achter het idee van noodzakelijke statistische instrumenten, zelfs al ben ik het oneens met het beleid waarvoor ze gebruikt kunnen worden.</p>
    </intervention>
    <intervention id="2-208-125" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Het is bijzonder belangrijk dat de milieu-economische rekeningen een rol spelen bij de beoordeling van het beleid, aangezien zij met name zorgen voor gegevens over de milieueffecten van economische activiteiten. Dergelijke informatie kan een belangrijke basis vormen voor het nemen van beslissingen inzake milieubeleid. In het voorstel voor een verordening dienen de bedoelingen en doelstellingen, alsmede de bijdrage die dit voorstel kan leveren aan de overkoepelende "BBP en verder"-strategie, duidelijker naar voren te worden gebracht. Deze verordening voorziet uitsluitend in het verzamelen en samenvoegen van gegevens op het gebied van luchtemissies, milieubelastingen naar economische activiteiten, alsmede materiaalstroomrekeningen voor de gehele economie. Dit is een eerste stap in de richting van het opstellen van omvattende milieu-economische rekeningen, omdat volgens informatie van de bevoegde Europese en nationale bureaus voor statistiek momenteel uitsluitend op deze gebieden dergelijke gegevens voor heel Europa beschikbaar zijn. Het is dan ook noodzakelijk om te blijven werken aan het regelmatiger verzamelen van betrouwbaardere gegevens op het vlak van milieu.</p>
    </intervention>
    <intervention id="2-208-250" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Recycling en het voorkomen van afval, luchtemissies, evenals klimaatverandering en duurzame consumptie en productie zouden veel doeltreffender gemeten kunnen worden als er gegevens van hoge kwaliteit beschikbaar zouden zijn met betrekking tot de wisselwerking tussen de factoren milieu en economie. De verzameling van relevante gegevens, die tot op heden op vrijwillige basis gebeurde op Europees niveau, zou daarom verplicht moeten worden gesteld. Bovendien zouden de milieugegevens die op dit moment beschikbaar zijn, op middellange termijn met extra informatie aangevuld moeten worden om de noodzakelijke beleidsbeoordeling van het Europese milieubeleid te vergemakkelijken. Ik ben het eens met het standpunt van de rapporteur en ik heb vóór gestemd.</p>
    </intervention>
    <intervention id="2-208-500" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Een passende en juiste beoordeling van het Europese milieubeleid is alleen dan mogelijk als er betrouwbare gegevens beschikbaar zijn. Afvalrecycling, luchtemissies en klimaatverandering, duurzame consumptie en duurzame productie moeten veel beter worden gecontroleerd om in deze gebieden Europawijd vooruitgang te boeken. Het systeem van het voorbereiden van geïntegreerde milieu-economische rekeningen is een manier die zou helpen bij het verzamelen en samenvoegen van gegevens op het gebied van luchtemissies, milieubelastingen toepasbaar op verschillende economische activiteiten, alsmede materiaalstroomrekeningen voor de gehele economie. Daar het verplichte karakter van dit systeem echter voor bijkomende administratieve lasten zorgt, moet bij het implementeren van een dergelijk systeem zijn impact correct worden gemeten, de doelstellingen worden verduidelijkt en duidelijke perspectieven voor de verdere ontwikkeling van milieu-economische rekeningen worden aangegeven. Er zou op gewezen moeten worden dat Eurostat de belangrijkste taken en controlefuncties op deze gebieden zal krijgen. Gezorgd moet worden voor voldoende personeel en financiële middelen, zodat de instantie deze taken ook kan vervullen. Er moet wel rekening mee gehouden worden of de begroting van de Europese Unie bijkomende financiële middelen kan leveren om het bestuursapparaat uit te breiden en in stand te houden.</p>
    </intervention>
    <intervention id="2-208-750" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Het voorstel voor een verordening over Europese milieu-economische rekeningen heeft tot doel nuttige instrumenten te verschaffen waarmee enkele belangrijke doelen verwezenlijkt kunnen worden, zoals een Europese strategie voor milieurekeningen en een verbreding van het werk van de bureaus voor de statistiek die overheidsorganen voorzien van de betreffende gegevens. Ik heb voor de tekst gestemd, omdat ik het met het oog op een duurzame ontwikkeling belangrijk vind milieuaspecten te verwerken in het beleid van de Unie en te beschikken over nationale rekeningen en een Europees programma met een geïntegreerde milieu-economische boekhouding op het gebied van vervoer, afvalrecycling, afvalpreventie, luchtemissies, klimaatverandering, duurzame consumptie en duurzame productie.</p>
    </intervention>
    <intervention id="2-208-812" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">In juni 2006 riep de Europese Raad de Unie en haar lidstaten op voortaan ook kernaspecten van duurzame ontwikkeling in de nationale rekeningen op te nemen en stelde hij maatregelen voor die op korte tot middellange</p>
      <p sl="pt">termijn genomen kunnen worden om omvattende indicatoren te ontwikkelen met het oog op een betere publieke discussie en een beter gefundeerde beleidsvorming op basis van de economische gevolgen van de toe te passen milieumaatregelen. Ik heb voor dit verslag gestemd omdat ik het eerst ben met deze eerste stap in de richting van het opstellen van omvattende milieu-economische rekeningen, omdat volgens informatie van de bevoegde Europese en nationale bureaus voor statistiek momenteel uitsluitend op deze gebieden dergelijke gegevens voor heel Europa beschikbaar zijn. Het is belangrijk om verdere prioritaire modules, waaraan reeds wordt gewerkt en waarvoor naar verwachting op korte termijn eveneens gegevens beschikbaar kunnen komen, in een werkprogramma te definiëren, in het bijzonder gegevens over de milieueffecten van economische activiteiten. Op basis van goede gegevens over de samenhang tussen het milieu en de economie kunnen afvalrecycling, afvalpreventie, luchtemissies en klimaatverandering, duurzame consumptie en duurzame productie veel beter worden gecontroleerd. Dergelijke informatie kan een belangrijke basis vormen voor het nemen van beslissingen inzake milieubeleid.</p>
    </intervention>
    <intervention id="2-208-875" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="nl">De Europese Raad heeft in 2006 de Unie en haar lidstaten opgeroepen hun statistische gegevens uit te breiden naar duurzame ontwikkeling en bestaande nationale boekhoudkundige gegevens. De Commissie zelf heeft in haar mededeling van 28 september 2009 “Het bbp en verder – Meting van de vooruitgang in een veranderende wereld” diverse maatregelen voorgesteld, die op korte tot middellange termijn genomen kunnen worden om omvattende indicatoren te ontwikkelen waarmee betrouwbaardere kennis kan worden vergaard met het oog op een betere publieke discussie en een beter gefundeerde beleidsvorming. In de mededeling werd ook ingegaan op aspecten van Europese milieu-economische rekeningen.</p>
      <p sl="nl">Een grondige beoordeling van Europese milieu-economische rekeningen is uitsluitend mogelijk op basis van betrouwbare gegevens en daarom moeten de lidstaten worden uitgerust met methoden, gemeenschappelijke normen, definities en boekhoudregels die moeten worden uitgewerkt in een voor alle staten bindend kader. Omdat de na te streven doelstellingen en de toekomstige richting die moet worden ingeslagen met betrekking tot de milieu-economische rekeningen duidelijk moeten worden omschreven en opdat deze rekeningen een onontbeerlijke basis kunnen vormen voor besluitvorming op het gebied van economie en milieu, heb ik voor het onderhavige voorstel gestemd.</p>
    </intervention>
    <intervention id="2-208-937" speaker_id="107386" name="Phil PRENDERGAST" is_mep="True" mode="written" nationality="Ireland" birth_date="20-09-1959" birth_place="Kilkenny" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Om op Europees niveau duurzame ontwikkeling en een adequaat milieubeleid te kunnen garanderen, is het essentieel dat beleidsmakers voorzien worden van betrouwbare gegevens over de milieueffecten van economische activiteiten. Ik steun deze resolutie omdat er een aantal effectieve maatregelen in geboden wordt voor de verzameling van meer uitgebreide gegevens. Als de EU de toename van recycling, de vermindering van afval en de beperking van luchtemissies en klimaatverandering serieus opneemt, zal zij maatregelen moeten nemen. De Europese doelen met betrekking tot duurzame ontwikkeling en milieubeleid kunnen het beste worden bereikt door algehele samenwerking van alle lidstaten. Daarom moet de verzameling van gegevens door de lidstaten over de effecten van economische activiteiten verplicht worden gesteld. Hoe nauwkeuriger en betrouwbaarder de verschafte informatie is, des te beter ons milieubeleid zal worden.</p>
    </intervention>
    <intervention id="2-208-968" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Om met een beleid voor een duurzame ontwikkeling de gewenste resultaten te bereiken, moeten er voldoende informatie beschikbaar zijn voor onze besluitvormingsprocedures die ons in staat stelt om weloverwogen beslissingen te nemen. De lidstaten moeten daarom een uitgebreid geheel van indicatoren verzamelen die het mogelijk maken om een algemeen beeld te vormen van de communautaire ruimte op het vlak van milieu. Dat is de doelstelling van het voorstel van de Commissie aan het Europees Parlement en de Raad dat aan het Europees Parlement werd voorgelegd. Daarom heb ik voor dit verslag gestemd.</p>
    </intervention>
    <intervention id="2-209-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Wij hebben vóór gestemd. Het voorstel luidt om bij wijze van satellietrekeningen bij ESR-95 milieu-economische rekeningen op te stellen; hiertoe worden methoden, gemeenschappelijke normen, definities en boekhoudregels verstrekt die voor het samenstellen van milieu-economische rekeningen gebruikt moeten worden. In het beginstadium zullen de milieurekeningen worden opgedeeld in de volgende modules: een module voor luchtemissierekeningen; een module voor milieubelastingen naar economische activiteit; een module voor materiaalstroomrekeningen voor de gehele economie. Op basis van onze amendementen die door de Commissie milieubeheer, volksgezondheid en voedselveiligheid zijn aangenomen, bevat het met de Raad overeengekomen compromis, in aanvulling op de aanvankelijk voorgestelde rekeningen, een verplichting voor de Commissie om aan het einde van 2013 verslag uit te brengen en uitbreiding van de rekeningen te onderzoeken zodat deze ook de materiaalvoorraad omvatten (en niet alleen de stromen), evenals de ecosysteemdiensten. Overeenstemming over deze verplichting voor de lidstaten om middels gelijke methoden gegevens over de milieu-economie te verschaffen, betekent echt een concrete stap in de goede richting in het proces van 'het BBP en verder'.</p>
    </intervention>
    <intervention id="2-210-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Milieu-economische rekeningen zijn bedoeld om de gevolgen voor het milieu van de economische activiteiten en van het verhogen van de welvaart aan te tonen, en de Commissie stelt voor dat we gegevens verzamelen over gasvormige emissies en milieuheffingen. Met behulp van de milieu-economische rekeningen willen we alleen de wisselwerking aantonen. Duurzame ontwikkeling in de EU is alleen maar mogelijk wanneer we op een verstandige manier omgaan met ons ecosysteem, ook met het oog op de schaarser wordende hulpbronnen. De burgers moeten informatie krijgen over de gevolgen van de economische activiteiten voor het milieu.</p>
    </intervention>
    <intervention id="2-211-000" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="nl">Ik heb voor de tekst van de heer Leinen gestemd. De afgelopen jaren is de relevantie van het milieu- en duurzaamheidsbeleid aanzienlijk toegenomen, waardoor meer aandacht is ontstaan voor de integratie van het economisch beleid en het milieubeleid. Het belang van klimaatveranderingen, duurzaam vervoer, de natuur, biodiversiteit, het gebruik en de ontginning van grondstoffen en natuurlijke hulpbronnen, en het afvalbeheer heeft in het beleid van de lidstaten een exponentiële groei doorgemaakt. Het Europese milieubeleid en de thematische strategieën die op EU-niveau worden aangenomen, kunnen daarom uitsluitend op serieuze en nauwgezette wijze worden beoordeeld als er betrouwbare gegevens worden verstrekt.</p>
    </intervention>
  </section>
  <section id="creitem20" title="10. Rectificaties stemgedrag/voorgenomen stemgedrag: zie notulen"/>
  <section id="creitem21" title="11. Mededeling van de fungerend voorzitter van de Raad">
    <intervention id="2-216-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Dames en heren, ik wil graag het volgende meedelen. In verband met de evacuatieoefening die vandaag tijdens de stemming is gehouden, zullen alle stemverklaringen over de stemmingen van vandaag worden uitgesteld tot morgen – ze zullen worden samengevoegd met de stemverklaringen van morgen. Morgen zullen we ook de stemmingen afronden die voor vandaag op de agenda stonden maar niet gehouden zijn. Dit betreft de stemming die gaande was toen de stemmingen werden onderbroken, en we zullen verdergaan vanaf precies hetzelfde punt waar we waren gebleven, zodat de continuïteit volledig gehandhaafd wordt.</p>
    </intervention>
  </section>
  <section id="creitem22" title="12. Goedkeuring van de notulen van de vorige vergadering: zie notulen"/>
  <section id="creitem23" title="13. Vragenuur met de voorzitter van de Commissie">
    <intervention id="2-219-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Aan de orde is het vragenuur met de voorzitter van de Commissie.</p>
    </intervention>
    <intervention id="2-220-000" speaker_id="28229" name="Manfred WEBER" is_mep="True" mode="spoken" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="de">namens de PPE-Fractie . – Mijnheer de Voorzitter, staat u mij toe om met een glimlach te beginnen en alle leden te feliciteren dat zij het brandalarm goed hebben doorstaan en veilig in de vergaderzaal zijn teruggekeerd.</p>
      <p sl="de">Als vertegenwoordiger van de Fractie van de Europese Volkspartij (Christendemocraten) wil ik graag een vraag stellen aan de voorzitter van de Commissie over de beelden die wij de afgelopen weken uit het Middellandse Zeegebied hebben ontvangen, waar veel mensen, op de vlucht voor de situatie in Afrika, in Europa zijn aangekomen of soms ook niet. We hebben de beelden van deze gestrande en dode mensen in het nieuws moeten zien.</p>
      <p sl="de">We zijn ons er allemaal van bewust dat het een gezamenlijke Europese uitdaging is om een antwoord te vinden op dit drama en deze ellende voor de vluchtelingen. Namens de PPE-Fractie wil ik de voorzitter van de Commissie vragen of hij kan inschatten of de Commissie – en bovenal Frontex – genoeg middelen heeft, of wij, de Europese Unie, genoeg mogelijkheden hebben om ter plaatse in actie te komen en of we genoeg wettelijke basis hebben om Europa in het Middellandse Zeegebied gezamenlijk te laten optreden.</p>
      <p sl="de">Ik zou ook graag willen horen welke vorm de gesprekken met de herkomstlanden (Tunesië en Egypte bijvoorbeeld) aannemen en of wij Europeanen vooruitgang boeken op dit terrein.</p>
    </intervention>
    <intervention id="2-221-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Mijnheer Weber, we betreuren allen de recente gebeurtenissen waarbij zo veel levens verloren zijn gegaan. Ik ben het met u eens dat er in dit opzicht slagvaardiger moet worden opgetreden.</p>
      <p sl="en">Er is direct hulp geboden aan de landen in Noord-Afrika – ruim 1 miljoen euro voor humanitaire hulp – en die hulp zal worden voortgezet. Via de gezamenlijke operatie Hermes coördineert het grensagentschap Frontex maatregelen om de sterke migratiedruk op te vangen. Het is echter zeer belangrijk dat de lidstaten in het Middellandse Zeegebied, samen met derde landen, blijven samenwerken en hun werkzaamheden blijven coördineren. Er moet nog veel gebeuren.</p>
      <p sl="en">Ik kan u dus onomwonden antwoorden dat we inderdaad meer middelen voor Frontex nodig hebben. De voorstellen om Frontex te versterken moeten met de grootste spoed worden aangenomen. Ook moeten de lidstaten politieke wil en bovenal onderlinge solidariteit tonen door de benodigde technische middelen en menskracht beschikbaar te stellen. Zoals u weet, heeft de Europese Unie al die middelen niet zelf, dus hebben we de medewerking van de lidstaten nodig om hierin te voorzien.</p>
    </intervention>
    <intervention id="2-222-000" speaker_id="28229" name="Manfred WEBER" is_mep="True" mode="spoken" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="de">namens de PPE-Fractie . – Mijnheer de voorzitter van de Commissie, dank voor uw inschattingen van de situatie. Aangezien u constateert dat wij momenteel meer middelen nodig hebben voor Frontex, zou ik graag willen weten of u niet ook van mening bent dat de lidstaten tot nog toe te weinig bereid waren om middelen beschikbaar te stellen om Frontex sterk te maken. We hadden de toolbox al. Is het zo dat er te weinig bereidheid bij de lidstaten was om Frontex adequaat te ondersteunen?</p>
    </intervention>
    <intervention id="2-223-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Dit punt is onderwerp van voortdurende discussie. Het is ook een van de onderwerpen voor de Europese Raad van deze maand, op 23 en 24 juni. Niet alleen moeten de lidstaten het voorstel om Frontex te versterken goedkeuren, maar het is ook belangrijk dat de logistieke respons wordt opgevoerd: er zijn meer vliegtuigen en meer schepen nodig en die kunnen we momenteel niet leveren vanuit de begroting op Europees niveau.</p>
      <p sl="en">Ik denk dat de politieke wil hiervoor aanwezig is, maar er moet een gecoördineerde aanpak zijn en daartoe heeft de Commissie een initiatief genomen: commissaris Malmström werkt samen met de lidstaten aan deze kwestie en ik hoop dat de Europese Raad later deze maand onze ideeën zal bevestigen.</p>
      <p sl="en">Tegelijkertijd hebben we natuurlijk ook de medewerking van derde landen nodig. Zelf was ik in Tunesië, waar ik met de minister-president heb gesproken, en men heeft ons beloofd om te zullen samenwerken. Dat gebeurt ook en we werken nu aan een soort pragmatische logistieke afspraken tussen de Tunesische autoriteiten en onze eigen agentschappen.</p>
    </intervention>
    <intervention id="2-224-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Nog niet alle leden zijn terug in de zaal na de evacuatieoefening.</p>
    </intervention>
    <intervention id="2-225-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="en">namens de ALDE-Fractie. – Ja, ik heb gemerkt dat nog enkele collega's afwezig zijn vanwege de brandweeroefening.</p>
      <p sl="en">Gisteren kondigde commissaris Olli Rehn in de Commissie een aantal belangrijke maatregelen aan. In de eerste plaats vroeg hij om het reddingsmechanisme op een aantal punten aan te passen. Hij zei dat landen via dit reddingsmechanisme flexibele kredietfaciliteiten moeten kunnen krijgen. Hij zei dat het fonds obligaties moet kunnen opkopen op de secundaire markt en, wat nog belangrijker is, dat dit kan worden gedaan door ze beneden pari om te ruilen tegen eigen AAA-obligaties. Dit is zeer belangrijk omdat het betekent dat zwakke obligaties van landen in moeilijkheden kunnen worden omgewisseld tegen AAA-obligaties van het reddingsmechanisme.</p>
      <p sl="en">In de tweede plaats zei hij ook dat de Commissie de mogelijkheid van de uitgifte van euro-obligaties moet gaan onderzoeken – eindelijk, zou ik zeggen.</p>
      <p sl="en">Mijn vraag aan u, mijnheer Barroso, is of u kunt bevestigen dat dit ook het standpunt van de Commissie is. Ook wil ik u vragen, aangezien de tijd dringt, of u deze aanpassingen van het reddingsmechanisme over twee weken op de volgende Europese Raad zult voorstellen.</p>
    </intervention>
    <intervention id="2-226-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Ik wil graag bevestigen dat alle ideeën die commissaris Rehn naar voren heeft gebracht mijn volledige steun en goedkeuring genieten, dus ik zal niet herhalen wat hij heeft gezegd.</p>
      <p sl="en">Wat betreft het ESM, het Europees Stabiliteitsmechanisme, zijn we nog in het oprichtingsstadium. Zoals u weet, hoop ik dat de regeringen het hierover zeer binnenkort eens zullen worden en ik hoop dat er in de Europese Raad een politiek besluit zal worden genomen waarmee de beslissingen over het Europees Stabiliteitsmechanisme worden bekrachtigd. U kent uiteraard ons standpunt.</p>
      <p sl="en">Het idee van euro-obligaties is niet nieuw. De Commissie, en ook een van mijn voorgangers, oppert al jaren het idee van euro-obligaties. Het feit is dat de lidstaten tot nu toe het idee niet hebben overgenomen. Zo heeft de Commissie tijdens de crisis met Griekenland voorgesteld om de schuld gemeenschappelijk te maken, maar dat werd door de meeste lidstaten in de eurozone verworpen. Ik heb de indruk dat men nu wat welwillender staat tegenover het idee om verschillende opties in overweging te nemen en de Commissie zal uiteraard verschillende opties voorstellen. We hebben altijd gedacht dat het idee van euro-obligaties aantrekkelijk was, mits de lidstaten erachter konden staan, maar we zijn er eerlijk gezegd nog niet. We zijn er nog niet en ik denk dat we ons nu moeten concentreren op het ESM.</p>
    </intervention>
    <intervention id="2-227-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="en">namens de ALDE-Fractie. – Ik geloof niet dat de crisis rond Griekenland en de euro voorbij is. Die is niet voorbij. Daarom moeten we op zoek gaan naar extra instrumenten. Een van die extra instrumenten is in feite het voorstel van Olli Rehn – de zwakke obligaties van bepaalde landen omruilen tegen een kleiner pakket euro-obligaties met een AAA-status. Dat is de manier om verder te komen. Deze euro-obligaties kunnen worden uitgegeven door het EFSF, het ESM of een toekomstig nieuw Europees agentschap. Dat maakt niet uit. Het is het mechanisme dat belangrijk is en het is belangrijk dat Olli Rehn en de Commissie, volgens mij nu voor het eerst, inzien dat we alleen op deze manier verder komen.</p>
    </intervention>
    <intervention id="2-228-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Mijnheer Verhofstadt, de Commissie treedt op als een collegiaal orgaan. Ik denk dat u het gemakkelijker vindt om het eens te zijn met wat Olli Rehn zegt dan met wat ik zeg, maar in feite zeggen we precies hetzelfde.</p>
      <p sl="en">In de jaarlijkse groeianalyse gaf de Commissie aan dat zij meer van dit soort interventie in de markten wilde, maar helaas stonden de lidstaten hier niet achter. Ik kan dus bevestigen dat we die koers volgen en dat we naar meer flexibiliteit voor interventie in de markt streven, maar ik denk eerlijk gezegd dat we ons nu op het ESM moeten richten en moeten nadenken over opties voor toekomstige euro-obligaties, als de lidstaten bereid zijn om die extra stap te zetten.</p>
    </intervention>
    <intervention id="2-229-000" speaker_id="23712" name="Jan ZAHRADIL" is_mep="True" mode="spoken" nationality="Czechia" birth_date="20-03-1963" birth_place="Praha" m_state="CZ">
      <p sl="cs">namens de ECR-Fractie . – Mijnheer de Voorzitter, zoals u weet, bestaat mijn fractie overwegend uit leden van buiten de eurozone, maar zoals ik hier al meerdere malen gezegd heb, zitten wij zeker niet te wachten op de mislukking van de euro. Daarvoor zijn onze economieën te veel met elkaar verweven. Ik kan u dus zeggen dat wij gemengde gevoelens hebben over wat er allemaal gaande is.</p>
      <p sl="cs">We krijgen hier allemaal tegenstrijdige signalen. De Europese Raad zegt dit, de Europese Centrale Bank zegt dat en het Internationaal Monetair Fonds weer iets anders. Maar ik heb vooral het gevoel dat politieke standpunten hier nog altijd de overhand hebben over economische logica. Alsof de markten met mooie beloftes bij de neus genomen kunnen worden en er geen echte knopen doorgehakt hoeven te worden.</p>
      <p sl="cs">Ik zou graag ten aanzien van de herstructurering van staatsschulden willen vragen wat eigenlijk het standpunt is van de Europese Commissie. Bent u echt voorstander van dat almaar geld pompen in economieën die in uiterst zwaar weer verkeren en zelfs op het punt van instorten staan, of begint het gezonde verstand langzaam door te breken en wordt er misschien nu ook serieus nagedacht over manieren waarop de staatsschuld van deze landen kan worden geherstructureerd? Ik vrees dat we daar op de langere termijn sowieso niet aan ontkomen.</p>
    </intervention>
    <intervention id="2-230-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Mijnheer Zahradil, in de eerste plaats gelden de economische problemen die we in Europa hebben helaas niet alleen voor de eurozone. Er zijn ook lidstaten buiten de eurozone die via de Commissie en het IMF gebruikmaken van steunprogramma's ten behoeve van hun betalingsbalans.</p>
      <p sl="en">Wat de eurozone betreft zijn er, zoals u zegt, besprekingen gaande tussen de lidstaten, de Raad, de Commissie en de Europese Centrale Bank om tot de best mogelijke brede respons te komen. Zoals u weet, zijn de deskundigen het niet altijd eens over de manier waarop die het beste kan worden bereikt. Hiermee zijn we nog niet klaar.</p>
      <p sl="en">We moeten erkennen dat deze problemen bijzonder moeilijk en complex zijn. Deze kwestie heeft een ongekende omvang en er is meer convergentie nodig. Daarom betracht de Commissie uiterste voorzichtigheid in de manier waarop zij over deze zaak communiceert, aangezien sommige aspecten marktgevoelig zijn. Eén ding is duidelijk: zoals we hebben gezegd, is herstructurering geen alternatief voor de pijnlijke begrotingsconsolidatie die voor alle lidstaten onontkoombaar is als zij iets willen doen aan hun extreme tekorten en schulden.</p>
    </intervention>
    <intervention id="2-231-000" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="fr">namens de Verts/ALE-Fractie. – Mijnheer de Voorzitter, mijnheer Barroso, het is waar dat men het standpunt van de Europese Unie niet altijd begrijpt, maar u hebt daar zojuist op gereageerd. Ik wil graag drie dingen zeggen.</p>
      <p sl="fr">Laten we eerst eens stilstaan bij de herstructurering. Wij weten allemaal dat er op een gegeven moment een herstructurering van de schuld zal plaatsvinden, bijvoorbeeld in Griekenland, om de eenvoudige reden dat de Griekse regering de gelegenheid moet krijgen nieuw zelfvertrouwen te ontwikkelen en dat de Griekse samenleving moet worden geherstructureerd. Op dit moment vertrouwt in Griekenland namelijk niemand elkaar nog en evenmin heeft de regering enig krediet bij de bevolking. En zolang de regering haar onderdanen geen ander toekomstperspectief dan bezuinigingen kan bieden, zal zij er niet in slagen de economie nieuw leven in te blazen.</p>
      <p sl="fr">De Commissie en de betrokken partijen moeten dus vooral met elkaar spreken over de noodzaak om de Griekse bevolking weer vertrouwen te geven. Dat is een onmisbare voorwaarde voor het treffen van eventuele maatregelen. Maar op dit moment laten de bezuinigingen de Griekse samenleving geen ruimte voor bezinning. Dat is de reden van de weigerachtige houding waarvan we nu getuige zijn en die een groot gevaar kan opleveren.</p>
      <p sl="fr">Een laatste punt is de belastingontduiking. Kan Europa Griekenland wat dit betreft niet de helpende hand bieden? Er zijn Griekse rekeningen bij banken in Oostenrijk, Luxemburg, Cyprus en Zwitserland. Waarom deze rekeningen niet bevriezen of ten minste het bankgeheim ter discussie stellen zodat de Griekse regering weet waar de belastingontduiking plaatsvindt? Wij vragen haar een eind te maken aan de belastingontduiking maar tegelijkertijd helpen wij haar daarbij niet, terwijl het toch onze Europese banken zijn die het mogelijk maken ongemerkt de belasting te ontduiken.</p>
    </intervention>
    <intervention id="2-232-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="fr">Mijnheer Cohn-Bendit, het klopt dat Griekenland een probleem heeft met belastingontduiking, al is dat mijns inziens niet de oorzaak van het Griekse structurele probleem.</p>
      <p sl="fr">Momenteel houden wij ons bezig met het bankgeheim. Zoals u weet, hebben alle lidstaten en Zwitserland zich er sinds maart 2009 toe verplicht de OESO-norm toe te passen, die inhoudt dat een staat niet mag weigeren informatie te verstrekken wanneer een andere staat daarom verzoekt, enkel omdat deze informatie berust bij een bank of een andere financiële instelling. Dit beginsel hebben wij, de Commissie, opgenomen in de richtlijn betreffende de administratieve samenwerking op het gebied van de belastingen, die op 11 maart 2011 in werking is getreden en helaas pas op 1 januari 2013 van toepassing wordt.</p>
      <p sl="fr">Het vraagstuk van het bankgeheim is aldus vanuit een juridische invalshoek op Europees niveau aangepakt en kan geen belemmering vormen voor een volledige uitwisseling van inlichtingen, die op verzoek tussen belastingdiensten plaatsvindt. Volgens mij is er aan alle criteria voldaan en behoren de lidstaten Griekenland nu reeds op basis van de administratieve samenwerking alle informatie over eventuele fraude of belastingontduiking te verstrekken.</p>
    </intervention>
    <intervention id="2-233-000" speaker_id="96650" name="Lothar BISKY" is_mep="True" mode="spoken" nationality="Germany" birth_date="17-08-1941" birth_place="Zollbrück" p_group="Confederal Group of the European United Left - Nordic Green Left" m_state="DE">
      <p sl="de">namens de GUE/NGL-Fractie . – Mijnheer Barroso, ik heb maar één korte vraag. Ik ben blij dat op de top van de G8 en het daaraan voorafgaande forum e-G8 over het internet is gediscussieerd. Er is ook bezorgdheid over de vraag waarom de machtigen der aarde zich bezighouden met het internet. We weten hoe gevoelig dit terrein is. Kunt u hier iets meer over zeggen? Is dit een eenmalige zaak of zal er verder over gediscussieerd worden? Zult u het onderwerp weer op de agenda zetten?</p>
    </intervention>
    <intervention id="2-234-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="fr">Dat was volgens mij een uitstekend idee van president Sarkozy, omdat internet een wereldomspannend fenomeen is. Wij willen allemaal een open internet. Wij denken dat het een grote bijdrage levert aan kennis en vrijheid. Tegelijkertijd wordt er soms misbruik gemaakt van internet: exploitatie, van kinderen bijvoorbeeld, en misdrijven die gepleegd worden door te profiteren van bepaalde vrijheden die internet biedt.</p>
      <p sl="fr">Wij hebben dan ook een zeer interessante discussie gevoerd met enkele van de grote namen op het gebied van internetinitiatieven, zoals de directeur van Google, de directeur van Facebook, de heer Zuckerberg, en anderen. Wij hebben besproken hoe internet adequaat kan worden gereguleerd, uiteraard zonder enige afbreuk te doen aan de vrijheid en de innovatiemogelijkheden die dit medium biedt. Wij hebben dus over dit onderwerp van gedachten gewisseld en aan het eind van de discussie afgesproken dat dit punt, internet, in de toekomst op de agenda van de G8 zal komen te staan.</p>
    </intervention>
    <intervention id="2-235-000" speaker_id="96650" name="Lothar BISKY" is_mep="True" mode="spoken" nationality="Germany" birth_date="17-08-1941" birth_place="Zollbrück" p_group="Confederal Group of the European United Left - Nordic Green Left" m_state="DE">
      <p sl="de">namens de GUE/NGL-Fractie . – Mijn nieuwsgierigheid over deze kwestie is nog niet helemaal bevredigd en ik zou u willen vragen of u bereid zou zijn om ons in grote lijnen te vertellen over deze verdere onderhandelingen over het internet, aangezien dit een belangrijke en verstrekkende maatregel voor de toekomst is.</p>
    </intervention>
    <intervention id="2-236-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="fr">Er was geen sprake van onderhandelingen. Het was een zeer algemene gedachtewisseling, een soort brainstormen. Voordien hadden we al een conferentie belegd met de naam e-G8, waaraan de grote spelers van de internetsector en de autoriteiten deelnamen. Er was beslist geen sprake van onderhandelingen; zo heb ik dat niet ervaren. Wij hebben de directeuren van de grote internetbedrijven gevraagd hoe zij de toekomst van deze sector zien. Verder hebben wij met de verschillende leden van de G8 aangegeven wat onze zorgen en onze belangen zijn en hoe wij tegen internet aankijken. Maar onderhandelingen in de zin dat er concrete resultaten zijn geboekt, waren niet aan de orde.</p>
    </intervention>
    <intervention id="2-237-000" speaker_id="4525" name="Nigel FARAGE" is_mep="True" mode="spoken" nationality="United Kingdom" birth_date="03-04-1964" birth_place="Farnborough" p_group="Non" m_state="GB">
      <p sl="en">namens de EFD-Fractie. – Mijnheer Barroso, we zijn getuige geweest van een aantal toneelstukjes over de euro. Telkens wanneer ik voorspelde dat een land een financiële injectie nodig had, kwam u zeggen dat dat niet nodig was en dat alles in orde was. En nu staan we voor de vierde financiële injectie – de tweede voor Griekenland – tenzij u ons vandaag natuurlijk komt vertellen dat die ook niet nodig is. De vraag die ik u echter vandaag wil stellen is misschien wel veel belangrijker dan wat er tot nu toe in Griekenland of Ierland of Portugal is gebeurd. Die gaat over de echte staatsschuldencrisis waarmee we de komende weken kunnen worden geconfronteerd en die betrekking heeft op de integriteit van de Europese Centrale Bank zelf.</p>
      <p sl="en">Maand na maand heb ik gewaarschuwd dat je niet door kunt gaan met het op grote schaal opkopen van je eigen oninbare vorderingen. Mijnheer Barroso, vindt u ook dat er sprake is van een ernstige en gevaarlijke situatie met betrekking tot de financiële positie van de Europese Centrale Bank en haar integriteit?</p>
    </intervention>
    <intervention id="2-238-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Nee, dat vind ik niet. Ik beschouw de Europese Centrale Bank als een zeer betrouwbare instelling, die met grote wijsheid en intelligentie wordt geleid. De onafhankelijkheid van de ECB wordt door alle lidstaten van de eurozone gerespecteerd. Natuurlijk weten we dat er een aantal problemen in de eurozone zijn. Zoals ik al heb gezegd, zijn dit moeilijkheden die eerlijk gezegd niet alleen de eurozone betreffen.</p>
      <p sl="en">Helaas is uw kritiek op de eurozone altijd ideologisch. De schuldenproblemen zijn niet exclusief. Gemiddeld ligt de schuld in de eurozone lager dan de schuld in bijvoorbeeld het Verenigd Koninkrijk. In feite hebben we echter verschillende problemen omdat we nu voor het eerst dit type monetaire unie hebben zonder een wat meer geïntegreerd institutioneel kader. Daarom proberen we nu ook met een brede respons te komen, en de ECB maakt deel uit van onze inspanningen om de eurozone financieel stabiel te maken.</p>
    </intervention>
    <intervention id="2-239-000" speaker_id="4525" name="Nigel FARAGE" is_mep="True" mode="spoken" nationality="United Kingdom" birth_date="03-04-1964" birth_place="Farnborough" p_group="Non" m_state="GB">
      <p sl="en">namens de EFD-Fractie. – Mijn verhaal wordt bevestigd door de gerespecteerde denktank Open Europe, die gisteren met een aantal cijfers naar buiten kwam. Volgens deze denktank is maar liefst 190 miljard euro van de risicopositie van de ECB op het conto van de Griekse staat en de Griekse banken te schrijven. Als de ECB de waarde van haar activa met maar 4,25 procent ziet dalen, is zij haar volledige vermogen kwijt. Bent u het eens met de bevindingen van Open Europe of bent u het eens met de bewering van de heer Juncker, die een paar weken geleden zei dat de situatie in de eurozone zo ernstig is dat je eigenlijk in het openbaar moet liegen?</p>
    </intervention>
    <intervention id="2-240-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">In de eerste plaats lieg ik niet en bovendien is de Commissie altijd zeer consequent geweest in haar informatieverstrekking over de situatie. De situatie is moeilijk – dat hebben we vanaf het begin eerlijk gezegd – en we stellen die niet rooskleurig voor.</p>
      <p sl="en">De betrouwbaarheid van de Europese Centrale Bank is gebaseerd op de absolute vastbeslotenheid van de regeringen in de eurozone om al het nodige te doen om de financiële stabiliteit van de eurozone te waarborgen, dus ik twijfel niet aan de kracht van het systeem, de inzet van de landen in de eurozone en de betrouwbaarheid van de Europese Centrale Bank. Ik twijfel niet aan het vermogen van de Europese Centrale Bank om de Europese belangen te beschermen en ook niet aan de inzet van de lidstaten in de eurozone om alle garanties te geven die de Europese Centrale Bank nodig heeft om haar onafhankelijke rol als onze centrale bank te vervullen.</p>
      <p sl="en">Wat betreft de risicopositie van centrale banken merk ik op dat er andere centrale banken in en buiten Europa zijn die zich in een veel moeilijker en kwetsbaarder situatie bevinden dan de Europese Centrale Bank, die een betrouwbaar, internationaal zeer gerespecteerd orgaan van de Europese Unie is.</p>
    </intervention>
    <intervention id="2-241-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">De EU wordt nog breder en, met de opkomst van pan-Europese politieke partijen, schijnbaar steeds dieper, waarbij herhaaldelijk wordt bewezen dat het niet lukt om consensus te bereiken. Dit blijkt uit het tegendraadse standpunt van Duitsland over Libië en het gebrek aan overeenstemming tussen Italië en Frankrijk over de erkenning van Schengenvisa.</p>
      <p sl="en">Kunt u mij en mijn kiezers uitleggen hoe het mogelijk is om gemeenschappelijk beleid op belangrijke gebieden te ontwikkelen, zoals op het gebied van de internationale betrekkingen en de veiligheid, zonder dat er consensus is? Of moeten we daarvoor de democratische rechten van de lidstaten om eenzijdig hun eigen ambities te realiseren overboord zetten?</p>
    </intervention>
    <intervention id="2-242-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Eerlijk gezegd begrijp ik niet waar u zich druk om maakt. We zijn een Unie van 27 democratische staten en we hebben afgesproken dat beslissingen op het gebied van het gemeenschappelijk buitenlands en veiligheidsbeleid unaniem moeten worden genomen. Als de lidstaten het niet unaniem met iets eens zijn, kunnen we die lidstaten geen beslissing opleggen. We eerbiedigen dus volledig niet alleen het democratische karakter van onze Unie, maar ook dat van onze lidstaten.</p>
      <p sl="en">Ik geloof dat het in het belang van ons als Europeanen, als Europese burgers is dat de lidstaten bij externe aangelegenheden gezamenlijk optreden. Het is duidelijk dat zelfs de grootste lidstaten in Europa vandaag de dag niet over voldoende invloed of macht beschikken om op voet van gelijkheid met de Verenigde Staten of China en andere mogendheden te praten, maar gezamenlijk, als Europese Unie, kunnen de lidstaten wel degelijk een vuist maken. Daarom hoop ik dat het proces ook op het gebied van het buitenlands beleid tot meer convergentie tussen onze lidstaten zal leiden.</p>
    </intervention>
    <intervention id="2-243-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Het eerste waarover ik het had waren pan-Europese partijen. Kunt u mij uitleggen waarom de belastingbetaler politieke partijen op elk niveau zou moeten financieren? Kunt u mij misschien uitleggen hoe nuttig ze zijn voor de doelstellingen van de EU?</p>
      <p sl="en">Ik heb ook nog een vraag over Cathy Ashton. Het valt mij op dat zij zeer weinig aanwezig is bij vergaderingen van de Commissie. Wordt het Verenigd Koninkrijk wel adequaat bij de Commissie vertegenwoordigd?</p>
    </intervention>
    <intervention id="2-244-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Het betreft hier twee vragen. In de eerste plaats worden de Europese partijen, zoals u weet, als belangrijke entiteiten erkend in het Verdrag, dat unaniem door onze lidstaten is bekrachtigd. Er is dus een reden om de Europese partijen te steunen, aangezien het feitelijk om Europese entiteiten gaat, die als zodanig in het Verdrag worden erkend.</p>
      <p sl="en">In de tweede plaats uw vraag over Cathy Ashton. Zij is niet alleen vicevoorzitter van de Commissie, maar ook hoge vertegenwoordiger van de Unie voor buitenlandse zaken en veiligheidsbeleid. Haar taak als vertegenwoordiger van de Europese Unie is zeer veeleisend, waardoor ze uiteraard meer op reis is dan de meeste andere leden van de Commissie. Ze doet erg haar best om bij vrijwel alle vergaderingen van de Commissie aanwezig te zijn, maar ze kan ze niet allemaal bijwonen.</p>
      <p sl="en">Ik wil er overigens op wijzen dat de leden van de Commissie er niet zijn om landen te vertegenwoordigen. Ze worden voorgedragen door landen, maar ze zijn er om de Europese Unie te vertegenwoordigen. Wanneer we onze functie aanvaarden leggen we een eed af waarin we zeggen dat we niet een bepaald land vertegenwoordigen. De geloofwaardigheid van de instelling berust ook op dat feit – dat we proberen om onafhankelijk te zijn en het algemene Europese belang te dienen. Ik kan u zeggen dat de lidstaten, waaronder het Verenigd Koninkrijk, zeer goed vertegenwoordigd zijn in de Europese Raad via hun premiers en in de Raad door de verschillende ministers.</p>
    </intervention>
    <intervention id="2-245-000" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">namens de S&amp;D-Fractie . – Mijnheer de Voorzitter, mijn verontschuldigingen dat ik te laat was. Ik heb daarom tot het eind gewacht.</p>
      <p sl="de">Mijnheer Barroso, ik heb een vraag voor u met betrekking tot de ernstige situatie waarin wij ons in de Europese Unie bevinden. Het jaar 2008 was het jaar van een diepe bankencrisis. In 2009 leidde deze bankencrisis tot een diepe economische crisis in de reële economie. De overname van de kosten van banktekorten door overheidsbegrotingen heeft in 2010 uiteindelijk geleid tot een diepe crisis van de nationale begrotingen. Deze diepe crisis van de nationale begrotingen gaat gepaard met een orgie van bezuinigingen, wat in verschillende lidstaten van de Europese Unie tot dramatische situaties leidt, onder andere ook door maatregelen die de Europese Unie verlangt. Het gevaar bestaat dat na de bankencrisis, de economische crisis en de crisis van de nationale begrotingen, 2011 en 2012 de jaren van sociale crisis in Europa zullen zijn.</p>
      <p sl="de">Ik zou u daarom willen vragen, mijnheer Barroso, of de Commissie bereid is om met ons te discussiëren over de manier waarop we de onderfinanciering van het sociale vangnet – de sociale zekerheidsstelsels – in de lidstaten van de Europese Unie kunnen verbeteren, in het bijzonder in de lidstaten die het hardst getroffen zijn door de begrotingscrisis.</p>
      <p sl="de">Bent u daarnaast bereid om met ons een definitieve discussie te hebben over euro-obligaties teneinde de middelen te verkrijgen die we nodig hebben om te investeren in de economie voor groei en werkgelegenheid in de lidstaten die het hardst getroffen zijn?</p>
    </intervention>
    <intervention id="2-246-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="fr">Juist vandaag, mijnheer Schulz, heeft de Commissie de aanbeveling voor elk van de 27 landen goedgekeurd en er is ook een inleidende mededeling waarin wij de zorgen bespreken die u zojuist hebt benoemd en die voor ons erg belangrijk zijn. Wij beseffen heel goed dat het uiterst moeilijk is om te bezuinigen, al is dat nodig om het tekort en de schulden te verminderen.</p>
      <p sl="fr">Tegelijkertijd geloven wij dat elke euro die nu voor rentebetaling op schulden wordt uitgegeven, één euro minder betekent voor de ziekenhuizen, de openbare gezondheidsinstellingen, het openbaar onderwijs en de sociale zekerheid. Daar liggen dus de echte bezuinigingen. Daarom moeten wij proberen tot een zeer serieus begrotingsoverleg te komen om het vertrouwen te herstellen en gelijktijdig de nodige structurele hervormingen te realiseren om het concurrentievermogen zeker te stellen, waarbij overigens de meest kwetsbare mensen worden beschermd.</p>
      <p sl="fr">Ik denk dat u het document dat wij vandaag hebben goedgekeurd, zult waarderen. Daarin komen alle vraagstukken aan de orde die op de arbeidsmarkt betrekking hebben: hoe kunnen we meer mensen aan het werk krijgen, hoe kunnen we deze sociale dimensie in ons totale beleid integreren?</p>
      <p sl="fr">Wat we nu moeten doen, is bekijken hoeveel speelruimte elk land heeft om deze doelstellingen waar te maken. Maar volgens mij hebben we allemaal dezelfde doelen voor ogen.</p>
    </intervention>
    <intervention id="2-247-000" speaker_id="96843" name="Marco SCURRIA" is_mep="True" mode="spoken" nationality="Italy" birth_date="18-05-1967" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, eigenlijk wilde ik niet het woord voeren over de G8 maar een vraag stellen aan voorzitter Barroso over cultuur.</p>
      <p sl="it">In de Europese Unie zijn er talloze programma's waarmee jonge mensen – maar ook minder jonge mensen –worden aangemoedigd elkaar te ontmoeten en dus een echte Unie te creëren. Programma's zoals Comenius, Een leven lang leren, Jeugd in actie, enzovoort, waren voor vele jongeren en beroepsbeoefenaars een echte gelegenheid tot samenkomst in de Europese Unie en inspireerden een echt gevoel van Europese saamhorigheid.</p>
      <a text="(Spreker wordt door de Voorzitter onderbroken. De Voorzitter legt uit dat het debat over een ander onderwerp gaat, maar verzoekt de spreker vervolgens om door te gaan …)"/>
      <p sl="it">Daarom wil ik graag weten welk lot deze programma's beschoren zal zijn, of wat volgens de Commissie met deze programma's zal gebeuren, gezien het feit dat deze binnenkort aflopen en wij deze kwestie eigenlijk reeds hadden moeten bespreken in de Commissie cultuur en onderwijs. Hoe denkt de Commissie de programmering na 2014 aan te pakken? Mijns inziens hebben heel veel mensen in de Europese Unie en talloze jongeren in onze landen heel veel belangstelling voor dit vraagstuk.</p>
    </intervention>
    <intervention id="2-248-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="fr">De Commissie heeft grote belangstelling voor alles wat te maken heeft met de bevordering van deze culturele dimensie in Europa en alle uitwisselingen. Mij persoonlijk staat dit na aan het hart en ik heb reeds enkele hoofdrolspelers op dit terrein ontmoet.</p>
      <p sl="fr">Aan het eind van deze maand zullen wij voorstellen presenteren voor de financiële vooruitzichten voor alle sectoren, inclusief cultuur. Uiteraard zullen wij op dit gebied belangrijke voorstellen doen. Wij zijn van plan de instrumenten te stroomlijnen en daarbij de ambitie van programma's zoals door u genoemd, overeind te houden. Het gaat immers om vlaggenschipprogramma's die van het allergrootste belang zijn voor een Europa van de burgers en voor een Europa dat de waarde van cultuur onderkent.</p>
    </intervention>
    <intervention id="2-249-000" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Ik zal me aan het onderwerp houden. De Commissie heeft gisteren een krachtig pakket verslagen en maatregelen goedgekeurd ter bestrijding van de corruptie die de EU 120 miljard euro per jaar kost – ongeveer evenveel als de totale EU-begroting – terwijl acht lidstaten lager dan 5 op een schaal van 10 scoren in de corruptie-index van Transparency International. De Commissie zegt dat de tenuitvoerlegging van anticorruptie-instrumenten niet naar wens verloopt.</p>
      <p sl="en">Was het daarom geen goed idee geweest om het onderwerp corruptie tijdens de G8-top aan de orde te stellen? De enige verwijzing die ik kan vinden, en dat was een zijdelingse, had betrekking op ontwikkelingslanden. Er is totaal niets gezegd over het feit dat rijke landen de politieke wil moeten tonen om het probleem in onze eigen achtertuin aan te pakken en op dit punt leiderschap te tonen. Is het geen gemiste kans dat tijdens de G8 niet over corruptie en omkoping is gesproken, vooral omdat een van de leden, Rusland, op de 154e plaats van de 178 staat en veel van onze eigen lidstaten slecht scoren in de corruptie-index?</p>
    </intervention>
    <intervention id="2-250-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">De kwestie van corruptie is aan de orde geweest tijdens onze outreach-bijeenkomst met Afrikaanse leiders, maar ik kan u zeggen dat de bestrijding van corruptie hoog op de agenda van de G20-bijeenkomst in november zal staan. Dat gezegd hebbende denk ik dat het een nuttige discussie was, want wanneer er sprake is van corruptie, is er iemand corrupt, maar er is ook iemand die corrupt maakt, dus in zekere zin werd er ook kritisch naar de G8-leden gekeken toen we het over Afrika hadden.</p>
      <p sl="en">Ik had overigens zeer goed nieuws voor hen, want ik kon aankondigen dat de Commissie met initiatieven inzake de transparantie voor grondstoffen zal komen. Of het goed of slecht nieuws is, is afhankelijk van het gezichtspunt: minder transparantie maakt het voor sommige regimes makkelijker om de inkomsten uit hun nationale hulpbronnen en grondstoffen op een niet-transparante manier te gebruiken, soms – dat moet gezegd – met de medeplichtigheid van de zogenaamde ontwikkelde wereld. Vanuit dat gezichtpunt werd tijdens de laatste G8-bijeenkomst naar de kwestie gekeken.</p>
    </intervention>
    <intervention id="2-251-000" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">Meneer Barosso, u sprak zojuist over de Europese Centrale Bank en u zei dat de Europese Centrale Bank onafhankelijk is. Het punt is, de ECB is niet onafhankelijk in de Griekse crisis. De ECB heeft partij gekozen. De ECB heeft als een commerciële bank voor tientallen miljarden aan zwakke obligaties opgekocht en nu houdt de ECB de noodzakelijke herstructurering van de Griekse schulden tegen.</p>
      <p sl="nl">Mijn vraag is concreet: wat doet u eraan om te voorkomen dat de ECB met haar twee petten op, de harde maar noodzakelijke maatregelen voor de herstructurering van de Griekse economie tegenhoudt?</p>
    </intervention>
    <intervention id="2-252-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">De Europese Centrale Bank (ECB) is zonder meer onafhankelijk en haar onafhankelijkheid wordt niet alleen erkend in het Verdrag – het is dan ook een wettelijk erkende en op het Verdrag gebaseerde onafhankelijkheid – maar ik kan u ook vertellen dat ik in mijn functie al zo'n zeven jaar zeer frequent te maken heb met de ECB en bij vele gelegenheden aanwezig ben geweest waarbij de ECB heeft aangetoond dat zij prima zonder onze steun kan om haar onafhankelijkheid te bevestigen. Op dat punt wil ik u geruststellen.</p>
      <p sl="en">Wat betreft de problematiek van de herstructurering worden er, zoals u weet,verschillende opties onderzocht. We nemen het gehele debat in aanmerking, maar het standpunt van de Commissie is al duidelijk uiteengezet: wij zijn van mening dat de herstructurering geen alternatief is voor de begrotingsconsolidatie en de structurele hervormingen die de lidstaten moeten doorvoeren. Dat is altijd ons standpunt geweest en daaraan houden we vast.</p>
    </intervention>
    <intervention id="2-253-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Mijnheer de Voorzitter, mijnheer Barroso, ook nog over de top van de G8. Ik zou willen weten of de hele kwestie van de regulering van de financiële markten nog maar eens is uitgesteld, in het bijzonder de heffing van een belasting op kapitaalstromen en kapitaalopbrengsten, de afschaffing van belastingparadijzen, het einde van de derivaten en van de kredietwaardigheidsbeoordelaars, gezien hun totale gebrek aan geloofwaardigheid en transparantie op dit moment. Tot slot zou ik u ook een vraag willen stellen over iets dat verband houdt met de problemen die zich hier in de Europese Unie voordoen, in Griekenland, Portugal, Ierland, die verplicht worden maatregelen te nemen die vooral bedoeld zijn om de werknemers en de landen instrumenten en processen op te dringen waardoor ze nog meer worden uitgebuit en hun economie er nog meer op achteruitgaat zodat, op korte of middellange termijn, de armoede, de werkloosheid en de ongelijkheid zullen toenemen.</p>
      <p sl="pt">Vindt u niet dat dit indruist tegen alle verklaarde beginselen, waaronder die van het Verdrag zelf?</p>
    </intervention>
    <intervention id="2-254-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="pt">Mevrouw Figueiredo, eerst wat betreft kwesties van wereldwijde financiële regulering. Zoals u weet is de G20 opgericht als het voornaamste economische forum voor mondiaal bestuur op financieel gebied. Daarom worden deze zaken bij voorkeur in de G20 besproken.</p>
      <p sl="pt">Maar enkele van deze punten zijn in zekere mate wel ter sprake gekomen. Ik heb zelf, kan ik u vertellen, binnen de G8 de discussie geopend over een belasting op financiële transacties toen we het ook hadden over het probleem van de ontwikkelingshulp, en mijn standpunt is dat ik duidelijk voor een dergelijke belasting ben. We zijn hier in de Commissie mee bezig en heel binnenkort zullen we een aantal ideeën aan u voorleggen.</p>
      <p sl="pt">Wat betreft uw algemene opmerking: we hebben ook de situatie in de eurozone besproken. Op dat punt lopen onze meningen misschien volledig uiteen. Wij zijn ervan overtuigd dat we zonder begrotingsconsolidatie en zonder structurele hervormingen onze doelstelling van een sociale markteconomie niet zullen kunnen bevorderen.</p>
    </intervention>
    <intervention id="2-255-000" speaker_id="28297" name="Jacek SARYUSZ-WOLSKI" is_mep="True" mode="spoken" nationality="Poland" birth_date="19-09-1948" birth_place="Łódż" m_state="PL">
      <p sl="en">Mijnheer Barroso, de deelnemers aan de G8-top hebben besproken welke inspanningen zij zich willen getroosten ten behoeve van het nabuurschapsbeleid in het Middellandse Zeegebied. U hebt zelf namens de Europese Unie 1,24 miljard euro toegezegd voor het nabuurschapsbeleid, maar dit zou kunnen worden opgevat als een bedrag dat slechts voor het zuiden bestemd is.</p>
      <p sl="en">Uit de tussentijdse versies van het document van de Commissie weten wij dat in een eerdere fase 150 miljoen van die 1,24 miljard euro bestemd was voor het oosten en de rest voor het zuiden. Dat is in strijd met het beginsel van symmetrie en gelijke aandacht voor beide gebieden. Hoe verklaart u dit? Wat hebt u werkelijk en feitelijk bestemd voor het nabuurschapsbeleid in het zuidelijke Middellandse Zeegebied binnen de context van het enige bedrag dat u hebt genoemd?</p>
    </intervention>
    <intervention id="2-256-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Mijnheer Saryusz-Wolski, goede vriend, ik zal u heel eerlijk zeggen dat ik uw zorgen over het oostelijk nabuurschap begrijp, maar het lijkt mij vooral belangrijk om het oosten en het zuiden niet tegen elkaar uit te spelen. We hebben beide gebieden nodig. Het is nu belangrijk om hen te helpen die om onze hulp vragen, en om dat op een effectieve manier te doen.</p>
      <p sl="en">De aanpak die wij voorstaan bij de herziening van het nabuurschapsbeleid is helder. Wij kennen geen middelen toe op grond van een kloof tussen oost en zuid, maar op basis van voorwaarden die afhangen van de vorderingen die elke partner maakt op weg naar hervormingen. Oftewel: wij bieden meer voor meer. Degenen die meer doen, degenen die laten zien dat ze meer verdienen, krijgen ook meer. We hebben dus niet een envelop klaarliggen – dit is voor land A of land B – maar een land moet laten zien dat het onze steun verdient.</p>
      <p sl="en">Ik denk dat dit de juiste aanpak is en wij zullen uiteraard voldoen aan onze verplichtingen, zowel jegens onze Oost-Europese partners – wat erg belangrijk is – maar ook jegens onze buren in het Middellandse Zeegebied.</p>
    </intervention>
    <intervention id="2-257-000" speaker_id="4335" name="Marielle de SARNEZ" is_mep="True" mode="spoken" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Mijnheer Barroso, mijn vraag houdt verband met de vorige vraag en uw antwoord daarop.</p>
      <p sl="fr">U hebt zojuist gesproken over de steun die u tijdens de G8 in Deauville met name aan de opkomende Arabische democratieën hebt toegekend: 40 miljard dollar, grotendeels in de vorm van leningen van het Internationaal Monetair Fonds (IMF), de Europese Bank voor Wederopbouw en Ontwikkeling (EBWO) en de Europese Investeringsbank (EIB), plus ongeveer 15 miljard euro afkomstig van de Europese Unie en de lidstaten.</p>
      <p sl="fr">U hebt het gehad over voorwaarden. Daarover gaat mijn vraag. Deze steun is afhankelijk van een aantal criteria die u zeer goed kent: vrije en regelmatige verkiezingen, vrijheid van vereniging en vergadering, persvrijheid, vrijheid van meningsuiting, corruptiebestrijding, onafhankelijke rechtspraak, hervorming van leger en politie.</p>
      <p sl="fr">Wat ik graag wil weten is: wie gaat beoordelen of deze criteria worden nageleefd, vooral in alle opkomende Arabische democratieën? Wordt ons Parlement volledig bij deze beoordeling betrokken of betreft het een discretionaire bevoegdheid van de Raad?</p>
    </intervention>
    <intervention id="2-258-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="fr">Ons idee, en ik hoop dat u het ermee eens bent, is dat de Commissie leiding moet geven aan deze exercitie. Ik ben er erg trots op dat de Commissie en de hoge vertegenwoordiger onmiddellijk de blauwdruk van ons antwoord hebben gepresenteerd, namelijk een partnerschap voor democratie in Noord-Afrika en het zuidelijke Middellandse Zeegebied en tevens een partnerschap voor gedeelde welvaart. De Raad erkent nu dat het goed zou zijn als de Commissie de leiding op zich neemt. En de Commissie moet natuurlijk verantwoording afleggen aan het Parlement. Ik kan dus alle belangstelling, alle pogingen van de kant van het Parlement om nauw bij deze beoordeling betrokken te raken, alleen maar toejuichen.</p>
      <p sl="fr">Wat nu in bepaalde Arabische landen gebeurt, is van groot strategisch belang, niet alleen voor die landen zelf maar ook voor de democratie wereldwijd, voor de ontwikkelingen in de moslimwereld en voor ons in Europa. Alles wat we kunnen doen om niet alleen de Europese instellingen maar ook onze samenlevingen te mobiliseren om de overgang naar democratie bij onze buren te ondersteunen, is zeer belangrijk en ik kan niet anders dan de belangstelling van het Europees Parlement toejuichen.</p>
    </intervention>
    <intervention id="2-259-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Mijnheer de Voorzitter, wat betreft de G8-top: volgens financiële informatie die ik heb gelezen bedroeg in 2009 het mondiale bbp 58 biljoen dollar en de geldvoorraad 615 biljoen dollar. Tegelijkertijd werd wat betreft het monetaire beleid, een onderwerp dat u aangaat, bevestigd dat de VS nieuw geld uitgeeft, nieuwe dollars, terwijl onze Unie geen nieuw geld uitgeeft.</p>
      <p sl="el">Over veel kwesties zijn economen het niet eens, maar de geschiedenis heeft ons twee dingen geleerd: ten eerste kan iemand die failliet is gegaan niet worden gered door hem dure leningen te geven, en ten tweede kunnen extreme bezuinigingen nooit leiden tot vermindering van het tekort van een macro-economie in recessie die niet in staat is de eigen munt te devalueren. Daarom is er grote behoefte aan de euro-obligatie. Vindt u dat deze een middel is om tegenwicht te bieden aan de spiraalsgewijs toenemende uitgifte van nieuw geld door de VS?</p>
    </intervention>
    <intervention id="2-260-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Deze vraag had eigenlijk in het eerste deel van het debat aan de orde moeten komen, maar ik kan de geachte afgevaardigde vertellen dat de Commissie zich altijd heel open en welwillend heeft opgesteld ten aanzien van euro-obligaties. Een van mijn voorgangers heeft het idee van euro-obligaties zelfs als eerste geopperd.</p>
      <p sl="en">Het punt is dat de lidstaten hierover geen overeenstemming hebben bereikt. De lidstaten hebben nu afgesproken dat er een Europees stabiliteitsmechanisme komt. Als dat tot stand is gekomen, zal het de belangrijkste internationale financiële instelling ter wereld worden – de financieel krachtigste instelling ter wereld. Ik denk dat we onze inspanningen daarop moeten richten.</p>
      <p sl="en">Tegelijkertijd zijn we bereid om met de lidstaten – en natuurlijk met het Parlement – diverse opties met betrekking tot de mogelijkheid van euro-obligaties te bespreken, vooropgesteld dat de lidstaten die mogelijkheid willen onderzoeken. Dat is natuurlijk heel belangrijk en doorslaggevend.</p>
    </intervention>
    <intervention id="2-261-000" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">De deelnemers aan de recente G8-top hebben laten weten dat zij 40 miljard dollar beschikbaar stellen aan Egypte en Tunesië om een einde te maken aan de dictatuur en een begin te maken met de democratie. In de verklaring van de G8-deelnemers staat echter ook dat zij landen zullen steunen die niet alleen willen streven naar democratie, maar ook naar een markteconomie. Zij willen dat deze landen "de vruchten van de globalisering kunnen plukken" en zich bezig zullen gaan houden met "de integratie van investeringen", waardoor de G8-landen in deze landen gemakkelijker geld kunnen verdienen om dat er vervolgens weer aan te onttrekken.</p>
      <p sl="en">Ik ben er niet op tegen om van landen die hulp krijgen te verwachten dat ze democratische instellingen en procedures realiseren. Dat is heel billijk. Maar is het niet bedenkelijk dat die landen te horen krijgen welke economische beleidsmaatregelen ze moeten kiezen en welke ze overboord moeten zetten? De donorlanden hebben toch zeker niet het recht om die nieuwe democratieën voor te schrijven welke democratische keuzes ze moeten maken?</p>
    </intervention>
    <intervention id="2-262-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Ik ben het eens met de zienswijze van de G8. Het lijkt mij dat niet alleen open samenlevingen maar ook open economieën in ons aller belang zijn. Het gaat hier om onze buurlanden en mij dunkt dat handel de beste manier is om hen te helpen.</p>
      <p sl="en">We zullen hun nooit de hoeveelheid geld kunnen verschaffen die zij nodig hebben, als zij zich blijven afsluiten. Zoals u waarschijnlijk weet, is er bijvoorbeeld nauwelijks handel tussen de Maghreblanden onderling. Zij vragen ons om onze markten open te stellen, maar drijven onderling geen handel. Ik denk dat het belangrijk is om te zeggen: ja, we willen u steunen, maar dan moet u ook uw economie openstellen en in de wereldeconomie integreren.</p>
      <p sl="en">In feite zien we dat de mate van vooruitgang van een land afhangt van de mate waarin het kan integreren in de wereldeconomie. Kijk maar naar Aziatische landen die nog geen democratieën zijn. Omdat zij in staat waren zich open te stellen, hebben ze kunnen deelnemen aan de wereldeconomie en heeft hun bevolking daarvan de vruchten kunnen plukken.</p>
    </intervention>
    <intervention id="2-263-000" speaker_id="28367" name="Gabriele ALBERTINI" is_mep="True" mode="spoken" nationality="Italy" birth_date="06-07-1950" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, mijnheer Barroso, in de slotverklaring van de G8-top staat over de landen in het Midden-Oosten: "Onderhandelingen zijn de enige weg naar een alomvattende en duurzame oplossing voor het conflict. Israël en de Palestijnse Autoriteit moeten de huidige samenwerkingsovereenkomsten eerbiedigen en zich onthouden van eenzijdige maatregelen die vooruitgang en hervormingen zouden kunnen tegenhouden".</p>
      <p sl="it">Steunt de Europese Unie – die een belangrijke gesprekspartner van de G8 is – deze verklaring? Zo ja, hebt u dat aan de Palestijnen duidelijk gemaakt, overwegende dat deze in september, tijdens de Algemene Vergadering van de VN, een eenzijdige stap willen ondernemen?</p>
    </intervention>
    <intervention id="2-264-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Wat betreft het vredesproces in het Midden-Oosten is er voor zover ik me kan herinneren in de afgelopen dertig jaar geen enkele internationale bijeenkomst geweest waarop deze kwestie niet aan de orde is gekomen. We hebben opnieuw beklemtoond dat het vredesproces dringend moet worden heropend en er bij beide partijen op aangedrongen de inhoudelijke gesprekken te hervatten teneinde het vredesproces in het Midden-Oosten doeltreffend te voltooien.</p>
      <p sl="en">We hebben allen de nieuwe visie van de VS op het sluiten van een kaderovereenkomst als baanbrekend en toekomstgericht toegejuicht. Maar de reacties op de details van deze nieuwe visie liepen uiteen. Eerlijk gezegd denken de G8-partners verschillend over de samenwerking tussen Hamas en de PLO en de kwestie van de grenzen van 1967.</p>
      <p sl="en">Sommigen spraken ook hun bezorgdheid uit over de risico's van een mogelijk initiatief van de Palestijnen om eenzijdig erkenning te vragen bij de Algemene Vergadering van de Verenigde Naties. We zijn hierover ook in gesprek met de lidstaten en ik hoop dat wij in Europa een gemeenschappelijk standpunt over deze kwestie zullen kunnen innemen.</p>
    </intervention>
    <intervention id="2-265-000" speaker_id="96732" name="Malika BENARAB-ATTOU" is_mep="True" mode="spoken" nationality="France" birth_date="25-03-1963" birth_place="Aïn-Benian " p_group="Group of the Greens/European Free Alliance" m_state="FR">
      <p sl="fr">Mijnheer de Voorzitter, mijnheer Barroso, zoals reeds is gezegd hebben de landen van de G8 besloten een bedrag van 40 miljard dollar ter beschikking te stellen aan Tunesië en Egypte. De Europese Unie moet echter pleiten voor een grotere transparantie, zichtbaarheid en traceerbaarheid, kortom, voor een beter beheer van deze steun.</p>
      <p sl="fr">Vier wezenlijke punten dienen te worden benadrukt: ten eerste moet ontwikkelingssamenwerking stroken met de beginselen van democratie en absolute transparantie. Ten tweede is het – zoals eerder gezegd – van belang dat de mensenrechten worden nageleefd, maar ook dat de rol en de capaciteiten van de maatschappelijke organisaties worden vergroot en dat het systeem voor het beheer van de steun wordt hervormd, met een grotere betrokkenheid van het Europees Parlement.</p>
      <p sl="fr">Mijnheer Barroso, de EU behoort te garanderen dat de steun terechtkomt bij de bevolkingsgroepen waarvoor hij bestemd is. Welke concrete maatregelen denkt de Europese Unie daartoe te treffen?</p>
    </intervention>
    <intervention id="2-266-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="fr">Geachte afgevaardigde, u hebt mijn gedachten precies verwoord. Ik ben het roerend met u eens. Wij gaan nu meerdere instrumenten inzetten om erop toe te zien dat de partnerlanden hun beloften gestand doen en vastberaden de benodigde maatregelen treffen. Ik kan u zeggen dat niet alleen de diensten van de Commissie controle op de uitvoering van al deze programma's zullen uitoefenen, maar ook de hoge vertegenwoordiger, die overigens een speciale vertegenwoordiger voor deze regio zal benoemen. Wij geloven dat we met dit soort dialoog deze landen kunnen helpen, met name door de participatie van het maatschappelijk middenveld te versterken.</p>
      <p sl="fr">Onlangs was ik in Tunesië, waar ik niet alleen de regering en de president heb ontmoet, maar ook vertegenwoordigers van het maatschappelijk middenveld, vrouwenorganisaties en vakbonden. Ik heb gezien hoe belangrijk ze onze betrokkenheid vinden, niet alleen via de regering maar ook via maatschappelijke organisaties. Nogmaals, zoals ik ook tegen mevrouw De Sarnez heb gezegd, de betrokkenheid van het Europees Parlement is eveneens erg belangrijk in het kader van de betrekkingen met de parlementen en de ontluikende politieke partijen in deze jonge of nieuwe democratieën.</p>
    </intervention>
    <intervention id="2-267-000" speaker_id="97011" name="Georgios KOUMOUTSAKOS" is_mep="True" mode="spoken" nationality="Greece" birth_date="17-09-1961" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Mijnheer de voorzitter van de Commissie, tijdens de laatste G8-top heeft u het gehad over de wereldeconomie en bent u het eens geworden over het feit dat de inzet zich dient te concentreren op doelstellingen die betrekking hebben op de duurzaamheid van overheidsfinanciën, financieel herstel en acties ter bestrijding van werkloosheid. Dit alles wordt nagestreefd in het belang van de maatschappij en van de burgers.</p>
      <p sl="el">Maar als we nu naar het voorbeeld van Griekenland kijken, hebben we recentelijk kunnen zien dat tienduizenden, honderdduizenden burgers spontaan naar het plein en naar de straten rondom het Griekse parlementsgebouw trokken, zonder daartoe opdracht te hebben gekregen, waarbij ze woedend een waardige levensstandaard en toekomstperspectieven eisten. U zult het met mij eens zijn dat geen enkel beleid effectief kan zijn als het niet door de maatschappij gedragen wordt, of op zijn minst getolereerd. Feitelijk beperkt het Griekse beleid zich tot een dilemma tussen uitputtende bezuinigingen of een Grieks faillissement.</p>
      <p sl="el">Maakt u zich zorgen over deze maatschappelijke ontwikkelingen? Het betreft een zeer ernstig politiek probleem. Wat voor boodschap heeft u voor die mensen die op een waardige en vredige manier op zoek zijn naar perspectieven en een betere toekomst voor zichzelf, hun gezinnen en hun kinderen?</p>
    </intervention>
    <intervention id="2-268-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Om te beginnen wil ik mijn solidariteit met het Griekse volk uitspreken. Ik begrijp hoe moeilijk deze tijd voor Griekenland is. Maar ik vind ook dat het de verantwoordelijkheid is van politieke leiders op Europees en nationaal niveau, of ze nu deel uitmaken van een regering of van een oppositie, om duidelijk te maken wat landen moeten doen. Zonder begrotingsconsolidatie, zonder structurele hervormingen zal Griekenland deze crisis niet te boven komen.</p>
      <p sl="en">Het is onvermijdelijk dat Griekenland een aantal pijnlijke maatregelen zal moeten nemen en iedereen die dat ontkent, liegt tegen het Griekse volk. Ik roep de Griekse leiders dan ook op om de moeilijke keuzen die het land moet maken op een eerlijke manier uit te leggen aan de Griekse bevolking. Dat zullen wij allemaal steunen.</p>
      <p sl="en">Ik ben degene geweest die in de Europese Raad heeft voorgesteld om de rente op leningen aan Griekenland te verlagen. Maar laten we eerlijk zijn. Griekenland moet zelf ook moeite doen, want geen enkel land kan met zo'n hoge schuld blijven doorgaan.</p>
      <p sl="en">Dit is de eerlijke boodschap die we moeten overbrengen aan de regering en de oppositie in Griekenland en die wij in Europa moeten accepteren als we dat land echt willen helpen.</p>
    </intervention>
    <intervention id="2-269-000" speaker_id="96798" name="John BUFTON" is_mep="True" mode="spoken" nationality="United Kingdom" birth_date="31-08-1962" birth_place="Llanidloes " p_group="Europe of freedom and democracy Group" m_state="GB">
      <p sl="en">Mijnheer de voorzitter van de Commissie, ik ben blij dat u bij de G8-top de kwesties rond de problemen van de eurozone aan de orde hebt gesteld. Het is een crisis en daar zijn we ons allemaal van bewust. Zoals de vorige spreker al aangaf, maken veel lidstaten zich zorgen. Onlangs waren we getuige van problemen in Madrid toen men daar de straat op ging om te protesteren. Ook uitgerekend in Lissabon klonken de protesten, en we hebben gezien wat er in Griekenland is gebeurd.</p>
      <p sl="en">Wordt het geen tijd, mijnheer Barroso, dat u opstaat – u had het zojuist nog over het vertellen van leugens – en de waarheid spreekt en zegt dat er een alternatief is, namelijk dat deze landen de kans moeten krijgen om de eurozone te verlaten? Dat is de enige oplossing.</p>
    </intervention>
    <intervention id="2-270-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Ik heb veel respect voor al onze democratische staten, dus het is niet aan mij om hun te vertellen hoe zij in deze kwestie moeten handelen. Maar we weten dat Griekenland niet van plan is de eurozone te verlaten. Ik sta voortdurend in contact met zowel de Griekse autoriteiten als de belangrijkste oppositiepartij en ik weet heel goed dat zij de eurozone niet willen verlaten.</p>
      <p sl="en">Waarschijnlijk willen sommigen van u, geachte afgevaardigden, wel dat dit land uit de eurozone stapt, of misschien maakt uw land geen deel uit van de eurozone en dat respecteren we, maar Griekenland draagt het Europese project een warm hart toe. Griekenland heeft problemen, en we proberen het land steun te bieden, maar valt u nu niet de euro aan op ideologische gronden.</p>
      <p sl="en">De realiteit is dat er landen zijn buiten de eurozone die ten minste vergelijkbare problemen hebben. IJsland is geen lid van de eurozone en IJsland ging failliet. Laten we het maar ronduit stellen: vóór de financiële crisis was IJsland, berekend per hoofd van de bevolking, een van de rijkste landen in de wereld.</p>
      <p sl="en">In de Europese Unie hebben we ook landen die vanwege hoge uitgavenniveaus met soortgelijke problemen kampen. De realiteit is dus dat niet de euro het probleem is; het probleem is een hoog schuldenniveau of zeer grote tekorten in de economie.</p>
    </intervention>
    <intervention id="2-271-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Het vragenuur met de voorzitter van de Commissie is gesloten.</p>
    </intervention>
  </section>
  <section id="creitem24" title="14. Sudan en Zuid-Sudan (debat)">
    <intervention id="2-274-000" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="nl">Aan de orde is de verklaring van de vicevoorzitter van de Commissie en hoge vertegenwoordiger van de Unie voor buitenlandse zaken en veiligheidsbeleid over Sudan en Zuid-Sudan (2011/2717 [RSP]).</p>
      <p sl="nl">Ik meen dat de heer Piebalgs namens haar het woord zal voeren. Dank u, mijnheer Piebalgs. Commissaris, u heeft het woord namens de hoge vertegenwoordiger en de Commissie.</p>
    </intervention>
    <intervention id="2-275-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie, namens de vicevoorzitter van de Commissie en hoge vertegenwoordiger van de Unie voor buitenlandse zaken en veiligheidsbeleid. – Mevrouw de Voorzitter, de overgangsperiode van zes jaar op grond van het Sudanese alomvattende vredesakkoord loopt over ongeveer een maand af. Dit is een historisch moment voor Sudan en ook voor het Afrikaanse continent in zijn geheel. De bevolking van Zuid-Sudan heeft lange tijd op dit moment gewacht, het moment dat op 9 juli de onafhankelijkheid van haar land zal worden uitgeroepen. De Europese Unie zal tijdens de ceremonie op de dag van de onafhankelijkheid worden vertegenwoordigd door de hoge vertegenwoordiger en vicevoorzitter van de Commissie.</p>
      <p sl="en">Na een geloofwaardig referendum aan het begin van dit jaar hebben wij de Sudanese autoriteiten geprezen voor de opmerkelijke prestatie die zij hebben verricht met het organiseren van dit referendum. Wij waren ermee ingenomen dat president Bashir in het openbaar had gezegd dat Noord-Sudan het eerste land zou zijn dat een onafhankelijk Zuid-Sudan zou erkennen. Maar het positieve momentum van de periode onmiddellijk na het referendum is vervlogen. Er zijn zorgwekkende tekenen die wijzen op toenemende spanning en conflicten. De recente gewelddadige schermutselingen in en om Abyei zouden heel goed kunnen leiden tot een nieuwe militaire confrontatie tussen Noord- en Zuid-Sudan.</p>
      <p sl="en">We hebben zowel in januari als in mei gesproken over Sudan in de Raad Buitenlandse Zaken, en zullen er opnieuw over spreken tijdens de bijeenkomst van de Raad Buitenlandse Zaken van 20 juni. De hoge vertegenwoordiger is dan voornemens een brede communautaire strategische aanpak voor Sudan te presenteren, die voornamelijk gericht is op een onafhankelijk Zuid-Sudan, maar die ook elementen omvat voor een constructief engagement met Noord-Sudan, met inbegrip van de overgangsgebieden, Darfur en het oosten. We zullen dan in feite getuige zijn van de geboorte van niet één nieuwe staat, maar van twee nieuwe staten.</p>
      <p sl="en">Die brede aanpak krijgt vorm in een beleidsstrategiedocument waarin alle speerpunten van ons beleid voor Sudan uiteen worden gezet. De belangrijkste doelstellingen van de EU zijn de ondersteuning van de vrede tussen de twee staten en van de democratisering en welvaart in beide staten. We willen twee levensvatbare staten die als goede buren naast elkaar bestaan en die een open grens met elkaar delen, waardoor een grensoverschrijdende uitwisseling van mensen, goederen, kapitaal en ideeën mogelijk wordt.</p>
      <p sl="en">Zuid-Sudan zal al onze aandacht nodig hebben in verband met stabilisering, opbouw van de staat, instellingen en capaciteit, en ontwikkeling op lange termijn. Wat we vooral willen voorkomen is dat deze staat mislukt.</p>
      <p sl="en">In het kader van een mogelijke responsstrategie zullen we kijken naar een aantal belangrijke elementen: het opvoeren van de aanwezigheid van de EU in Juba door een aldaar te vestigen EU-delegatie; het op gang brengen van een brede politieke dialoog; het stabiliseren van Zuid-Sudan en de gemeenschappelijke grens met behulp van specifieke maatregelen en instrumenten – waaronder het gemeenschappelijk veiligheids- en defensiebeleid en het stabiliteitsinstrument – en het verhogen van de ontwikkelingshulp.</p>
      <p sl="en">Wat dat laatste betreft: de EU heeft zojuist extra middelen, ten bedrage van 200 miljoen euro, beschikbaar gesteld aan Zuid-Sudan, waarmee ons huidige steunpakket op ongeveer 300 miljoen euro komt. We werken met de lidstaten samen in het kader van gemeenschappelijke programmeeractiviteiten van de EU om het effect ter plaatse te maximaliseren. Tegelijkertijd zullen we onze humanitaire hulp voortzetten en zullen we er alles aan doen om ervoor te zorgen dat ook de handel deel uitmaakt van de brede aanpak.</p>
      <p sl="en">Noord-Sudan, daarentegen, zal er enigszins op achteruitgaan. We moeten hervormingsgezinde elementen in het noorden steunen, een inclusieve politieke dialoog bevorderen en onze inspanningen om mensenrechten te bevorderen, vergroten. We proberen onze politieke dialoog met de regering in Khartoem op te voeren. Mijn bezoek onlangs was bedoeld om te laten zien dat de EU de betrekkingen wil herstellen na de positieve reactie van Khartoem op de uitkomst van het referendum.</p>
      <p sl="en">Wij zijn echter ernstig bezorgd over het recente geweld en, zoals ik al zei, de militaire bezetting van de stad Abyei, die een duidelijke schending is van het alomvattende vredesakkoord. We dringen er bij de partijen op aan van verdere provocaties af te zien en te onderhandelen over de voorwaarden voor een duurzaam en vreedzaam samenleven van plaatselijke gemeenschappen die in en rond Abyei wonen.</p>
      <p sl="en">Wij blijven ook bezorgd over de detentie van mensenrechtenactivisten, journalisten, politici van de oppositie en vreedzaam protesterende studenten. Een van de grondbeginselen van het alomvattende vredesakkoord was de vorming van democratische regeringen gebaseerd op respect voor diversiteit en fundamentele vrijheden. We willen respect zien voor fundamentele vrijheden en echte inclusieve democratische regeringen, zowel in Noord- als in Zuid-Sudan.</p>
      <p sl="en">Ik moet ook nog iets kwijt over Darfur. De Europese Unie blijft ernstig bezorgd over het aanhoudende geweld in Darfur, waardoor mensen ontheemd raken, wat tot ernstige gevolgen leidt voor humanitaire operaties.</p>
      <p sl="en">Er is ook positief nieuws. De drie Europese burgers die een aantal maanden in Darfur in gijzeling werden gehouden, zijn vrijgelaten. Tegelijkertijd weten we echter dat de situatie in Darfur niet is verbeterd. We moeten de inspanningen voor een omvattende en rechtvaardige vrede blijven steunen, en daarbij proberen een positief resultaat te bereiken bij het vredesonderhandelingsproces en de juiste voorwaarden te scheppen om ter plekke een op Darfur gebaseerd politiek proces op gang te brengen. We zijn verheugd over het resultaat van de onlangs gehouden conferentie van alle betrokkenen in Doha en hopen dat dit zal bijdragen aan een duurzame vrede in Darfur.</p>
      <p sl="en">Ten slotte wil ik het nog hebben over gerechtigheid. Duurzame vrede in Darfur kan niet worden bereikt zonder gerechtigheid en verzoening. Er moet een einde komen aan de straffeloosheid. De Raad heeft herhaaldelijk gewezen op de plicht van de regering van Sudan om haar volledige medewerking te verlenen aan het Internationale Strafhof, overeenkomstig resolutie 1593 van de VN-Veiligheidsraad. Het volk van Darfur verdient te krijgen waar het al zo lang naar verlangt – duurzame vrede en gerechtigheid.</p>
    </intervention>
    <intervention id="2-276-000" speaker_id="96848" name="Mariya GABRIEL" is_mep="True" mode="spoken" nationality="Bulgaria" birth_date="20-05-1979" birth_place="Gotse Delchev" p_group="Group of the European People's Party (Christian Democrats) - Vice" m_state="BG">
      <p sl="fr">namens de PPE-Fractie. – Mevrouw de Voorzitter, commissaris, dames en heren, tijdens het referendum over de zelfbeschikking van Zuid-Sudan vielen mij vooral het enthousiasme, de vreugde en de uitgelatenheid van de bevolking op. De mensen waren gelukkig omdat zij voor één keer een stem in het kapittel hadden. Voor één keer, na meer dan twintig jaar oorlog, hadden zij het gevoel dat er zou worden geluisterd naar wat zij te zeggen hadden.</p>
      <p sl="fr">We moeten de zes miljoen Zuid-Sudanezen niet teleurstellen, maar we mogen evenmin de inwoners van het noorden vergeten. De uitslag van het referendum heeft een democratisch elan losgemaakt. Het is daarbij belangrijk dat de onderhandelingen zo transparant mogelijk verlopen om een solide basis te garanderen voor de toekomstige ontwikkeling van elk van beide nieuwe staten en van de betrekkingen tussen de twee landen onderling en met de internationale gemeenschap. De levensvatbaarheid en stabiliteit van noord en zuid komen op de eerste plaats. Het is essentieel dat er eindelijk een oplossing wordt gevonden voor de kwesties die nog steeds spelen. Ik doel hiermee op het probleem van het staatsburgerschap, de verdeling van de schuld en de olie-inkomsten en het moeilijke vraagstuk van de nog niet vastgestelde grenzen.</p>
      <p sl="fr">In de regio's Abyei, Zuid-Kordofan en Blauwe Nijl moeten nog referenda worden gehouden in het kader van het alomvattende vredesakkoord. De situatie in Abyei verslechtert met de dag en is zeer zorgwekkend. Het mag niet zo zijn dat Abyei op een onomkeerbaar punt belandt waardoor meer dan zes jaar onderhandelingen op een flop zouden uitlopen. Spanningen die tot een openlijk conflict leiden, dreigen de onafhankelijkheid van Zuid-Sudan te overschaduwen en de regio opnieuw in chaos te storten.</p>
      <p sl="fr">Maar de situatie in Abyei mag ons niet doen vergeten wat er in Darfur gebeurt. Wat dit betreft is het nodig nota te nemen van de conclusies van de Doha-conferentie, zoals u zojuist hebt gezegd, commissaris, en niet uit het oog te verliezen dat het voortdurend noodzakelijk is het vervoer van de humanitaire hulp en de veiligheid van het personeel te garanderen. Transparante onderhandelingen vormen een waarborg voor het bestaan van twee levensvatbare staten, net als beëindiging van het geweld en een effectieve samenwerking tussen beide staten.</p>
      <p sl="fr">Ik wijs erop dat dit ook reeds het kader vormde waarbinnen het referendum zich afspeelde. Het is belangrijk dat men op deze weg voortgaat zodat de politieke wil van de twee staten en de internationale gemeenschap werkelijk kan worden omgezet in ontwikkelingsprojecten voor de burgers van beide landen. Bij alles draait het om de burgers en hun welzijn in het streven naar democratisering, politiek pluralisme en de eerbiediging van de mensenrechten en de godsdienstige, culturele en etnische verscheidenheid in Zuid- en Noord-Sudan.</p>
    </intervention>
    <intervention id="2-277-000" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">namens de S&amp;D-Fractie. – Mevrouw de Voorzitter, op 9 juli viert Zuid-Sudan dat het onafhankelijk is geworden en zijn waardigheid heeft teruggevonden. Het Sudanese volk spreekt zelf ook in termen van waardigheid en emotie over deze gebeurtenis.</p>
      <p sl="fr">Mijnheer Piebalgs, ik had een toespraak van drie minuten voorbereid. Toen ik naar u luisterde, vroeg ik me af of ik nog wel het woord moest voeren. Ik wil u een compliment maken: ik denk dat wij hier in dit Parlement trots mogen zijn op het optreden van de hele Europese Unie en op de manier waarop deze Sudanese kwestie in goede banen is geleid. Met het Sudanese volk hoop ik vurig dat men tot aan de daadwerkelijke onafhankelijkheid en ook daarna op de ingeslagen weg zal voortgaan.</p>
      <p sl="fr">U hebt de belangrijkste vraagstukken aan de orde gesteld, dat wil zeggen de kwestie-Abyei die nog altijd niet is opgelost, de politieke beslissingen die – wij hebben het reeds gezegd – genomen moeten worden over het staatsburgerschap, de schuldenlast, de munt, enzovoort. U hebt echter vooral gesproken over wat u wilt doen op het vlak van ontwikkeling en op humanitair gebied, en over het feit dat er recht moet worden gedaan en dat wij het Internationaal Strafhof niet gaan verkwanselen. Kortom, u hebt gezegd waar het in essentie om draait.</p>
      <p sl="fr">Ik wil daaraan nog een paar puntjes toevoegen. Wat betreft ontwikkeling en humanitaire actie moet er in Zuid-Sudan inderdaad nog een heleboel gebeuren. Tevens moeten we Noord-Sudan blijven ontwikkelen en vooral niet isoleren. Er moeten nog bergen werk worden verzet omdat het land slechts van olieopbrengsten leeft. Het heeft geen gediversifieerde economie ontwikkeld, er is geen onderwijs, er zijn geen wegen, ziekenhuizen, enzovoort. De behoeften en verwachtingen van de bevolking zijn enorm en als we willen voorkomen dat de bevolking teleurgesteld raakt in de onafhankelijkheid, moeten we nog lange tijd doorgaan met ontwikkeling en humanitaire hulp. Laten we dat goed beseffen.</p>
      <p sl="fr">Wanneer we over mensenrechten, vrouwenrechten en politiek pluralisme spreken, moeten we constateren dat polygamie nog steeds bestaat, zelfs in het zuiden. Men koopt vrouwen samen met koeien, 80 procent van de vrouwen kan niet lezen of schrijven, kinderrechten moeten nog worden ingevoerd en politiek pluralisme moet nog worden uitgevonden: er bestaat geen cultuur van politiek pluralisme, zoals we hebben gezien tijdens de verkiezingen en het referendum. Tegelijkertijd is er sprake van een bijzonder fascinerende en prachtig mooie ontwikkeling.</p>
      <p sl="fr">Ik heb een ontmoeting gehad met de kiescommissies van Zuid- en Noord-Sudan, maar vooral met die van het zuiden. Ze willen wetten maken, een goede grondwet opstellen en hun land opbouwen en ze zeggen tegen ons: "Het geld komt er wel, maakt u zich daar geen zorgen over. Maar we zouden graag willen dat u ons met raad en daad terzijde staat." Volgens mij hebt u dit verzoek kunnen inwilligen. Het is van groot belang dat u en in het verleden ook mevrouw Georgieva een bezoek aan het land hebben gebracht. Het bezoek van mevrouw Ashton, dat waarschijnlijk doorgaat, zal eveneens een belangrijke gebeurtenis vormen.</p>
      <p sl="fr">U wilt een strategisch plan voor Zuid-Sudan presenteren. Dat is nu precies wat we u na elke verkiezing vragen. We willen vooral geen incidentele maar duurzame actie, we willen een toekomst voor de landen die we bezoeken. Mijnheer Piebalgs, om al deze redenen heb ik mijn tekst vandaag compleet veranderd. Ik wil u bedanken, omdat het zoals ik reeds heb gezegd, goed is om trots te kunnen zijn op de Europese Unie, vooral in deze moeilijke periode.</p>
    </intervention>
    <intervention id="2-278-000" speaker_id="97019" name="Ivo VAJGL" is_mep="True" mode="spoken" nationality="Slovenia" birth_date="03-03-1943" birth_place="Maribor" p_group="Group of the Alliance of Liberals and Democrats for Europe" m_state="SI">
      <p sl="sl">namens de ALDE-Fractie. – Mevrouw de Voorzitter, mijnheer de commissaris, wanneer de onafhankelijkheid van nog een Afrikaans land, Zuid-Sudan, op 9 juli wordt afgekondigd, zal op dit continent nog een hoofdstuk van koloniaal erfgoed worden afgesloten. We willen geloven dat zodra er een democratisch besluit in het referendum wordt genomen, Zuid-Sudan zijn openstaande kwesties met zijn noordelijke buur op vreedzame wijze zal oplossen, dat wil zeggen via onderhandelingen. We willen geloven dat de regio het risico weet te vermijden dat geschillen en gevechten uitbreken vanwege de grenzen, de demografische ontwikkeling of de migratiepatronen als gevolg van olie en andere natuurlijke hulpbronnen, die in beide, volgens de statistieken arme landen in overvloed aanwezig zijn.</p>
      <p sl="sl">Ik wijs u op de noodzaak van voortgezette samenwerking van de internationale gemeenschap, de VN, de Afrikaanse Unie en de Europese Unie bij het versterken van beide landen, het waarborgen van vrede en het oprichten van instellingen voor een democratisch en pluralistisch Zuid-Sudan. Dames en heren, we staan voor een uitdaging nu de hele bredere regio weer opbloeit en zich openstelt voor de eisen en normen van de moderne tijd.</p>
      <p sl="sl">Sudan wordt wederom met een belangrijk historisch keerpunt geconfronteerd. Nog niet alle overeenkomsten die op het eind van de bloedige burgeroorlog zijn bereikt, zijn ten uitvoer gebracht. De situatie in de provincie Abyei staat dichter bij een crisis dan bij vrede, er is geweld in Darfur en Sudan heeft onze aandacht en grootmoedige hulp nodig.</p>
      <p sl="sl">Een ander belangrijk feit is dat de VN-Veiligheidsraad het mandaat van de UNMIS-missie in Sudan heeft verlengd en extra vredeshandhavers in Sudan zal inzetten. Onze boodschap aan de regeringen in Khartoem en Juba is dat ze de vredeshandhavers van de VN als vrienden moeten verwelkomen en hun veiligheid moeten waarborgen.</p>
    </intervention>
    <intervention id="2-279-000" speaker_id="4556" name="Nirj DEVA" is_mep="True" mode="spoken" nationality="United Kingdom" birth_date="11-05-1948" birth_place="Colombo " p_group="European Conservatives and Reformists Group" m_state="GB">
      <p sl="en">namens de ECR-Fractie. – Mevrouw de Voorzitter, commissaris Piebalgs heeft gelijk. Het is ook een van de grootste uitdagingen voor de Europese Unie die hier voor ons ligt. Als rapporteur voor het verslag van het Europees Parlement over natievorming moet ik zeggen dat dit voor ons een uitgelezen kans is om partner te worden van Zuid-Sudan, een van de armste en nieuwste landen in wording, op 9 juli, en er zo voor te zorgen dat natievorming – waar we het in dit Parlement voortdurend over hebben – ook ter plekke een realiteit wordt.</p>
      <p sl="en">Dit is een land dat rijk is aan natuurlijke hulpbronnen, maar het is ook een land met heel slechte sociale indicatoren. Een kind dat vandaag geboren wordt in Zuid-Sudan heeft een grotere kans om op jonge leeftijd te overlijden dan om de basisschool te bezoeken. Wat een bedroevend gegeven! Voedselproducten die door hulporganisaties worden aangeboden en bedoeld zijn om gratis te worden uitgedeeld aan de armen, worden nu op de markt verkocht. We moeten van onderaf capaciteit opbouwen. Ze hebben geen ambtenarenapparaat. Ze hebben geen adequaat opgeleide bestuurders. Ze beschikken niet over de infrastructuur die nodig is voor een staat in wording. Ze hebben een rechtsstaat nodig, ze hebben een goed bestuur nodig, ze hebben transparantie nodig, ze hebben de deskundigheid van ons als partners nodig. Zij moeten een beroep op ons doen en wij moeten in partnerschap onze knowhow met hen delen.</p>
    </intervention>
    <intervention id="2-280-000" speaker_id="96815" name="Judith SARGENTINI" is_mep="True" mode="spoken" nationality="Netherlands" birth_date="13-03-1974" birth_place="Amsterdam" p_group="Group of the Greens/European Free Alliance" m_state="NL">
      <p sl="nl">namens de Verts/ALE-Fractie . – Voorzitter, je zou de vlag willen uitsteken en er een glas champagne op willen drinken, want als een bevolking kan kiezen voor zijn eigen onafhankelijkheid, dan hoort dat en dan mag dat. Het vervelende hier is dat Zuid-Soedan eigenlijk met een erfenis uit het verleden zit en dat het uitsteken van de vlag of het drinken van dat glas champagne wellicht wat misstaat, gezien de situatie waarin ze zich bevinden. Nu Noord-Soedan Abyei is binnengevallen, valt het te prijzen dat Zuid-Soedan heeft gezegd: wij laten ons niet provoceren. Maar de vraag is natuurlijk hoelang dat zo blijft.</p>
      <p sl="nl">Dat wij als internationale samenleving hebben toegekeken hoe bij het referendum de zaak Abyei onbesloten bleef, is eigenlijk zeer onverantwoord en het is een recept voor hernieuwde oorlog. Dat er opnieuw VN-troepen naar toe moeten om de rust te herstellen, kunnen we dan ook gerust aannemen. Wat ik extra ingewikkeld vind is: wat benoemen we en wat benoemen we niet? Kijken we naar het feit dat Soedan probeert het toekomstig referendum in Abyei te beïnvloeden door te zeggen: 'tel de herders die zich daar deels wel en deels niet ophouden, mee'? Is het gerechtigd van Zuid-Soedan om te zeggen: 'nee, want zij wonen hier niet vast'? Als je dat zegt, ontken je dan niet het bestaansrecht van de herders? Het lijkt een Catch-22 waar je niet zomaar een oplossing voor hebt.</p>
      <p sl="nl">En dan nog twee andere aspecten. Wil Zuid-Soedan een eerlijke start hebben, dan hebben ze eigenlijk wel recht op schuldenkwijtschelding. Schulden die gemaakt zijn door het regime in Khartoum, waarvan je niet kunt zeggen dat die de mensen in het zuiden goed gediend hebben.</p>
      <p sl="nl">Het andere aspect is: hoe gaan wij om met de rijkdommen die in Zuid-Soedan in de grond zitten? Is Zuid-Soedan ondertussen betrokken bij EITI, het Extractive Industries Transparency Initiative , waarbij wordt nagegaan of er geen corruptie is en waarbij olietegoeden ten goede komen aan de bevolking? En als dat niet zo is, hoe kunnen wij dan in Europa daarbij helpen? Het enige wat immers echt helpt, als het gaat om Europese hulp aan Zuid-Soedan en eigenlijk ook aan het Noorden, is eerlijke handel en eerlijke investeringen te initiëren. We kijken allemaal met vrees naar hoe de situatie zich ontwikkelt en ik hoop dat we nog een keer met die vlag en dat glas champagne kunnen proosten op de vrijheid van Zuid-Soedan.</p>
    </intervention>
    <intervention id="2-281-000" speaker_id="28248" name="Gabriele ZIMMER" is_mep="True" mode="spoken" nationality="Germany" birth_date="07-05-1955" birth_place="Berlin" p_group="Confederal Group of the European United Left - Nordic Green Left" m_state="DE">
      <p sl="de">namens de GUE/NGL-Fractie . – Mevrouw de Voorzitter, we kijken allemaal met grote bezorgdheid naar dit deel van de wereld en we weten heel goed dat het gevaar van een burgeroorlog nog lang niet bezworen is. Hoe fragiel het in gang gezette vredesproces nog is, laten de gebeurtenissen in Abyei zien.</p>
      <p sl="de">Het conflict dat is uitgebroken, is dramatisch. Het Noord-Sudanese leger heeft Abyei bezet en 15 000 mensen zijn op de vlucht geslagen. Ik geloof dat wij, de Europese Unie, wederom heel concreet moeten helpen en dat het belangrijkste is dat we zo snel mogelijk de voedsel- en humanitaire hulp voor de vluchtelingen in gang zetten en de humanitaire noodhulp voor de vluchtelingen beschikbaar stellen.</p>
      <p sl="de">Ook zonder deze escalatie van het conflict is meer dan 40 procent van de bevolking in Zuid-Sudan al afhankelijk van voedselhulp. Zuid-Sudan zal een van de armste landen ter wereld zijn, en als we willen dat de millenniumdoelstellingen ook hier effect sorteren, is het dringend noodzakelijk dat de middelen die de Raad beschikbaar heeft gesteld – 200 miljoen euro – daadwerkelijk aan voedselvoorziening, onderwijs en gezondheid in dit deel van de wereld worden uitgegeven.</p>
      <p sl="de">Mijn fractie pleit voor de onmiddellijke terugtrekking van de bewapende eenheden van het Noorden en het Zuiden uit Abyei, naleving van het alomvattende vredesakkoord en erkenning van de gedemilitariseerde zone. Met het oog op de verlenging van het VN-mandaat waarover gediscussieerd is, roepen wij op om de gevaren en problemen, zoals ze bijvoorbeeld aan het licht kwamen in verband met de MONUC-missie in de Democratische Republiek Congo, in aanmerking te nemen en te evalueren.</p>
      <p sl="de">We zijn teleurgesteld dat deze resolutie niet werkelijk krachtig oproept tot schuldenkwijtschelding en een onderzoek naar buitenlandse schulden. Ik vind dit betreurenswaardig.</p>
    </intervention>
    <intervention id="2-282-000" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">namens de EFD-Fractie . – Voorzitter, twee zaken wil ik graag aan de hoge vertegenwoordiger of haar vervanger voorleggen inzake de actuele situatie in Sudan. Ten eerste: ik roep de hoge vertegenwoordiger dringend op zich bij de Sudanese autoriteiten in te zetten voor de vrijlating van de christin Hawa Abdalla Muhammad Saleh, die op 25 mei in een vluchtelingenkamp in Darfur is gearresteerd door de veiligheidsdienst op religieuze gronden. Naar verluidt is Saleh na haar arrestatie gemarteld en naar een onbekende locatie in Khartoem overgebracht, een persoonlijke tragedie die Europese inzet vergt.</p>
      <p sl="nl">Twee: van een kenner van de Sudanese situatie en internationaal waarnemer in de zo veelvuldig geteisterde conflictregio Abyei, las ik het scherpe verwijt – en dat trof mij sterk als lid van het Europees Parlement – dat de diplomatieke druk vanuit Europa op het moorddadige en oorlogszuchtige regime van president al-Bashir "nihil en slecht gecoördineerd is". Dat is een verpletterend verwijt eigenlijk.</p>
      <p sl="nl">Geeft de internationale gemeenschap, inclusief Europa, president al-Bashir ook nu weer, na de bezetting van Abyei, een gevoel van onschendbaarheid? En dit nota bene op het ogenblik dat al-Bashir binnenlands zo zwak staat en internationale druk op zijn regime meer dan opportuun is! Ik hoop dan ook op Europese druk op al-Bashir.</p>
    </intervention>
    <intervention id="2-283-000" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, mijnheer de commissaris, ik heb goede nota genomen van de pragmatische aanpak die u tijdens uw betoog hebt gevolgd. Ik wil u dan ook twee aanbevelingen doen en in die context wijzen op het grote belang van het werk dat onze collega, mevrouw De Keyser, de laatste tijd heeft verricht. Zij heeft namelijk toezicht gehouden op het referendum dat mijns inziens voor onze instellingen een uitermate waardevolle ervaring is geweest.</p>
      <p sl="it">Ik doel hiermee op een heel specifiek punt: persoonlijk was ik allesbehalve verbaasd toen ik vaststelde dat na het referendum en na de uitslag ervan de Soedanese instellingen en autoriteiten in met name de regio Abyei plotseling opnieuw het been stijf hielden. Dat is typerend voor de politiek van hollen of stilstaan in Khartoem: eerst laat men doorschemeren dat er een oplossing is en dan maakt men plotseling rechtsomkeert. Dat is de stijl die voor Sudan zo rampzalig is geworden.</p>
      <p sl="it">Ik wil graag een suggestie doen. Wij hebben binnen de Europese Dienst voor extern optreden een afdeling opgericht die zich uitsluitend bezighoudt met humanitaire crises. Die afdeling moet onmiddellijk attent worden gemaakt op de situatie in Abyei. Men mag niet wachten tot er zich een grote ramp voltrekt. Deze afdeling moet onmiddellijk actief worden, want het is een geloofwaardige afdeling die zichzelf heeft bewezen tijdens bijvoorbeeld de crisis in Libië. Mijns inziens moet die afdeling nu in staat worden gesteld om een plan op te stellen en dit voor te leggen aan onder meer ook de Commissie buitenlandse zaken. Dan kan men ons uitleggen wat de plannen zijn en duidelijk maken hoe waardevol het externe beleid van de Europese Unie kan zijn als wij allen samenwerken voor het best mogelijke resultaat.</p>
      <p sl="it">Dan wil ik nog een laatste aanbeveling doen in verband met onze betrekkingen met China. Overal wordt gezegd dat China een belangrijke rol speelt in Sudan, waarbij de indruk wordt gewekt dat deze rol van China een spookachtige aangelegenheid is waar wij bang voor moeten zijn. Persoonlijk pleit ik, zeker op dit bijzondere moment, voor heel voorzichtige maar bevoorrechte betrekkingen met China, waardoor wij kunnen nagaan of dat land van plan is om niet alleen zijn economische belangen te behartigen zich ook volledig in te zetten voor het vraagstuk van de mensenrechten.</p>
    </intervention>
    <intervention id="2-284-000" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="en">Mevrouw de Voorzitter, de EU moet druk blijven uitoefenen op de regering van Sudan om de troepen terug te trekken uit de grensstad Abyei. Er moet zo spoedig mogelijk een oplossing komen voor het probleem-Abyei om escalatie van het gewapende conflict tussen Sudan en Zuid-Sudan te voorkomen. Dit conflict brengt het vredesproces in gevaar dat na het referendum van januari 2011 op gang had moeten komen.</p>
      <p sl="en">De beschieting van een VN-helikopter door leden van de militie eind mei was een schandelijke en lafhartige daad; even schandelijk als de oproep van de regering in Khartoem aan de VN-vredesmacht om zich na 9 juli terug te trekken. De aanwezigheid van de VN is harder nodig dan ooit om te helpen bij het observeren van de partijen en het stabiliseren van de regio, om aldus te voorkomen dat het conflict zich uitbreidt.</p>
      <p sl="en">Voor het waarborgen van een vreedzame overgang naar onafhankelijkheid in Zuid-Sudan is het ook noodzakelijk dat de strijd tegen de straffeloosheid boven aan de EU-agenda blijft staan voor beide landen en voor hun buurlanden die, door zich ermee te bemoeien, de situatie alleen maar verergeren. De EU moet zich niet laten verleiden tot het afsluiten van mogelijk 'gunstige deals' met president al-Bashir om als tegenprestatie te vergeten dat hij en zijn handlangers voor het Internationaal Strafhof moeten worden gebracht om verantwoording af te leggen voor de oorlogsmisdaden en misdrijven tegen de menselijkheid die zij hebben begaan tegen de Sudanese bevolking in Darfur.</p>
    </intervention>
    <intervention id="2-285-000" speaker_id="840" name="Charles GOERENS" is_mep="True" mode="spoken" nationality="Luxembourg" birth_date="06-02-1952" birth_place="Ettelbruck" m_state="LU">
      <p sl="fr">Mevrouw de Voorzitter, het referendum dat onlangs in Zuid-Sudan over onafhankelijkheid is gehouden, luidt een nieuw tijdperk in als het gaat om de politieke benadering van de nieuwe staat. Wat nog maar kort geleden als een binnenlandse aangelegenheid van Sudan werd beschouwd, wordt nu met de vorming van een nieuwe onafhankelijke staat een internationale aangelegenheid. Elke relatie met Khartoem – en vooral op het gebied van veiligheid – wordt voortaan een internationale aangelegenheid, waaruit logischerwijs toepassing van het internationale recht voortvloeit.</p>
      <p sl="fr">Wij zijn blij met de wijze waarop de verschillende partijen zich van hun taak kwijten. Het is daarbij goed te vermelden wat de grootste uitdagingen zijn waarmee de kersverse nieuwe staat onmiddellijk wordt geconfronteerd. Ten eerste de bemiddeling die plaatsvindt onder leiding van Thabo Mbeki, voormalig president van Zuid-Afrika en voorzitter van de Afrikaanse Unie, en ook – en ik vind dat we dat moeten onderstrepen – de bemiddeling onder toezicht van mevrouw Rosalind Marsden, onze speciale vertegenwoordiger in Sudan.</p>
      <p sl="fr">Ten tweede biedt de toetreding van de nieuwe staat tot de Overeenkomst van Cotonou perspectieven voor de ontwikkeling van betrekkingen met de Europese Unie. Volgens mij is dat noodzakelijk en we moeten er alles aan doen om een snelle ratificatie te realiseren.</p>
      <p sl="fr">Ten derde moet de nieuwe, nog erg kwetsbare staat instrumenten ontwikkelen om de gigantische problemen waarmee hij geconfronteerd wordt, het hoofd te bieden. Ook hier is een rol voor de internationale gemeenschap weggelegd.</p>
      <p sl="fr">Ten vierde is het nodig ook een bijdrage te leveren aan de ontwikkeling van Noord-Sudan, dat we niet mogen vergeten en dat voorbereidingen treft om een nieuwe grondwet op te stellen.</p>
      <p sl="fr">Ten slotte is er de dramatische veiligheidssituatie in Darfur en het eenzijdige voornemen van de regering om op 1 juli 2011 een referendum over de status van dit gebied te organiseren.</p>
      <p sl="fr">Ik juich het uiteraard toe dat onze commissaris voor ontwikkeling samen met zijn team persoonlijk bij deze cruciale fase betrokken is. Hij heeft goed begrepen dat deze beslissende periode voor de toekomst van Zuid-Sudan tevens een graadmeter is voor het uithoudingsvermogen van de Europese Unie, en ook van anderen.</p>
    </intervention>
    <intervention id="2-286-000" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">Voorzitter, de glorieuze dag van 9 juli nadert. Zuid-Sudan zal officieel onafhankelijk worden, een natie die openlijk uitkomt voor de grote waarden van het christelijk geloof. Maar een natie die ook zeer wordt beproefd, want de oude vos Omar al-Bashir is dan bijna al zijn haren verloren, maar zijn streken zeker niet. In de regio Abyei is hij begonnen burgers uit te moorden. De etnische zuivering van het zuidelijke Ngok Dinka-volk lijkt te zijn begonnen. Medewerkers van de Verenigde Naties zijn hun leven er niet zeker.</p>
      <p sl="nl">Mevrouw Ashton kent onze steun voor haar mensenrechtenbeleid. En ten aanzien van de opstandelingen in Bengasi heeft ze – en terecht – duidelijke keuzes gemaakt. Doe dat nu ook, tegen Omar al-Bashir, want het volk van Zuid-Sudan verdient onze krachtige steun.</p>
    </intervention>
    <intervention id="2-287-000" speaker_id="96854" name="Sabine LÖSING" is_mep="True" mode="spoken" nationality="Germany" birth_date="30-11-1955" birth_place="Göttingen" p_group="Confederal Group of the European United Left - Nordic Green Left" m_state="DE">
      <p sl="de">Mevrouw de Voorzitter, in februari waren veel mensen, ook in dit Parlement, zowel vervuld van hoop als bezorgd over de toekomst van Sudan. De meningen verschilden over het blijvende gevaar van gewelddadige conflicten. Het was duidelijk dat de bevolking van Sudan voor grote problemen stond en hulp nodig had. Nu haalt de situatie in Sudan opnieuw de voorpagina's. De reden van de recente gebeurtenissen zijn de onopgeloste kwesties die verband houden met de komende onafhankelijkheid van het Zuiden, en deze problemen kunnen niet met wapens worden opgelost. Ik verwelkom dan ook de recente overeenkomst tussen Noord- en Zuid-Sudan, tot stand gekomen door bemiddeling van de Afrikaanse Unie, over een gedemilitariseerde zone langs de toekomstige grens tussen de twee landen. Een 7 000 man sterke VN-macht naar het voorbeeld van MONUC kan echter meer kwaad dan goed doen. Als we alleen al even naar Congo kijken, kunnen we zien wat MONUC-troepen kunnen aanrichten.</p>
      <p sl="de">Hulp voor Sudan moet onpartijdig zijn en niet verbonden met een belangengroep. Zij moet de belangen van de bevolking van het Zuiden en het Noorden centraal stellen, en dit geldt zowel voor materiële als voor diplomatieke hulp. Om verdere oplaaiing van het conflict te voorkomen, moet een einde worden gemaakt aan alle wapenleveranties. We roepen op tot beëindiging van alle civiel-militaire samenwerking en de militaire trainingsmissie.</p>
    </intervention>
    <intervention id="2-288-000" speaker_id="96860" name="Michèle STRIFFLER" is_mep="True" mode="spoken" nationality="France" birth_date="23-08-1957" birth_place="Mulhouse" p_group="Group of the European People's Party (Christian Democrats)" m_state="FR">
      <p sl="fr">Mevrouw de Voorzitter, commissaris, dames en heren, wij zijn uiteraard verheugd over het vreedzame en geloofwaardige verloop van het referendum in januari over de zelfbeschikking van Zuid-Sudan. Zuid-Sudan zal – het is al gezegd – op 9 juli de onafhankelijkheid uitroepen. De uitdagingen zijn enorm, zowel wat betreft de interne organisatie van deze nieuwe staat als wat betreft de betrekkingen met Sudan aan hun gemeenschappelijke grenzen en in de olierijke regio Abyei.</p>
      <p sl="fr">Sudan en Zuid-Sudan hebben te maken met immense humanitaire behoeften. De belangrijkste uitdagingen zijn veiligheid, het bereiken van bevolkingsgroepen in nood en eerbiediging van de humanitaire beginselen. De crisis is nog lang niet ten einde. De internationale gemeenschap moet beslist in het gebied aanwezig blijven en de zeer omvangrijke humanitaire hulp op peil houden. Wij moeten de ontwikkeling van de situatie op de voet blijven volgen. Deze situatie is nu al dramatisch maar kan nog verslechteren en een bedreiging voor de stabiliteit van de regio vormen.</p>
      <p sl="fr">Bovendien is het essentieel dat de ontwikkelingshulp in Zuid-Sudan wordt gecoördineerd met de humanitaire hulp en daarop een aanvulling vormt. Noodhulp en ontwikkeling moeten hand in hand gaan in deze context waar de overheidsstructuren erg zwak zijn en de humanitaire crisis voortduurt. De ontwikkelingshulp moet de overheidsstructuren ondersteunen en de basale diensten, die nu door niet-gouvernementele organisaties (ngo's) en internationale organisaties worden verzorgd, voor de bevolking toegankelijker maken.</p>
      <p sl="fr">Tot slot mogen de gebeurtenissen in Zuid-Sudan en de regio Abyei ons niet de situatie in Darfur doen vergeten, die als de ergste humanitaire crisis ter wereld wordt beschouwd. Het leven van miljoenen mensen hangt nog steeds af van buitenlandse hulp.</p>
      <p sl="fr">En omdat ik nog enkele seconden over heb, wil ik de heer Piebalgs complimenteren met het bijzonder knappe werk dat hij heeft verricht.</p>
    </intervention>
    <intervention id="2-289-000" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mevrouw de Voorzitter, ik wil vanmiddag met kracht benadrukken dat de EU samen met Zuid-Sudan moet werken aan de democratisering en de institutionele opbouw van het land. Inderdaad, dit zal een land worden met een van de hoogste kindersterftepercentages en de laagste onderwijsindicatoren ter wereld, hetgeen het noodzakelijk maakt de toetreding tot de Overeenkomst van Cotonou te bespoedigen, en daarbij ook te zorgen voor toegang tot het Europees Ontwikkelingsfonds en voor een rechtvaardige schuldverlichting. Maar net zoals de EU er trots op mag zijn dat we hebben bijgedragen aan een overwegend vreedzaam en geloofwaardig referendumproces – en ik bedank hierbij mijn collega, Veronique De Keyser, voor haar persoonlijk leiderschap – moet de EU nu prioriteit geven aan het ondersteunen van Zuid-Sudan bij het proces van de grondwetsherziening, het verankeren van een meerpartijenstelsel en bij het voorkomen dat corruptie van meet af aan al voet aan de grond zal krijgen.</p>
      <p sl="en">Mevrouw de Voorzitter, voor Zuid-Sudan betekent de datum 9 juli alles; voor Noord-Sudan, hoewel er dan wel een einde komt aan het alomvattend vredesakkoord, betekent dit niet het eind van zijn verplichtingen. De dreiging van geweld duurt voort, niet alleen in Zuid-Sudan zelf, maar ook in de aangrenzende provincies Blauwe Nijl en Zuid-Kordofan in Noord-Sudan, en ook nog steeds in Darfur. Ik wil de heer Piebalgs dan ook vragen om in zijn antwoord uit te leggen wat de EU momenteel doet om de aanhoudende en toenemende schendingen van mensenrechten tegen te gaan, in het bijzonder met betrekking tot mensenrechtenactivisten zoals Hawa Abdulla van de gezamenlijke vredesmissie van de Afrikaanse Unie en de VN, die het slachtoffer is geworden van willekeurige detentie en mishandeling.</p>
      <p sl="en">Ik had het voorrecht aanwezig te zijn in Oost-Timor bij de geboorte van de eerste nieuwe staat van de wereld in dit millennium. Ik hoop dat Zuid-Sudan onafhankelijk kan worden en tegelijkertijd de tragische overgang waar de mensen in Oost-Timor onder te lijden hebben gehad, kan afwenden en vrede en voorspoed kan bieden aan de Sudanese bevolking, die te veel heeft geleden tijdens de langdurigste burgeroorlog in Afrika.</p>
    </intervention>
    <intervention id="2-290-000" speaker_id="97229" name="Niccolò RINALDI" is_mep="True" mode="spoken" nationality="Italy" birth_date="03-12-1962" birth_place="Firenze" p_group="Group of the Alliance of Liberals and Democrats for Europe - Vice" m_state="IT">
      <p sl="it">Mevrouw de Voorzitter, het is geen gemakkelijke taak om de laatste stappen in de totstandbrenging van een nieuwe staat langs vreedzame weg te begeleiden. Het uiteindelijke doel is vrede en dat doel moet hoe dan ook behouden blijven zonder dat daarbij belangrijke onderdelen van het alomvattende akkoord verloren gaan.</p>
      <p sl="it">Het militaire optreden van Khartoem in Abyei lijkt een goede uitkomst van het proces in gevaar te brengen ofschoon het de oprichting van de 54ste Afrikaanse staat op 9 juli aanstaande niet tegen kan houden.</p>
      <p sl="it">Zuid-Sudan mag nu niet reageren op de provocaties en moet het uiteindelijke doel goed voor ogen houden. Het doel is namelijk niet alleen onafhankelijkheid te verkrijgen, maar ook geloofwaardige instellingen op te richten en de ontwikkeling te bevorderen ten behoeve van de bevolking. 90 procent van de mensen leeft namelijk beneden de armoedegrens. De bevolking zal waarschijnlijk niet profiteren van de buitenlandse investeringen, die niet transparant beloven te zijn en een plundering van het land zullen veroorzaken.</p>
      <p sl="it">Ik geloof dat het probleem van de buitenlandse investeringen in het zuiden van Sudan spoedig een nieuw front zal worden waarop de Europese Unie een oogje moet houden en waarvoor zij haar gedurende de afgelopen jaren in de regio verworven geloofwaardigheid moet gebruiken.</p>
    </intervention>
    <intervention id="2-291-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Mevrouw de Voorzitter, op 9 juli zal Zuid-Sudan de onafhankelijkheid uitroepen; het wordt een Engelssprekende nieuwe Afrikaanse staat. De EU heeft terecht het proces van het alomvattende vredesakkoord en het referendum in Zuid-Sudan gesteund. De komende maanden zullen echter van kritiek belang zijn. Zuid-Sudan moet in staat worden gesteld zichzelf te vestigen als een levensvatbare soevereine staat. Ook zonder een vijandig buurland in het noorden staat Zuid-Sudan voor enorme ontwikkelingsuitdagingen. Er is nauwelijks infrastructuur. Er is wijdverspreide vijandigheid tussen de gemeenschappen. De gezondheidszorgindicatoren behoren tot de slechtste in de wereld en de economie is bijna geheel afhankelijk van de olie-export.</p>
      <p sl="en">Het is daarom essentieel om de ontwikkelings- en humanitaire hulp van de EU aan Zuid-Sudan uit te breiden. Zuid-Sudan heeft echter ook in politiek opzicht de ondubbelzinnige steun van de EU nodig. De recente inname van het betwiste grensgebied van Abyei door de regering in Khartoem doet vermoeden dat president Bashir zich nog niet volledig heeft verzoend met de opsplitsing van zijn land. Ten slotte heb ik goede hoop dat Zuid-Sudan zich aan zijn belofte zal houden en het eerste land van de Afrikaanse Unie zal zijn dat de stabiele en democratische Republiek Somaliland opnieuw zal erkennen als een onafhankelijk land.</p>
    </intervention>
    <intervention id="2-292-000" speaker_id="99419" name="Charalampos ANGOURAKIS" is_mep="True" mode="spoken" nationality="Greece" birth_date="19-01-1951" birth_place="Bucharest" p_group="Confederal Group of the European United Left - Nordic Green Left" m_state="GR">
      <p sl="el">Mevrouw de Voorzitter, de recente conflicten in Abyei tonen aan hoe ongefundeerd het gejubel van de VS en de Europese Unie naar aanleiding van het referendum was. Opnieuw is aangetoond dat imperialistische vrede net zo bloedig is als een imperialistische oorlog. Het is duidelijk dat het noorden en het zuiden, die zich beide op een imperialistische weg bevinden en slachtoffer zijn van een machtsstrijd en verdeel-en-heerspolitiek, moeite zullen hebben om een direct conflict te vermijden.</p>
      <p sl="el">Al twintig jaar proberen diverse imperialistische machthebbers de in Abyei aanwezige olie en delfstoffen als goud, koper en uranium te exploiteren. Deze machtsstrijd is verantwoordelijk voor het risico van een nieuwe oorlog met nog meer bloedvergieten, zeker nu de NAVO, de VS en de Europese Unie hier op een directe manier bij betrokken zijn – het lijkt erop dat dit is wat Europa, na de oorlog in Libië, wil.</p>
      <p sl="el">Er dient onmiddellijk een einde te komen aan elke imperialistische interventie in Sudan en aan elke vorm van vijandelijkheid en confrontatie tussen noord en zuid. Ook vinden wij dat het Sudanese volk in zowel het noorden als het zuiden zijn lot in eigen handen moet nemen. Dit is de enige manier om een oorlog te vermijden, de enige manier om zeggenschap over de rijkdommen van het land te krijgen en om zich te bewegen in de richting van een andere vorm van ontwikkeling.</p>
    </intervention>
    <intervention id="2-293-000" speaker_id="96762" name="Joachim ZELLER" is_mep="True" mode="spoken" nationality="Germany" birth_date="01-07-1952" birth_place="Oppeln" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, mijnheer de commissaris, dames en heren, ik was in de gelegenheid om het referendum over de onafhankelijkheid van Zuid-Sudan mee te maken als verkiezingswaarnemer voor het Parlement en ik was onder de indruk van de grote instemming van de Zuid-Sudanezen met het idee dat zij de toekomst van hun land voortaan zelf zouden bepalen.</p>
      <p sl="de">Ik was ook getuige van de grote verwachtingen van de mensen die de onafhankelijkheid van hun land zagen als bevrijding van de slavernij. Duizenden, misschien wel tienduizenden zogenaamde binnenlandse ontheemden, die door de decennialange strijd in het zuiden naar de vluchtelingenkampen in het noorden waren verdreven, gingen op weg naar hun vroegere huizen in het zuiden.</p>
      <p sl="de">Natuurlijk willen de mensen in Zuid-Sudan, naast de onafhankelijkheid van hun land, vooral in vrede leven en een weg naar een gelukkiger toekomst vinden na de decennialange oorlog waarin miljoenen Zuid-Sudanezen het leven hebben moeten laten.</p>
      <p sl="de">De nieuwe staat Zuid-Sudan moet op 9 juli officieel onafhankelijk worden en wordt dan lid van de familie van staten in onze wereld. De omstandigheden waaronder het land van start gaat, zijn uitermate slecht, en veel is hierover natuurlijk al gezegd. Van de bevolking leeft 70 procent als nomadische veehouder; 80 procent is analfabeet; het geschil over Abyei groeit uit tot een militair conflict. Er zijn al doden en gewonden gevallen. Alsof dat nog niet genoeg is, neemt ook de rivaliteit tussen de stammen en bewapende groepen in Zuid-Sudan toe, en naar schatting van waarnemers hebben sinds januari al meer dan duizend mensen hun leven verloren. Het aantal gewonden en verkrachten is nauwelijks te tellen.</p>
      <p sl="de">Sudan was een mislukte staat. Het gevaar dreigt dat Zuid-Sudan van meet af aan ook een mislukte staat zal zijn. Ik ben er heilig van overtuigd dat, gezien het koloniale verleden van deze landen, Europa een grote verplichting heeft ten aanzien van deze regio. Samen met de Verenigde Naties en de Afrikaanse Unie roept deze situatie om een gemeenschappelijk Europees buitenlands beleid, en dit beleid krijgt hier ook meteen de kans om zich te bewijzen. Het gaat niet alleen om geld, maar ook om het ondersteunen van het fragiele en ontluikende maatschappelijke middenveld. We moeten hard onderhandelen met degenen die de toekomst van het land in handen hebben, namelijk de stamhoofden en de aanvoerders van de militaire groepen, zodat ze de hoop van de mensen in hun land niet de bodem inslaan.</p>
    </intervention>
    <intervention id="2-294-000" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Mevrouw de Voorzitter, binnen een maand zal Zuid-Sudan zijn onafhankelijkheid uitroepen, massaal goedgekeurd in het referendum van januari. Helaas is er sindsdien geen oplossing gevonden voor de geschillen over de grens en de verdeling van de olie-inkomsten. De nieuwe staat wordt dus geboren in de schaduw van een conflict en daarom ben ik van mening dat de diplomatieke inspanningen, ook van de Europese Unie, moeten worden geïntensiveerd.</p>
      <p sl="ro">Wij waarderen uw aanwezigheid in Sudan en ook die van onze collega's, onder wie mevrouw De Keyser. Zoals u weet is de situatie de afgelopen periode echter dramatisch verslechterd. Meer dan 80 000 mensen hebben hun woning verlaten, waarmee het risico van een humanitaire ramp zich aftekent. Ik wil de commissaris vragen hoe opportuun een vredesmacht is in dat gebied, gezien de VN-verklaring van gisteren waarin wordt erkend dat de inzet van de vredesmacht, die passief is gebleven bij de spanningen van de afgelopen tijd, is mislukt.</p>
    </intervention>
    <intervention id="2-295-000" speaker_id="4335" name="Marielle de SARNEZ" is_mep="True" mode="spoken" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Mevrouw de Voorzitter, enkele uren geleden heeft de Sudanese regering de VN meegedeeld dat zal worden voldaan aan alle voorwaarden die nodig zijn voor de terugkeer van duizenden bewoners die de betwiste regio Abyei, aan de grens tussen Noord- en Zuid-Sudan, zijn ontvlucht.</p>
      <p sl="fr">Wij weten dat mensen altijd snel vertrekken maar dat de terugkeer van ontheemden tijd kost en al te vaak een bron is van aanzienlijke humanitaire en sociale problemen. Daarom stel ik voor dat de Europese Unie zo spoedig mogelijk een waarnemingsmissie in het leven roept, naar het voorbeeld van wat we op de Balkan hebben gedaan. Deze missie kan uiteraard met hulp van de Afrikaanse Unie worden ingezet en, waarom ook niet, met mogelijke betrokkenheid van bepaalde derde landen.</p>
      <p sl="fr">Tot slot een opmerking over de geruchten die de ronde doen over een mogelijke 'etnische zuivering' in de regio. Als die geruchten juist blijken, moet de internationale gemeenschap, op aandringen van de Europese Unie, natuurlijk snel ingrijpen. In geen geval mag er een herhaling plaatsvinden van de tragedie die zich in het voormalige Joegoslavië heeft afgespeeld.</p>
    </intervention>
    <intervention id="2-296-000" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Mevrouw de Voorzitter, velen hebben het resultaat van het referendum over de onafhankelijkheid van Zuid-Sudan met instemming begroet. Het zou betekenen dat er een 54ste staat wordt gevormd op het Afrikaanse continent.</p>
      <p sl="ro">Wat er nu gebeurt is echter een soort koude douche. We moeten zeer realistisch zijn en toegeven dat de vreedzame opdeling van Sudan gevaar loopt. Het bezetten van de betwiste regio Abyei door de Sudanese regeringstroepen op 21 mei en het geweld dat ook gisteren nog aanhield in Kadugli laten zien dat de burgeroorlog tussen noord en zuid ieder moment opnieuw kan opvlammen. Het is zeker dat dit tegen iedere prijs moet worden vermeden en onze boodschap moet zeer duidelijk zijn.</p>
      <p sl="ro">De militaire operaties van de Sudanese regering en de milities uit Abyei vormen een ernstige schending van het alomvattende vredesakkoord. Ik denk dat we er allen van overtuigd zijn dat iedere geweldsescalatie die zou kunnen leiden tot verlies van nog meer mensenlevens, moet worden vermeden. De veiligheidssituatie moet worden opgelost in overeenstemming met de akkoorden van Kadugli en Abyei van begin dit jaar, naar mijn mening ook door interventie van een gemengde vredesmacht met een VN-mandaat.</p>
      <p sl="ro">Als deze obstakels zijn overwonnen resteren er nog veel vraagtekens over de levensvatbaarheid van deze twee staten, die naast elkaar moeten bestaan op het grondgebied van het vroegere Sudan. Er is politieke wil en bereidheid tot dialoog nodig, omdat een hele reeks vraagstukken op een oplossing wacht: de gedeelde grenzen, het staatsburgerschap, internationale verplichtingen en natuurlijk de oliebronnen.</p>
      <p sl="ro">Bovendien wil ik wijzen op de verslechtering van de mensenrechtensituatie en die van de rechtsstaat in Sudan, waar het aantal willekeurige arrestaties de laatste tijd is toegenomen. Ik moet hierbij herinneren aan het feit dat er nog steeds een internationaal arrestatiebevel van kracht is tegen Omar al-Bashir, zonder dat de autoriteiten van dat land daar rekening mee houden.</p>
      <p sl="ro">Ik sluit af met een positief punt: ik verwelkom de vrijlating van drie Bulgaarse gijzelaars die werken voor de humanitaire luchtdienst van de Verenigde Naties en in januari in Darfur waren ontvoerd.</p>
    </intervention>
    <intervention id="2-297-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Mevrouw de Voorzitter, de bloedige burgeroorlog in Sudan die meer dan twee decennia heeft geduurd, heeft het land verwoest en de levens van miljoenen burgers kapot gemaakt of tragisch getekend. De wandaden tijdens de burgeroorlog zijn uiteindelijk gestopt door de ondertekening van een vredesovereenkomst, waarvan het houden van een succesvol referendum een integraal onderdeel vormde.</p>
      <p sl="sk">Voorkomen is beter dan genezen en daarom ben ik ervan overtuigd dat de middelen die de Europese Unie voor Sudan beschikbaar heeft gesteld niet alleen zouden moeten worden gebruikt voor humanitaire hulp en ontwikkelingshulp, maar ook voor ondersteuning van een democratisch systeem en een rechtsstaat, die de basisvoorwaarden vormen voor de waarborging van de mensenrechten van het door oorlog getekende Sudanese volk.</p>
      <p sl="sk">De uitslagen van het referendum wijzen duidelijk op het verlangen naar onafhankelijkheid van het overwegend christelijke Zuid-Sudan. Als dat verlangen wordt verwezenlijkt, en ik denk dat dit al aan het gebeuren is, zal Zuid-Sudan als jongste staat ter wereld hulp en bijstand nodig hebben.</p>
    </intervention>
    <intervention id="2-298-000" speaker_id="96653" name="Katarína NEVEĎALOVÁ" is_mep="True" mode="spoken" nationality="Slovakia" birth_date="10-11-1982" birth_place="Nitra" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Mevrouw de Voorzitter, ik ben het geheel eens met de door mevrouw Ashton afgelegde verklaring, maar deel tegelijkertijd de zorgen over de toekomstige ontwikkeling van dit land.</p>
      <p sl="sk">De regio Abyei in Sudan wordt al jarenlang verscheurd door conflicten. Nog geen zes jaar geleden kwam er een eind aan een burgeroorlog die meer dan twintig jaar heeft geduurd. Dit gebied speelde een cruciale rol in het conflict en volgens een verklaring van de International Crisis Group zullen de ontwikkelingen in dit deel van het land van invloed zijn op het lot van heel Sudan. Blijft de vrede in het land bewaard of raakt het opnieuw in oorlog?</p>
      <p sl="sk">Als het zuidelijke deel zich afscheidt, moet een zo vredig mogelijke overgang mogelijk worden gemaakt. Daarom wil ik mijn steun betuigen aan de Commissie, die het gebruik van geweld tegen onschuldige burgers door het Sudanese leger, dat deze regio nog steeds bezet houdt, ten stelligste verwerpt.</p>
      <p sl="sk">De Europese Unie heeft de mogelijkheid om als vredestichter op te treden, de stabiliteit in de regio te verbeteren, zowel haar positie als grootste donor ter wereld als haar politieke positie te versterken, en vooral de bevolking van dit land te helpen.</p>
    </intervention>
    <intervention id="2-299-000" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Mevrouw de Voorzitter, ik wil de aandacht vestigen op een factor die volgens mij heel belangrijk is. Iedereen in deze zaal is blij dat er als gevolg van het referendum binnenkort een nieuwe staat zal worden opgericht: Zuid-Sudan. We moeten echter benadrukken dat dit slechts een kans is, want deze staat beschikt vandaag niet over de basisattributen die elke staat moet bezitten. Hij heeft geen structuur, geen bevoegde ambtenaren, geen rechtssysteem. Met andere woorden, de deur staat open voor allerlei krachten die er de rust en veiligheid kunnen ondermijnen. In deze context ben ik van mening dat we naast de heel belangrijke humanitaire hulp ook de veiligheid moeten waarborgen en dat de huidige VN-troepen daar nog steeds noodzakelijk zijn.</p>
    </intervention>
    <intervention id="2-300-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Mevrouw de Voorzitter, ook ik verwelkom de verklaring van de vicevoorzitter van de Commissie met betrekking tot de intensivering van het conflict tussen de beide partijen. Ik ben van mening dat de politieke leiders de onafhankelijkheidswens van het volk – uitgesproken per referendum – moeten respecteren. Sudan heeft een lange geschiedenis van intern geweld en de laatste ontwikkelingen wijzen op een terugkeer naar dit verleden. Ik benadruk de zeer moeilijke situatie van de bevolking in de conflictgebieden. Er bestaat het risico van een humanitaire ramp als de internationale gemeenschap niet ingrijpt.</p>
      <p sl="ro">Bovendien worden aanvallen gemeld in de gebieden die door VN-troepen worden beschermd. Dit brengt het leven van de militairen en de terugkeer van de vluchtelingen in gevaar. Ik wijs op het belang van geleidelijke ontwapening van de groeperingen die de uitvoering van de uitkomst van het referendum blokkeren. De wapenhandel in het gebied vormt een aanmoediging voor de rebellenbewegingen en verstoort het onafhankelijkheidsproces.</p>
    </intervention>
    <intervention id="2-301-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mevrouw de Voorzitter, het huidige debat over Sudan en Zuid-Sudan is bemoedigend en positief in een wereld waar meer slecht dan goed nieuws is.</p>
      <p sl="en">De Europese Unie heeft zowel de gelegenheid als de verantwoordelijkheid om de nieuwe staat vooruit te helpen en ervoor te zorgen dat de democratie, de rechtsstaat en de eerbiediging van de mensenrechten vaste voet aan de grond krijgen in Sudan en Zuid-Sudan. Ik denk dat wij met name door de staat van dienst van de Europese Unie – vanwege de grondbeginselen van Schuman op basis van vrede en voorspoed – in een unieke positie verkeren ten opzichte van andere grote staten in de wereld, omdat men hen ervan zou kunnen verdenken misbruik te maken van Sudan ten bate van hun eigen binnenlands en buitenlands beleid.</p>
      <p sl="en">We kunnen er heel veel aan doen, samen met de VN, om deze nieuwe staten van de grond te krijgen, met name Zuid-Sudan, en ervoor te zorgen dat daar geen burgeroorlogen ontstaan, zoals vaak het geval is in nieuwe staten.</p>
    </intervention>
    <intervention id="2-302-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Mevrouw de Voorzitter, na de onafhankelijkheid die precies over een maand een feit moet worden, zal Zuid-Sudan direct worden geconfronteerd met een aantal humanitaire en sociaaleconomische problemen. Daarom zal hulp van buitenaf om Zuid-Sudan te ondersteunen in de strijd tegen extreme armoede, om plaatselijke organisaties te versterken en de voordelen van vrede voor de bevolking sneller zichtbaar te maken, nog lang heel belangrijk blijven.</p>
      <p sl="sk">Hoewel er van Zuid-Sudan wordt verwacht dat het zal verzoeken om toetreding tot de Overeenkomst van Cotonou, zal het tiende Europees Ontwikkelingsfonds pas enige tijd na toetreding tot de overeenkomst beschikbaar komen. Daardoor bestaat het risico dat er in de periode direct na het referendum, waarin Zuid-Sudan heel kwetsbaar zal zijn en er een reëel gevaar van nationale ineenstorting bestaat, een financieel gat ontstaat. Dat moeten we beslist voorkomen, vanwege het gevaar van een humanitaire ramp en omdat we al het mogelijke zouden moeten doen om de Sudanese bevolking te helpen deze kritieke periode te overbruggen en herhaling van bloedige conflicten te voorkomen.</p>
    </intervention>
    <intervention id="2-303-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mevrouw de Voorzitter, het noordelijke leger heeft 15 000 aanhangers van Zuid-Sudan uit de stad verdreven, en dan willen ze plotseling per se pijlsnel een referendum houden in Abyei in de schaduw van een leger, terwijl ze eerder niet eens overeenstemming met het zuiden konden bereiken over wie er stemgerechtigd was. Dit is echt een groteske onderneming.</p>
      <p sl="de">Het zijn niet alleen de uiteenlopende opvattingen over eigendom en bezit die Abyei tot de twistappel van een decennialange burgeroorlog hebben gemaakt; het zijn ook de verschillende religies, namelijk het islamitische noorden versus de christenen en aanhangers van natuurgodsdiensten in Zuid-Sudan die tot elkaar veroordeeld waren door de willekeurige grenzen die de voormalige koloniale machten hebben getrokken. Dat mogen we in het licht van de jongste escalaties niet vergeten.</p>
      <p sl="de">Het referendum had er nooit doorgejaagd mogen worden, zolang de status van de stemgerechtigden in Abyei niet was vastgelegd. Evenmin mogen we de even omstreden regio's Blauwe Nijl en Zuid-Kordofan met het Nubagebergte vergeten. Dat zou naar mijn mening van grove nalatigheid getuigen en mag niet gebeuren.</p>
    </intervention>
    <intervention id="2-304-000" speaker_id="96656" name="Boris ZALA" is_mep="True" mode="spoken" nationality="Slovakia" birth_date="09-12-1954" birth_place="Zlaté Moravce" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Dames en heren, ik heb president al-Bashir nooit vertrouwd en ik vertrouw hem ook nu niet. Daar blijkt duidelijk uit dat ik pessimistisch ben over de kans dat er in Sudan iets zal veranderen. Ik ben ervan overtuigd dat deze president gaat proberen militair op te treden tegen het zuiden door bepaalde stukken grondgebied, belangrijke steden of grondstofbronnen te bezetten.</p>
      <p sl="sk">Vanuit dat perspectief zou het ten eerste erg interessant zijn om te weten welke preventieve maatregelen het Bureau van de Hoge Commissaris heeft voorbereid om dit te voorkomen, eventueel in samenwerking met de VN of de Afrikaanse Unie. Ten tweede zou het erg interessant zijn om te weten hoe, of met welke maatregelen, het Bureau wil optreden als dit inderdaad gebeurt, dus als Noord-Sudan het ondertekende vredesakkoord schendt, waarvan ik eigenlijk overtuigd ben.</p>
    </intervention>
    <intervention id="2-305-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Mevrouw de Voorzitter, Zuid-Sudan is een land dat heeft gekozen voor onafhankelijkheid en dat het nieuwste lid wordt van de Verenigde Naties. Het is een land dat weliswaar gestemd heeft voor onafhankelijkheid, maar in vrijwel alle aspecten afhankelijk is. Het is afhankelijk van zijn noorderbuur en van hulp, of het nu van Europa of van de omringende Afrikaanse landen is. Het is een land waarin mannen niet hebben geleerd te werken. De mannen wachten op een signaal dat de oorlog begint, dat ze de wapens moeten opnemen om met elkaar te vechten. Het is een land waar alleen vrouwen en kinderen werken, waar de kinderen niet naar school gaan en daarom niet opgeleid zijn. Het is een land zonder arbeiders, leraren en dokters. Het is een land waar alles vanaf de grond moet worden opgebouwd, en het zal daarom heel moeilijk en zwaar worden om hier een goed politiek systeem op te bouwen en dit land op poten te zetten. Dat is niet alleen een moeilijke taak voor Europa, maar ook voor de Verenigde Naties.</p>
    </intervention>
    <intervention id="2-306-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie, namens de vicevoorzitter van de Commissie en hoge vertegenwoordiger van de Unie voor buitenlandse zaken en veiligheidsbeleid. – Mevrouw de Voorzitter, in de allereerste plaats ben ik zeer erkentelijk voor de brede steun voor de hier gepresenteerde strategie. Ik wil kort ingaan op een aantal punten die in het debat naar voren zijn gebracht.</p>
      <p sl="en">De bevolking van Noord- en Zuid-Sudan is natuurlijk de baas in eigen land. Wij steunen het proces, maar het referendum betekent zonder meer een keerpunt: er is kwalitatief een geheel nieuwe situatie ontstaan. Het is niet dezelfde situatie als daarvoor. Ja, er is nog steeds geweld, er zijn problemen, maar de situatie is toch anders. We zien nu licht aan het eind van de tunnel. Dus daarom zou ik willen zeggen dat het een grote overwinning voor ons is omdat we het proces politiek hebben gesteund, zowel via ons eigen optreden als in financieel opzicht. Dus dat is een geheel nieuwe situatie.</p>
      <p sl="en">We hebben nooit concessies gedaan als het ging om kwesties op het gebied van mensenrechten of het Internationaal Strafhof. Ons standpunt ten opzichte van het Internationaal Strafhof en de mensenrechten is glashelder. Wanneer er sprake is van een schending van mensenrechten, zal de hoge vertegenwoordiger daar in krachtige en heldere bewoordingen tegen ageren en de autoriteiten onder druk zetten. Er wordt gezegd dat er geen onmiddellijke respons is, maar er zijn wel veranderingen gaande. Het is geen eenvoudig proces en we zullen ons hiermee bezig blijven houden.</p>
      <p sl="en">Wat betreft Abyei: de situatie is moeilijk, maar ook wat dit aangaat zal de Europese Unie de bezetting heel duidelijk en krachtig veroordelen en ertoe oproepen onmiddellijk tot een oplossing van deze situatie te komen. Een beslissing over de situatie is in beginsel aan de VN-Veiligheidsraad. Deze zal besluiten of er nog een missie moet plaatsvinden en als er nog een resolutie van de VN-Veiligheidsraad komt, zullen we die ten zeerste steunen.</p>
      <p sl="en">Maar wat we goed voor ogen moeten houden is ons krachtige politieke standpunt, onze stellingname en onze steun voor civiele operaties. Ik ben van oordeel, zoals ik ook tegen Zuid-Sudan heb gezegd, dat we er niet vanuit kunnen gaan dat alle problemen op 9 juli opgelost zullen zijn. De onafhankelijkheid zal worden uitgeroepen, maar de gesprekken gaan gewoon voort, en het belangrijkste punt is dat het panel van de Afrikaanse Unie onder voorzitterschap van Thabo Mbeki de steun heeft van beide partijen, Noord- en Zuid-Sudan. We staan vastberaden achter het panel van Mbeki. Dus we hebben alle reden om te geloven dat alle moeilijke vragen zullen worden beantwoord.</p>
      <p sl="en">Wat betreft de schuldenkwestie: daar wordt aan gewerkt in het kader van het initiatief ten behoeve van arme landen met een zware schuldenlast. Dit kost tijd en de kwestie-Abyei heeft het er niet makkelijker op gemaakt. Maar die kwestie heeft nog steeds onze aandacht.</p>
      <p sl="en">China, voor zover we dit land erbij kunnen betrekken, is volledig lid van de Veiligheidsraad en zou in belangrijke mate kunnen bijdragen aan het vinden van oplossingen in het land. Op dit moment kan ik niet zeggen dat er veel activiteiten zijn ontplooid door de Chinezen. Ze zitten in de olie, ze bevinden zich in het noorden van Sudan; het helpt enorm als de bredere internationale gemeenschap probeert een oplossing te vinden voor de problemen.</p>
      <p sl="en">Last but not least ben ik heel dankbaar voor uw interesse in Sudan. Enerzijds is het nogal ver van ons bed, maar anderzijds is het toch ook dichtbij. Als de zaken fout lopen, als mensen in Afrika sterven, kan de Europese Unie zich niet afzijdig houden en zeggen "nou, dat is te ver weg". Uw brede interesse in de problemen stimuleert de hoge vertegenwoordiger en mij zonder meer om de inspanningen te bundelen om de bevolking te helpen een vreedzaam bestaan op te bouwen.</p>
    </intervention>
    <intervention id="2-307-000" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="nl">Het debat is gesloten.</p>
      <p sl="nl">De stemming vindt plaats op donderdag 9 juni om 12.00 uur.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-307-500" speaker_id="96994" name="Fiorello PROVERA" is_mep="True" mode="written" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">Sudan is het grootste land van subsahariaans Afrika. Het is een kruispunt van de Arabische en de Afrikaanse wereld en een mozaïek van talloze heterogene etnische groepen. Sudan heeft sedert zijn onafhankelijkheid van het Verenigd Koninkrijk in 1956 heel wat conflicten gekend. Met de ondertekening van het Akkoord van Naivasha en het alomvattend vredesakkoord (CPA) in 2005 is formeel een einde gekomen aan het twintig jaar durende conflict tussen het noorden en het zuiden. Overeenkomstig het CPA is in januari 2011 het referendum gehouden dat de laatste stap was op weg naar onafhankelijkheid van Zuid-Sudan. In deze uitermate delicate overgangsfase moeten wij Noord- en Zuid-Sudan op een zeer evenwichtige wijze benaderen. Daarbij moeten wij bijzondere aandacht schenken aan de behoeften van Zuid-Sudan op het gebied van institutionele opbouw en bestuur. De EU-steun aan Zuid-Sudan moet derhalve worden afgestemd op het effectieve vermogen van de nieuwe staat om deze steun te gebruiken. Wij moeten namelijk zien te voorkomen dat de voor Juba bestemde stroom van financiële middelen uiteindelijk verkeerd wordt gebruikt of, nog erger, de reeds wijd verspreide corruptie aanwakkert. Europa moet zich bovendien sterker inzetten voor de bescherming van de christelijke minderheden in het noorden van het land die steeds vaker het doelwit worden van vervolging en discriminatie.</p>
    </intervention>
  </section>
  <section id="creitem25" title="15. Toepassing van het Schengenacquis in Bulgarije en Roemenië (debat)">
    <intervention id="2-309-000" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="nl">Aan de orde is het verslag over het ontwerpbesluit van de Raad betreffende de volledige toepassing van de bepalingen van het Schengenacquis in de Republiek Bulgarije en Roemenië [14142/2010 - C7-0369/2010 - 2010/0820(NLE)] - Commissie burgerlijke vrijheden, justitie en binnenlandse zaken. Rapporteur: Carlos Coelho (A7-0185/2011).</p>
    </intervention>
    <intervention id="2-310-000" speaker_id="1892" name="Carlos COELHO" is_mep="True" mode="spoken" role="rapporteur" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Mevrouw de Voorzitter, mevrouw Györi, commissaris, dames en heren, ik zou zes korte opmerkingen willen maken. Ten eerste, wat betreft de versterking van Schengen: het vrije verkeer van personen is een van de grootste successen van de Europese Unie, en Schengen is een van de belangrijkste pijlers van de Europese Unie. Daarom behoren wij tot die groep van mensen die vinden dat we Schengen niet mogen afzwakken, maar in stand moeten houden en versterken. Ik ben het eens met de opmerkingen die commissaris Malmström daarover zojuist nog heeft gemaakt.</p>
      <p sl="pt">De 5 oorspronkelijke lidstaten zijn er vandaag 25: 22 EU-lidstaten en 3 landen buiten de Unie. Daarmee is het vrije verkeer verzekerd in een gebied dat wordt begrensd door bijna 43 000 kilometer externe zeegrenzen, meer dan 7 700 kilometer landgrenzen, en dat, zoals ik al zei, 25 landen en 400 miljoen mensen omvat.</p>
      <p sl="pt">Ten tweede, wat betreft wederzijds vertrouwen: de afschaffing van controles aan de binnengrenzen vereist een groot wederzijds vertrouwen tussen de lidstaten. Een snelle en adequate uitwisseling van informatie via het Schengeninformatiesysteem, een goede politiesamenwerking en doeltreffende controles aan de buitengrenzen zijn noodzakelijk. De veiligheid van het Schengengebied hangt af van de precisie en de doeltreffendheid waarmee iedere lidstaat de controles aan zijn buitengrenzen uitvoert. Anders wordt het Schengengebied kwetsbaar, wordt de geloofwaardigheid van de Unie ondermijnd en gaat het wederzijdse vertrouwen verloren.</p>
      <p sl="pt">Ten derde, wat betreft gelijke spelregels: er moet ook vertrouwen zijn in de procedures. Die moeten duidelijk en rechtvaardig zijn. De kandidaat-landen moeten alle Schengenbepalingen doeltreffend en correct uitvoeren en toepassen. Dat zijn dezelfde criteria waaraan de vorige kandidaat-landen moesten voldoen, niet meer en niet minder.</p>
      <p sl="pt">Ten vierde, wat betreft transparantie: uit naam van de vrijheid, maar ook van de veiligheid, moeten we zorgen voor meer transparantie. Ik vind het jammer dat de Raad opnieuw niet heeft gedaan wat hij had moeten doen door de leden van het Parlement de toegang tot de evaluatieverslagen te weigeren. Het probleem kon slechts worden opgelost dankzij de tussenkomst van de ambassadeurs van Roemenië en Bulgarije, die gevraagd hebben om deze verslagen vrij te geven en aan het Europees Parlement toe te zenden zodat de leden kennis zouden kunnen nemen van de inhoud van de evaluaties, de aanbevelingen en de definitieve conclusies. De Raad heeft jammer genoeg weer eens geen respect getoond voor dit Parlement. We eisen dezelfde transparantie met betrekking tot de onopgeloste problemen die weliswaar geen obstakel vormen voor een volwaardig Schengenlidmaatschap van de twee landen, maar die een follow-up door de evaluatiecommissie vereisen om na te gaan welk gevolg er is gegeven aan deze aanbevelingen en of er eventueel nog andere ontwikkelingen zijn. Het Europees Parlement eist toegang tot deze informatie.</p>
      <p sl="pt">Ten vijfde, wat betreft Europees burgerschap: hoe vaak verwijzen we in onze betogen niet naar de waarde van het Europees burgerschap. Sinds hun toetreding tot de Europese Unie, in 2007, koesteren Bulgarije en Roemenië de terechte verwachting dat hun burgers volwaardige EU-burgers worden en dat ze dezelfde rechten zullen hebben als de andere EU-burgers, zoals vrijheid van verkeer binnen het Schengengebied. Door de uitbreiding van het Schengengebied versterken we dus het Europees burgerschap.</p>
      <p sl="pt">Mijn zesde en laatste opmerking is dat ze goed werk hebben geleverd. Het is zonneklaar dat we beide landen mogen feliciteren met de inspanningen die ze geleverd hebben om aan alle Schengenvoorwaarden te voldoen. Dat blijkt duidelijk uit de evaluatieverslagen en uit de follow-up van de deskundigen die de evaluatie hebben gedaan. Dat is ook gebleken tijdens onze missie in Bulgarije en Roemenië, waarvoor ik mijn Roemeense collega's, de heer Marinescu, de heer Enciu en mevrouw Weber, en de Bulgaarse collega's, de heer Kovatchev en mevrouw Nedelcheva, wil bedanken. We kunnen Bulgarije en Roemenië dus opnemen in het Schengengebied en ik hoop dat de Raad, zodra hij ons positieve advies heeft ontvangen, hetzelfde standpunt zal innemen.</p>
    </intervention>
    <intervention id="2-312-000" speaker_id="photo_generic" name="Enikő Győri" is_mep="True" mode="spoken">
      <p sl="en">fungerend voorzitter van de Raad. – Mijnheer de Voorzitter, ik ben bijzonder blij dat u mij de gelegenheid biedt om namens de Raad aan het debat over de uitbreiding van het Schengengebied met Bulgarije en Roemenië deel te nemen.</p>
      <p sl="en">Het Hongaarse voorzitterschap heeft hieraan steeds grote prioriteit toegekend. Ik ben daarom bijzonder verheugd dat zowel Bulgarije als Roemenië op dit moment een positieve beoordeling krijgt ten aanzien van hun technische paraatheid om het Schengenacquis in zijn geheel te kunnen toepassen. Wij verwelkomen het feit dat de beoordeling van dit Parlement tot vergelijkbare conclusies heeft geleid. Ik prijs met name het werk van de rapporteur, Carlos Coelho, vanwege zijn professionele en persoonlijke toewijding.</p>
      <p sl="en">Staat u mij toe even van het protocol af te wijken en terug te blikken naar het verleden. Toen de toetreding van Hongarije en andere nieuwe lidstaten uit Centraal-Europa tot Schengen werd belemmerd door een technische moeilijkheid in verband met de ontwikkeling van het Schengeninformatiesysteem, het SIS II, heeft het Portugese voorzitterschap ons met een genereuze en inventieve oplossing geholpen.</p>
      <p sl="en">Ik wil ook de voorzitter, de heer López Aguilar, en alle leden van de Commissie burgerlijke vrijheden, justitie en binnenlandse zaken bedanken voor hun betrokkenheid ten aanzien van deze kwestie. Het Hongaarse voorzitterschap heeft zich aanzienlijk ingespannen om vooruitgang te boeken op dit dossier. Het voorzitterschap was zich al in een vroeg stadium bewust van de noodzaak om de aanhoudende bezwaren van een aantal lidstaten ten aanzien van dit proces aan de orde te stellen.</p>
      <p sl="en">Het voorzitterschap heeft daarom de stand van zaken rond de toetreding van Bulgarije en Roemenië tot Schengen op de agenda gezet van de vergadering van de JBZ-Raad op 24 en 25 februari. Deze raad heeft bij die gelegenheid de conclusies van het voorzitterschap onderschreven met betrekking tot de geboekte vooruitgang en de noodzaak om nauw met de lidstaten te blijven samenwerken aan een oplossing die voor alle betrokken partijen aanvaardbaar is.</p>
      <p sl="en">Zowel Bulgarije als Roemenië heeft zeer belangrijke stappen gezet om het beleid en de praktijk van zijn land in overeenstemming te brengen met de Schengennormen. Deze hebben onder meer betrekking op gegevensbescherming, politiesamenwerking, de controle van lucht-, zee- en landbuitengrenzen, het uitvaardigen van visa en de juiste tenuitvoerlegging van de SIS- en SIRENE-taken. Inmiddels is de Schengenbeoordeling van Roemenië en Bulgarije in maart op alle hoofdstukken met een positief resultaat afgerond. Na de goedkeuring van de relevante verslagen door de relevante werkgroep van de Raad, heeft het voorzitterschap ontwerpconclusies over de afronding van het beoordelingsproces ingediend bij de JBZ-Raad, die op 9 juni bijeenkomt.</p>
      <p sl="en">Ik weet dat dit voor de meesten in dit Parlement goed nieuws zal zijn, vooral voor de leden uit Bulgarije en Roemenië. Het vormt een belangrijke stap naar volledige deelname aan Schengen. De Raad zal de verdere vorderingen op alle gebieden blijven volgen, aangezien er in alle Schengenlanden, zoals dat ook hoort, een permanente follow-up plaatsvindt. Wat dit aangaat kan ik de geachte afgevaardigden verzekeren dat zowel Bulgarije als Roemenië regelmatig verslag zal blijven uitbrengen over de stappen die worden ondernomen om de resterende tekortkomingen te verhelpen. Deze landen zullen er in het bijzonder naar streven dat er aan hun grenzen nog intensiever wordt gecontroleerd en dat de grensoverschrijdende politiesamenwerking en hun systemen voor de verstrekking van visa worden verbeterd.</p>
      <p sl="en">Als het Parlement het verslag van de heer Coelho goedkeurt en de Raad de ontwerpconclusies van het voorzitterschap aanneemt, rest nog de allerlaatste stap – het aannemen van het besluit van de Raad, waarvoor, zoals we allemaal weten, eenparigheid van stemmen vereist is. Wat dit aangaat wil ik benadrukken dat de Raad waarschijnlijk snel op deze kwestie zal terugkomen, mogelijk al in september van dit jaar, om te bedenken hoe hij het proces kan bevorderen.</p>
      <p sl="en">In het door de rapporteur opgestelde verslag wordt de kwestie van toegang tot vertrouwelijke documenten aangeroerd, zoals de rapporteur ook in zijn inleidende opmerkingen heeft vermeld. Dit is een belangrijke kwestie geweest bij het behandelen van dit dossier. De toegang van het Parlement tot vertrouwelijke documenten is een van de interinstitutionele kwesties tussen de Raad en het Parlement die nog niet geregeld zijn en waarvoor het Hongaarse voorzitterschap van plan is een oplossing te vinden. Hoewel we erin geslaagd zijn om het eens te worden over hoe er moet worden verdergegaan met de parlementaire delegaties, zal het nog even duren voor de oplossing die is gevonden ten uitvoer kan worden gelegd.</p>
      <p sl="en">Het Hongaarse voorzitterschap heeft echter al meteen aan het begin van zijn termijn gezocht naar een directe oplossing om de toetreding van Bulgarije en Roemenië tot het Schengengebied niet te vertragen. In dat verband heeft de Raad er op voorstel van het Hongaarse voorzitterschap mee ingestemd dat het Parlement de documenten die betrekking hebben op de toetreding van de lidstaten tot het Schengengebied, kon inzien.</p>
      <p sl="en">Al met al is het Hongaarse voorzitterschap ervan overtuigd dat de uitbreiding van het Schengengebied met Bulgarije en Roemenië, nu deze landen aan alle technische en juridische criteria voldoen, tot voordeel zal strekken voor de gehele Schengensamenwerking en ook voor heel Europa, waar men van de Zwarte Zee tot de Atlantische Oceaan kan reizen zonder te worden aangehouden om een paspoort of identiteitskaart te laten zien. We weten allemaal dat dit vrije verkeer een van de grondslagen is van onze Europese Unie – iets wat echt tastbaar is voor onze burgers en wat iets waardevols is waar we allemaal zuinig op moeten zijn.</p>
    </intervention>
    <intervention id="2-313-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">lid van de Commissie. – Mijnheer de Voorzitter, Schengen is inderdaad een fantastische prestatie. Het is een van de meest tastbare geschenken van de Europese instellingen aan de burgers van Europa – dat je, zoals het voorzitterschap zei, van Finland tot Portugal kunt rijden zonder ergens voor een grenscontrole te hoeven stoppen. We moeten Schengen beschermen en het laatste debat over de herinvoering van grenscontroles moet worden stopgezet. We hebben meerdere malen besproken hoe Schengen zou moeten worden versterkt, en niet hoe het moet worden afgezwakt. We hebben meer Europa nodig wat dit aangaat, en niet minder Europa. Er moet beter worden geëvalueerd, we hebben betere instrumenten nodig en betere richtsnoeren, en aanbevelingen over hoe we het Schengenacquis moeten interpreteren. Dit zal deze week met de lidstaten in de Raad worden besproken, maar ook later nog tijdens de Europese Raad van eind juni.</p>
      <p sl="en">Ik wil Roemenië en Bulgarije complimenteren met de aanzienlijke inspanningen die zij hebben verricht. Ik heb met eigen ogen gezien dat zij enorm veel werk hebben verzet. Een van de voordelen van laat toetreden is dat je kunt profiteren van de nieuwste technologie. Ik was onder de indruk van de toegepaste technologie en het werk dat door Roemenië en Bulgarije is verzet en ik wil hen met deze investeringen complimenteren. Ze voldoen dientengevolge nu beiden aan de technische criteria van Schengen, ze tonen betrokkenheid en verdienen het vertrouwen van de Europese Unie. De Commissie is ingenomen met dit verslag over het werk van Roemenië en Bulgarije en ook ik wil de heer Coelho en de schaduwrapporteurs voor dit verslag en deze aanpak bedanken.</p>
      <p sl="en">De Commissie heeft zich altijd op het standpunt gesteld dat er geen formeel verband bestaat tussen het mechanisme voor samenwerking en toetsing en de toetreding tot Schengen. Maar natuurlijk weten we allemaal wel dat toetreding tot Schengen ook gebaseerd is op vertrouwen; en dit vertrouwen, of gebrek aan vertrouwen, is de laatste weken veelvuldig onderwerp van debat geweest. Het besluit om de interne grenscontroles met Roemenië en Bulgarije op te heffen mag niet alleen worden gebaseerd op de technische beoordeling maar moet ook berusten op dit vertrouwen, en helaas, dat vertrouwen ontbreekt vandaag. Dat is dan ook de reden dat het zo belangrijk is, zoals het voorzitterschap aangaf, om samen met de lidstaten tot een snelle oplossing te komen voor dit probleem zodat de grenzen zo snel mogelijk kunnen worden opgeheven.</p>
      <p sl="en">Dit moet een prioriteit blijven. De Raad, die het wat dit aangaat voor het zeggen heeft, moet een duidelijk kader vaststellen met duidelijke tijdschema's voor die grenscontroles, zodat Roemenië en Bulgarije weten wat er te doen staat. Ze hebben laten zien dat ze er klaar voor zijn om toe te treden, dat ze de nodige vooruitgang hebben geboekt, en hopelijk komt er snel een mogelijkheid om verdere sprongen voorwaarts te maken en komt er ook een besluit van de Raad.</p>
    </intervention>
    <intervention id="2-314-000" speaker_id="28397" name="Agustín DÍAZ DE MERA GARCÍA CONSUEGRA" is_mep="True" mode="spoken" nationality="Spain" birth_date="27-09-1947" birth_place="Daimiel " p_group="Group of the European People's Party (Christian Democrats)" m_state="ES">
      <p sl="es">namens de PPE-Fractie. – Mijnheer de Voorzitter, ik wens de heer Coelho geluk, en ik doe dat omdat zijn werk steeds bijzonder nauwkeurig is. Daaraan zou ik willen toevoegen dat we Bulgarije en Roemenië moeten steunen. Ik heb vertrouwen in deze landen. Ze hebben goed en hard gewerkt en ze zouden moeten krijgen waar ze recht op hebben – het gaat hier niet om een cadeautje.</p>
      <p sl="es">Het fungerend voorzitterschap van de Raad, en ook de Commissie – bij monde van mevrouw Malmström – hebben gezegd dat deze twee landen aan de technische en wettelijke vereisten voldoen, en ik schaar mij achter hun woorden. Ik denk dat we geen andere dan alleen technische en juridische criteria in aanmerking moeten nemen.</p>
      <p sl="es">Dat zijn in wezen vijf criteria. Deze landen voldoen aan de volgende vereisten: ze voldoen aan de vereisten inzake databescherming, ze voldoen aan de vereisten van het Schengeninformatiesysteem, SIS, ze voldoen aan de vereisten van politionele samenwerking, ze voldoen aan de vereisten voor de afgifte van visa en aan de vereisten voor controle van de buitengrenzen in de lucht, op zee en op het land. Strikt gesproken voldoen ze ook aan de vereisten van het SIS en het verzoek om aanvullende informatie bij het nationale deel (SIRENE).</p>
      <p sl="es">Gezien al deze omstandigheden dient dit Parlement een stellige en krachtige boodschap af te geven aan de Raad, en in het bijzonder aan de permanente vertegenwoordigingen van de vijf landen die ik hier nu niet zal noemen maar die vandaag hier in onze gedachten zijn.</p>
      <p sl="es">Ik denk echt, dames en heren, dat we door Roemenië en Bulgarije op te nemen in het Schengengebied, dat meer dan 400 miljoen mensen omvat, niet iets wegnemen maar iets toevoegen; we bouwen een sterker Europa op. Verder moeten we niet met twee maten meten. We moeten geen voorwaarden stellen aan Roemenië en Bulgarije die we niet ook aan andere lidstaten stellen om deel uit te maken van deze ruimte van vrijheid.</p>
      <p sl="es">Ter afsluiting van mijn betoog wil ik dus duidelijk mijn wens uitspreken dat er een krachtig en door een parlementaire meerderheid ondersteund signaal naar de Raad wordt gestuurd.</p>
      <p sl="es">Nogmaals mijn gelukwensen, mijnheer Coelho, en ook mijn gelukwensen aan Roemenië en Bulgarije.</p>
    </intervention>
    <intervention id="2-315-000" speaker_id="96859" name="Ioan ENCIU" is_mep="True" mode="spoken" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">namens de S&amp;D-Fractie . – Mijnheer de Voorzitter, mijn dank aan de heer Coelho voor het werk, de toewijding en de buitengewone expertise die aan dit verslag zijn gewijd. Ook mijn dank aan het Hongaarse voorzitterschap en commissaris Malmström voor hun steun aan dit verslag.</p>
      <p sl="ro">Het debat over de toetreding van Roemenië en Bulgarije tot het Schengengebied is voor politieke doeleinden zodanig van karakter veranderd, dat bijna is vergeten wat er werkelijk besproken wordt. Ik wil een ieder eraan herinneren dat we het feitelijk hebben over zeer heldere en concrete criteria waaraan iedere kandidaat-lidstaat moet voldoen om deelnemer te worden aan het Schengengebied.</p>
      <p sl="ro">Er bestaat geen enkel moreel of juridisch argument om de toetredingsregels nu aan het eind te wijzigen. De regels kunnen worden verbeterd wanneer het nieuwe beoordelingsmechanisme voor het Schengengebied van kracht wordt voor alle lidstaten, maar niet met dubbele standaarden.</p>
      <p sl="ro">We moeten nu eerlijk zijn en toegeven dat Roemenië en Bulgarije schuldig worden gemaakt aan alles wat er fout gaat in de Unie en binnen een aantal lidstaten. Dat is totaal onacceptabel. Roemenië en Bulgarije hebben geen schuld aan het feit dat de Europese Unie en bepaalde lidstaten niet in staat zijn om de immigratie en de grenzen te beheersen en ook niet voor de extremistische en populistische deviaties van een aantal regeringen, die een antimigratiebeleid voeren en van mening zijn dat mobiliteit van Europese burgers, vooral van Roma, een misdaad is.</p>
      <p sl="ro">Niet in de laatste plaats lijden de Roemeense en Bulgaarse burgers onder de slechte persoonlijke relaties van de nationale autoriteiten met bepaalde invloedrijke Europese leiders. De Europese instellingen moeten met de stem van de rede spreken en de afleidingsmanoeuvres van sommigen tegengaan. Het Europees Parlement en de Raad moeten de Europese wetgeving respecteren en de Commissie moet als hoedster van de Verdragen hierop toezien.</p>
    </intervention>
    <intervention id="2-316-000" speaker_id="39713" name="Renate WEBER" is_mep="True" mode="spoken" nationality="Romania" birth_date="03-08-1955" birth_place="Botoşani" p_group="Group of the European People's Party (Christian Democrats)" m_state="RO">
      <p sl="ro">namens de ALDE-Fractie . – Mijnheer de Voorzitter, vandaag bespreken we een dossier waardoor de afgelopen maanden vele principekwesties op de agenda zijn gekomen. Ik wil de rapporteur, de heer Coelho, danken voor de professionele wijze waarop hij de activiteiten in de Commissie burgerlijke vrijheden, justitie en binnenlandse zaken heeft aangestuurd om te waarborgen dat deze principes worden gerespecteerd. Het was een genoegen om samen te werken met de heer Coelho, wiens constructieve houding zijn stempel op het gehele dossier heeft gedrukt.</p>
      <p sl="ro">In de eerste plaats hebben we te maken met een principekwestie als we bepalen of twee lidstaten van de Unie die voldoen aan de criteria voor deelname aan het Schengengebied daar ook toe moeten worden toegelaten. De regel zegt: ja. Beide landen zijn geëvalueerd met betrekking tot de technische voorbereiding voor de deelname en de conclusies zijn ondubbelzinnig positief. Onze rapporteur is zelfs verder gegaan en heeft zelf werkbezoeken ondernomen, vergezeld van de schaduwrapporteurs, om te zien hoe de bestuurscentra en een aantal grensposten er technisch uitzien.</p>
      <p sl="ro">In de tweede plaats was het ook een principekwestie in de institutionele relatie tussen het Europees Parlement en de Raad om de leden van het Parlement toegang te verlenen tot de documenten op basis waarvan ze moesten stemmen. Het standpunt van de Raad, dat slechts enkele parlementsleden toegang zouden krijgen en een geïnformeerde stem zouden kunnen uitbrengen terwijl anderen maar in navolging hun hand zouden moeten opsteken, is scherp bekritiseerd door de Commissie burgerlijke vrijheden, justitie en binnenlandse zaken. Ik ben blij dat ons standpunt de overhand heeft gekregen.</p>
      <p sl="ro">De interinstitutionele samenwerking moet correct, rationeel en democratisch zijn. Ik hoop dat de stemming van morgen een duidelijk en positief signaal van de leden van het Europees Parlement zal zijn over de toetreding van Roemenië en Bulgarije tot het Schengengebied.</p>
    </intervention>
    <intervention id="2-317-000" speaker_id="4542" name="Timothy KIRKHOPE" is_mep="True" mode="spoken" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="en">namens de ECR-Fractie. – Mijnheer de Voorzitter, ik zou tegen de commissaris willen zeggen dat de Europese burgers het vertrouwen verliezen in steeds meer Europese programma's. Het is belangrijk dat we niet in een hoog tempo zaken gaan doorvoeren als we daar nog niet helemaal klaar voor zijn. Dat is een gevoel dat door veel lidstaten wordt gedeeld ten aanzien van het Schengengebied en we moeten niet overhaast doorgaan met verdere uitbreiding voordat alle betrokkenen daar voldoende op voorbereid zijn.</p>
      <p sl="en">Natuurlijk moet ik benadrukken dat deze discussie niet als excuus mag worden gebruikt om Bulgarije of Roemenië te bekritiseren, die, zoals we allemaal weten, heel hard hebben gewerkt om aan de technische criteria te voldoen die de Commissie heeft gesteld. Hoewel we het misschien niet eens zijn over de vraag of er aan die criteria is voldaan, is er wel veel werk verzet. Maar dit biedt ons wel een mogelijkheid om te praten over het herstellen van het vertrouwen in het Schengensysteem en de integriteit van de Europese Unie zelf, en om een volledig achterhaald en ineffectief beoordelingsmechanisme te verbeteren.</p>
      <p sl="en">We hebben momenteel te maken met een systeem dat niet opgewassen is tegen de huidige of toekomstige uitdagingen waar Europa mee wordt geconfronteerd of tegen de politieke opvattingen van de lidstaten. De tijd is nu aangebroken om criteria vast te stellen die niet alleen betrekking hebben op de technische aspecten van het Schengensysteem, maar waarmee ook de invloed van de georganiseerde misdaad en corruptie in kaart wordt gebracht, ook binnen de beoordeling van de bestaande lidstaten, en ik zou graag zien dat Europol en Eurojust bij die beoordelingen worden betrokken. Misschien zou zo'n nieuw beoordelingsmechanisme ertoe kunnen bijdragen om sommige van de meningsverschillen en het gebrek aan vertrouwen in het huidige systeem waarvan momenteel niet alleen in dit Parlement, maar in heel Europa blijk wordt gegeven, uit de wereld te helpen.</p>
    </intervention>
    <intervention id="2-318-000" speaker_id="28619" name="Tatjana ŽDANOKA" is_mep="True" mode="spoken" nationality="Latvia" birth_date="08-05-1950" birth_place="Rīga" m_state="LV">
      <p sl="en">namens de Verts/ALE-Fractie . – Mijnheer de Voorzitter, we hebben het over de vraag of we Bulgarije en Roemenië moeten verwelkomen in het Schengengebied. Zelf kom ik uit een nieuwe lidstaat, en ik weet nog hoe graag mijn land zich bij Schengen wilde aansluiten. Ik ben dan ook een groot voorstander van de toetreding van Bulgarije en Roemenië.</p>
      <p sl="en">De weg naar Schengen was niet geheel vrij van hindernissen, maar die problemen zijn nu opgelost. Bulgarije en Roemenië zijn helemaal klaar om in 2011 toe te treden tot de zone met open binnengrenzen. Ik heb begrip voor de zorgen over corruptie en georganiseerde misdaad. De samenwerking in het kader van het mechanisme voor samenwerking en toetsing moet dan ook absoluut worden voortgezet. We mogen echter geen nieuwe criteria bedenken voor toetreding tot het Schengengebied en we mogen de zekerheid dat een land wordt opgenomen in dat gebied zodra aan de huidige criteria is voldaan, niet ondermijnen.</p>
      <p sl="en">In de debatten in het Parlement is naar voren gekomen dat het hanteren van dubbele normen bij de evaluatie van de tenuitvoerlegging van het Schengenacquis in huidige en aspirant-Schengenlanden absoluut moeten worden vermeden. Het dossier inzake die evaluatie is daarom cruciaal. Het kan niet door de beugel dat verschillende lidstaten in de Raad hebben voorgesteld de rechtsgrond van het voorstel te wijzigen om zo het Parlement zijn rol in de besluitvorming te ontnemen.</p>
      <p sl="en">Ik hoop van harte dat onze rapporteur, de heer Coelho, met onze onverdeelde steun de bevoegdheden van het Parlement ook nu weer met succes zal weten te verdedigen. Ik dank hem voor zijn inspanningen en hoop op een voortzetting van de goede samenwerking in de toekomst.</p>
    </intervention>
    <intervention id="2-319-000" speaker_id="96852" name="Cornelia ERNST" is_mep="True" mode="spoken" nationality="Germany" m_state="DE">
      <p sl="de">namens de GUE/NGL-Fractie . – Mijnheer de Voorzitter, dames en heren, het wordt tijd dat Bulgarije en Roemenië komen te vallen onder de volledige toepassing van het Schengenacquis. Denkt u zich maar in – de afschaffing van de controles aan de binnengrenzen en de totstandbrenging van vrij verkeer behoren tot de belangrijkste verworvenheden en waarden van de Europese Unie. Daarom vind ik de blokkades van een aantal lidstaten – waaronder ook Duitsland, waar ik vandaan kom – totaal onbegrijpelijk. De argumenten die worden gebruikt, gaan over de angst voor een oncontroleerbare stroom vluchtelingen en over de bestrijding van corruptie. Na de gepresenteerde standpunten kan ik deze argumenten niet begrijpen.</p>
      <p sl="de">Er wordt hier een gevaarlijk spel gespeeld met Bulgarije en Roemenië. Daarom hebben wij ook de rapporteur, de heer Coelho, van meet af aan gesteund in zijn mening dat dezelfde standaarden van toepassing moeten zijn op alle lidstaten, ook als het gaat over Schengen.</p>
      <p sl="de">Net als de andere leden van de commissie vonden wij het heel merkwaardig dat de Raad zich ten opzichte van het Parlement zo onmogelijk heeft gedragen en ons aanvankelijk zelfs inzage in de documenten heeft geweigerd. Door de bank genomen is het standpunt dat op tafel ligt positief. Wij verwachten dat de toetreding tot het Schengengebied gerealiseerd wordt en dat we niet nog tot september hoeven te wachten.</p>
      <p sl="de">Tot slot wil ik graag Sabina Fati, journaliste uit Boekarest, citeren. Zij zei: "De Roemenen zijn euforische burgers. Ze kijken naar West-Europa als een plek waarvan ze de standaarden absoluut willen bereiken. Als je hun nu de rug toekeert, kunnen velen van hen eurosceptisch worden". Dat is iets dat we niet willen, niet in Roemenië en niet in Bulgarije.</p>
    </intervention>
    <intervention id="2-320-000" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">namens de EFD-Fractie. – Mijnheer de Voorzitter, artikel 4, lid 2, van de Akte van Toetreding bepaalt dat overeenkomstig de toepasselijke Schengenevaluatieprocedures moet worden geconstateerd dat in de respectieve staten aan de nodige voorwaarden voor de toepassing van alle onderdelen van het Schengenacquis is voldaan. Deze toets is een essentiële voorwaarde voor een besluit van de Raad om de controle aan de binnengrenzen met deze landen af te schaffen.</p>
      <p sl="it">Maar onze mening is het absoluut noodzakelijk dat zo spoedig mogelijk aan die wetgevende en operationele voorwaarden wordt voldaan, wat volgens ons nu niet het geval is. Alleen dan kan worden voorkomen dat vanuit Bulgarije en Roemenië ongewenste personen binnenkomen die de veiligheid in de lidstaten ondermijnen.</p>
      <p sl="it">De verslagen die in het Parlement zijn besproken zijn allesbehalve geruststellend. Daaruit is gebleken dat er ernstige tekortkomingen zijn in de land- en zeegrensgebieden, vooral wat de uitvoering van grenscontroles betreft. Onze politie wordt niet toevallig dagelijks geconfronteerd met talloze gevallen van illegale immigranten die via deze twee landen binnenkomen.</p>
      <p sl="it">Daarom wil ik voorstellen het voorzorgsbeginsel toe te passen en de procedure voor opneming van Bulgarije en Roemenië in het Schengensysteem op te schorten. Daarbij denk ik ook aan de enorme druk die waarschijnlijk op de buitengrenzen van die twee landen zal ontstaan. Deze zullen voor het EU-systeem de gaten in de Zwitserse kaas worden waardoor illegalen binnenkomen.</p>
    </intervention>
    <intervention id="2-321-000" speaker_id="96946" name="Daniël van der STOEP" is_mep="True" mode="spoken" nationality="Netherlands" birth_date="12-09-1980" birth_place="Delft" p_group="Non" m_state="NL">
      <p sl="nl">Voorzitter, ik val met de deur in huis. Bulgarije en Roemenië, onze Oost-Europese corrupte boevennesten, voldoen totaal niet aan de voorwaarden voor toetreding tot Schengen. Ik herhaal: totaal niet. Ondertussen kan commissaris Malmström dan wel idealistisch mijmeren hoe heilig het Schengenacquis is, en ondertussen kan de meerderheid van het Parlement dan wel doodleuk vinden hoe prachtig het zou zijn als Bulgarije en Roemenië bij Schengen zouden komen, maar realistisch is het niet.</p>
      <p sl="nl">Het is naïef, het is eigenlijk kinderlijk naïef. De feiten liegen er niet om. Bulgarije en Roemenië hebben zelf al lang en breed aangetoond momenteel Schengen onwaardig te zijn. Volgens de corruptie-index van Transparency International is corruptie in beide landen aan de orde van de dag. Wat betrouwbaarheid betreft, scoort Bulgarije op de schaal van 1 tot 10 slechts een 3,6 en Roemenië een 3,7. Op een schoolrapport zouden deze cijfers betekenen: gefaald, ronduit gefaald. En deze landen zouden bij Schengen moeten komen? Natuurlijk niet, nooit niet.</p>
      <p sl="nl">De feiten liegen er verder ook niet om. In januari van dit jaar zijn enkele tientallen Bulgaarse douanebeambten opgepakt voor corruptie. In februari van dit jaar zijn bijna 200 Roemeense douaniers gearresteerd, ook wegens corruptie. Beide landen scoren ook zorgwekkend hoog als het gaat om mensenhandel. Alleen al in Nederland zijn afgelopen jaar tientallen slachtoffers van Bulgaarse en Roemeense mensenhandel aangetroffen. En deze landen zouden bij Schengen moeten komen? Het zou een schande zijn en volstrekt onverantwoordelijk.</p>
      <p sl="nl">Men kan wel willen, men kan zoveel willen. Maar zie de realiteit. Doe de oogkleppen af. Bulgarije en Roemenië zijn totaal niet aan Schengen toe. Nu niet, nooit niet.</p>
    </intervention>
    <intervention id="2-322-000" speaker_id="97968" name="Andrey KOVATCHEV" is_mep="True" mode="spoken" nationality="Bulgaria" birth_date="13-12-1967" birth_place="Sofia" m_state="BG">
      <p sl="bg">Mijnheer de Voorzitter, ik zou de heer Coelho willen bedanken voor zijn objectieve en eerlijke beoordeling van wat er allemaal is verricht door Bulgarije en Roemenië. Ook zou ik het voorzitterschap en de Commissie willen danken voor hun steun aan dit verslag.</p>
      <p sl="bg">Het beoordelingsproces van deze landen en hun toetreding moeten worden afgerond op basis van dezelfde criteria als waarmee het proces begonnen is. Reeds in 2007 is vastgesteld dat zodra aan de technische criteria zou zijn voldaan, Bulgarije en Roemenië in 2011 zouden toetreden tot het Schengengebied. Dit is inmiddels het geval. De deskundigen van de Raad zijn allemaal tot hetzelfde oordeel gekomen: Bulgarije en Roemenië voldoen aan de lidmaatschapscriteria.</p>
      <p sl="bg">Alle reserves die wij de laatste tijd horen uitspreken, hebben betrekking op de debatten over het buitenlands beleid die momenteel in sommige lidstaten gaande zijn. In plaats van ons te richten op de korte termijn, moeten wij stappen ondernemen ter ondersteuning van een betere bescherming van onze buitengrenzen, het sluiten en naleven van terugkeerovereenkomsten met onze zuidelijke en oostelijke buurlanden, en de solidariteit met al die lidstaten die onderworpen zijn aan de grootste immigratiedruk in Zuid-Europa.</p>
      <p sl="bg">Dit is met name van belang op een moment dat er binnenlandse problemen zijn en onder onze burgers angst leeft voor illegale immigratie die de veiligheid en de sociale omstandigheden van Europa zou kunnen bedreigen. Wij hebben behoefte aan effectieve en werkbare plannen ter bestrijding van de crises die wij in Italië en Malta hebben gehad. Wij kunnen ons geen dubbele standaarden veroorloven. Als wij in debat gaan over nieuwe regels en deze aannemen, dan zullen zij ook moeten gelden voor alle landen, oude en nieuwe.</p>
      <p sl="bg">Collega's, Bulgarije en Roemenië hebben aan hun opdracht voldaan en zij werken momenteel aan veiligheidssystemen in samenspraak met de Schengenpartners. Zij hebben aanzienlijke inspanningen verricht in de strijd tegen de corruptie en de georganiseerde misdaad, en gaan daar voortdurend mee door. Op dit moment zou ik mij een stuk minder zorgen maken als de mediterrane grens van het Schengengebied even goed beschermd zou worden als Bulgarije en Roemenië de grens in het Zwarte Zeegebied beschermen. De rapporteur en andere collega's zijn ter plaatse geweest en weten waar ik over spreek.</p>
      <p sl="bg">Daarom moet de Raad in september besluiten om Bulgarije en Roemenië toe te laten tot het Schengengebied teneinde de veiligheid van dit gebied te vergroten. Collega's, ik roep u op uw steun te geven aan het verslag van de heer Coelho, waarmee wij de Raad een helder en krachtig politiek signaal kunnen geven dat Bulgarije en Roemenië nog dit jaar recht hebben op een plek in het Schengengebied, zodat wij onze buitengrenzen veiliger kunnen maken en onze burgers meer gemoedsrust kunnen bieden.</p>
    </intervention>
    <intervention id="2-323-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Mijnheer de Voorzitter, vrij verkeer is een van de fundamentele vrijheden en verworvenheden van de burgers van de lidstaten van de Europese Unie en ik wil namens onze hele fractie, de Fractie van de Progressieve Alliantie van Socialisten en Democraten in het Europees Parlement, de toetreding van Roemenië en Bulgarije tot het Schengengebied steunen.</p>
      <p sl="sk">Ik moet zeggen dat hoewel het inspectierapport en het advies van de rapporteur zelf positief zijn en we hem daarvoor moeten bedanken, ik ook enige verbittering voel. Verbittering over de manier waarop vandaag enkele leden uit landen die zelf problemen hebben met illegale immigratie en corruptie aankijken tegen Roemenië en Bulgarije. Roemenië en Bulgarije zijn volwaardige lidstaten van de Europese Unie en we moeten deze landen op dezelfde wijze benaderen als de andere lidstaten.</p>
      <p sl="sk">Ik hoop daarom dat u bij het bepalen van uw mening over de toetreding van Roemenië en Bulgarije, waarover we morgen gaan stemmen, kunt oordelen alsof het om uw eigen land zou gaan.</p>
    </intervention>
    <intervention id="2-324-000" speaker_id="34235" name="Stanimir ILCHEV" is_mep="True" mode="spoken" nationality="Bulgaria" birth_date="31-07-1953" birth_place="Burgas" p_group="Group of the Alliance of Liberals and Democrats for Europe" m_state="BG">
      <p sl="bg">Mijnheer de Voorzitter, wij voltooien tijdens deze vergadering onze beoordeling van de vraag of Bulgarije en Roemenië klaar zijn om toe te treden tot het Schengengebied. Wij zullen dit kunnen doen omdat het verslag van de heer Coelho goed is. De algehele verwachting is dat het oordeel van het Parlement aansluit bij het positieve standpunt van de Commissie burgerlijke vrijheden, justitie en binnenlandse zaken en dat de burgers van zowel Bulgarije als Roemenië te horen krijgen dat hun instellingen hebben gedaan wat zij moesten doen en dat het licht op groen staat om verder te gaan op de weg naar Schengen.</p>
      <p sl="bg">De debatten waren lang, maar het goede nieuws is dat wij niet hebben toegegeven aan de pogingen om ad-hocwijzigingen aan te brengen in de lidmaatschapscriteria voor Schengen. De moeilijkheden zijn uiteraard niet zomaar voorbij. De regeringen van beide landen moeten nu hun beweegredenen zien uit te leggen aan allen die sceptisch zijn, allen die voor onze ogen van bondgenoten in de strijd voor Bulgaarse en Roemeense integratie zijn veranderd in pleitbezorgers van het afwachten.</p>
      <p sl="bg">Wat ligt hieraan ten grondslag? Objectieve angsten of vooroordelen, voorzichtigheid in verband met de omstandigheden of teleurstelling? Ik hoop dat de ministers van Binnenlandse Zaken en Justitie in ieder geval net zo eerlijk tegen elkaar zullen zijn als wij zijn geweest tijdens de totstandbrenging van het verslag-Coelho.</p>
    </intervention>
    <intervention id="2-325-000" speaker_id="96793" name="Paweł Robert KOWAL" is_mep="True" mode="spoken" nationality="Poland" birth_date="22-07-1975" birth_place="Rzeszów" p_group="European Conservatives and Reformists Group" m_state="PL">
      <p sl="pl">Mijnheer de Voorzitter, ik heb de indruk dat we tijdens de laatste debatten in het Europees Parlement steeds vaker denken in categorieën van verdediging van een limes. Soms loopt deze grenslijn langs de buitengrens van de Europese Unie, maar soms willen we binnen de Europese Unie grenzen uitstippelen en verdedigen.</p>
      <p sl="pl">Dit wil ik sterk en duidelijk benadrukken: er zijn vandaag geen materiële redenen om de toetreding van Bulgarije en Roemenië tot het Schengengebied nog langer uit te stellen. We moeten ons keren tegen alle pogingen om contacten tussen burgers te beperken, en we moeten ons keren tegen alle pogingen om de mogelijkheid te beperken om vrij te reizen en actief te zijn in de Europese Unie. De discussie die ik vandaag beluister, toont aan hoe verdeeld de Europese Unie momenteel is. Zij die vandaag kunstmatige argumenten aanvoeren tegen de toetreding van Bulgarije en Roemenië tot het Schengengebied, zullen aan zichzelf verantwoording moeten afleggen voor het vernietigen van het politieke project van de Europese Unie, en ze zullen deze verantwoordelijkheid nooit meer kunnen ontlopen.</p>
    </intervention>
    <intervention id="2-326-000" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Mijnheer de Voorzitter, is het niet frappant dat er, juist nu in de landen die het hart van het Schengengebied vormen de ineenstorting ervan lijkt ingezet, plannen zijn om Schengen uit te breiden met Bulgarije en Roemenië? In Roemenië en Bulgarije leven meer dan 900 000 zigeuners, van wie er velen zouden willen migreren. Zodra ze ongehinderd kunnen reizen binnen het Schengengebied, zullen velen van hen onvermijdelijk naar het Verenigd Koninkrijk trekken om daar te profiteren van onze royale sociale voorzieningen en sociale woningbouw, net als vele anderen die hen voorgingen.</p>
      <p sl="en">Misschien kan ik een aantal ondernemende Britse staatsburgers bereid vinden de Roma te verwelkomen als ze in Calais en Heathrow voet op Britse bodem zetten, en hun adressen en routebeschrijvingen te overhandigen, zodat ze onze premier, zijn collega's uit het kabinet en alle volksvertegenwoordigers die vóór het EU-lidmaatschap zijn, thuis kunnen opzoeken. Als de Roma hun woonwagens parkeren op het gazon van onze van elke realiteitszin verstoken politieke elite, zal deze hopelijk eindelijk van mening veranderen over de voordelen van het EU-lidmaatschap.</p>
    </intervention>
    <intervention id="2-327-000" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Voorzitter, ik vrees dat het Europees Parlement zich weer eens van zijn meest wereldvreemde kant zou laten zien als het zijn goedkeuring zou geven aan de toetreding van Bulgarije en Roemenië tot de Schengenzone. Het staat in elk geval vast dat er verschillende lidstaten zijn die zich daartegen zullen verzetten. En ze hebben daar goede redenen voor.</p>
      <p sl="nl">Zo is er het recente verslag van Europol over de georganiseerde misdaad waarin gesteld wordt dat misdaadgroepen uit Albanië, Turkije en de vroegere Sovjet-Unie de kansen en mogelijkheden zullen benutten, die de toetreding van Roemenië en Bulgarije zal bieden. Er wordt in dat verslag ook gewezen op de visumvrijstelling voor Balkanlanden, die ook al zo'n lichtzinnige maatregel was.</p>
      <p sl="nl">Er is het probleem van de illegale immigratie via Turkije, die nog massaler zal vloeien wanneer Bulgarije in de Schengenzone komt. Welke garanties geeft de Commissie dat dit probleem op een effectieve manier zal worden aangepakt? Geen enkele. In welke maatregelen is voorzien om te beletten dat er nog meer problemen komen met Roma-zigeuners die voor overlast en criminaliteit zorgen? Ook geen enkele.</p>
      <p sl="nl">Hoe zit het met de gerechtelijke hervormingen en de anti-corruptiemaatregelen die nog nodig zijn? De Roemeense en Bulgaarse burgers die met goede bedoelingen naar Schengenlanden reizen, zullen in elk geval – ik ben ervan overtuigd – begrijpen dat het ongemak van grenscontroles niet opweegt tegen de noodzaak om alle andere Europeanen te beschermen tegen georganiseerde criminaliteit en massale illegale immigratie.</p>
    </intervention>
    <intervention id="2-328-000" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Mijnheer de Voorzitter, de toetreding van Roemenië tot het Schengengebied is een project dat grote financiële, institutionele en menselijke inspanningen heeft gevergd. Het is een van de belangrijkste politieke doelstellingen voor Roemenië. Roemenië heeft meer dan 1 miljard euro geïnvesteerd en de resultaten zijn duidelijk positief in alle evaluatierapporten. Alle voorwaarden van het Schengenacquis zijn vervuld.</p>
      <p sl="ro">Roemenië beheert een van de langste buitengrenzen van de Europese Unie en heeft daarvoor het meest moderne geïntegreerde veiligheidssysteem ontwikkeld, dat voldoet aan de normen van het Schengenacquis. Roemenië en het agentschap Frontex hebben de betrekkingen geïntensiveerd. Bij de Frontex-operaties in Griekenland levert Roemenië na Duitsland de grootste bijdrage met materieel en menskracht. Voor een massale toestroom van immigranten zijn in samenwerking met vergelijkbare instellingen uit andere lidstaten, Duitsland en Nederland, speciale mechanismen voor immigratie en asiel ingevoerd. In de strijd tegen smokkel wordt gebruikgemaakt van alle moderne methoden om inlichtingen te verzamelen en te onderzoeken. Er is een voor Europa unieke toepassing ontwikkeld waarmee gegevens zowel in SIS I als in SIS II kunnen worden verwerkt. Het bewakingssysteem voor de zeegrenzen is aangewezen als voorbeeld. Daarnaast hebben de autoriteiten zeer veel aandacht besteed aan de strijd tegen corruptie. De permanente samenwerking in het kader van het speciale door de Europese Commissie ingestelde mechanisme heeft geleid tot resultaten waaruit blijkt dat Roemenië over de nodige institutionele capaciteit en politieke wil beschikt om de doelstellingen op justitiegebied te halen.</p>
      <p sl="ro">Ik ben van mening dat toetreding tot het Schengengebied geen cadeau is dat aan Roemenië wordt aangeboden maar een erkenning van de positieve ontwikkeling en de geleverde inspanningen. De toetreding zal een duidelijk voordeel betekenen voor de veiligheid van de buitengrenzen van de Unie. Mijnheer Coelho, hartelijk dank en mijn gelukwensen voor de wijze waarop u dit dossier hebt beheerd.</p>
    </intervention>
    <intervention id="2-329-000" speaker_id="96911" name="Tanja FAJON" is_mep="True" mode="spoken" nationality="Slovenia" birth_date="09-05-1971" birth_place="Ljubljana" m_state="SI">
      <p sl="sl">Mijnheer de Voorzitter, Bulgarije en Roemenië hebben aan de gestelde voorwaarden voldaan en treden op hun eigen merites toe tot het Schengengebied. We mogen niet toelaten dat politieke argumenten de uitbreiding vertragen. Ik maak me grote zorgen over de populistische en extreemrechtse nationalistische retoriek die de EU op zeer gevaarlijke wijze naar onverdraagzaamheid, racisme, discriminatie en het ondoordacht sluiten van deuren leidt.</p>
      <p sl="sl">Met elke uitbreiding van het Schengengebied breiden we de ruimte van vrijheid, veiligheid en recht uit, en ik ben ervan overtuigd dat dit mettertijd, net als in het verleden, mogelijkheden voor economische en andere ontwikkelingen zal opleveren. Het is onaanvaardbaar dat sommige EU-lidstaten vandaag de dag oproepen tot de herinvoering van binnengrenscontroles. De mobiliteit van Europese burgers binnen de Europese Unie, de vrijheid om te reizen, is een van de voornaamste Europese vrijheden, en iedere beperking zou een van de meest tastbare voordelen die onze burgers uit nauwere Europese integratie hebben verkregen, ondermijnen.</p>
      <p sl="sl">Door het Schengengebied uit te breiden met Bulgarije en Roemenië bewijzen we dat het idee van integratie springlevend is, dat Europa vooruitgang boekt en dat de landen die bij haar aankloppen, zoals die van de westelijke Balkan, een duidelijke toekomst in de EU hebben.</p>
    </intervention>
    <intervention id="2-330-000" speaker_id="96912" name="David CAMPBELL BANNERMAN" is_mep="True" mode="spoken" nationality="United Kingdom" birth_date="28-05-1960" birth_place="Bombay " p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik ben deze week weliswaar overgestapt naar de ECR-Fractie, maar mijn mening over de EU is niet veranderd. Ten aanzien van Schengen is de ECR-Fractie van mening dat dit in principe een onderwerp is waarover de Schengenlanden moeten beslissen. Tot die landen behoort uiteraard ook Zwitserland, dat wel lid is van Schengen, maar niet van de Europese Unie. Uit het Franse besluit de grens te sluiten voor Italiaanse treinen en de Deense eis de regels aan te scherpen blijkt echter wel dat Schengen in crisis verkeert.</p>
      <p sl="en">Puur praktisch gedacht is het onvermijdelijk dat de aansluiting van Bulgarije en Roemenië bij Schengen tot ver buiten het Schengengebied verstrekkende consequenties zal hebben. Als een grens niet waterdicht is, zullen bijvoorbeeld vele illegale immigranten die naar het Verenigd Koninkrijk willen, ongehinderd Calais kunnen bereiken. Bulgarije heeft ook niet voldaan aan zijn verplichtingen inzake de georganiseerde misdaad. Alles bij elkaar genomen is dit voorstel gewoon een grens te ver.</p>
    </intervention>
    <intervention id="2-331-000" speaker_id="97198" name="Mara BIZZOTTO" is_mep="True" mode="spoken" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Mijnheer de Voorzitter, terwijl Europa doet alsof zijn neus bloedt, vermeldt het Europol-verslag 2011 over de georganiseerde misdaad dat met de opneming van Roemenië en Bulgarije in het Schengengebied de machtige Turkse, Russische en Albanese misdaadorganisaties in staat worden gesteld hun activiteiten tot heel Europa uit te breiden.</p>
      <p sl="it">Hierin staat, en ik citeer: "De illegale immigratie vanuit Turkije zal zich uitbreiden tot de kusten van Bulgarije en de drugs- en mensenhandel door Turkse en Albanese criminele bendes zal toenemen". Wat betreft mensenhandel staat hierin: "Toetreding van Roemenië en Bulgarije tot het Schengengebied zou de Bulgaarse criminele bendes en de Roma-gemeenschappen nieuwe kansen bieden om hun reeds omvangrijke illegale handel naar de rest van Europa nog verder op te voeren". Kortom, toename van illegale immigratie uit Turkije, toename van drugs- en mensenhandel en minder veiligheid voor de Europese burgers.</p>
      <p sl="it">Europa wil de georganiseerde misdaad kennelijk een grote dienst bewijzen. De partij Lega Nord is en blijft tegen een dergelijke criminele keuze. Wie morgen voor dit verslag stemt zal verantwoordelijk zijn voor een stemming die de georganiseerde misdaad vrij baan geeft op een autoweg die rechtstreeks leidt tot het hart van Europa.</p>
    </intervention>
    <intervention id="2-332-000" speaker_id="28150" name="Kinga GÁL" is_mep="True" mode="spoken" nationality="Hungary" m_state="HU">
      <p sl="hu">Mijnheer de Voorzitter, mevrouw Győri, mevrouw de commissaris, dames en heren, het doet mij genoegen dat het Europees Parlement door morgen voor het Coelho-verslag te stemmen duidelijk zal aangeven dat het de gereedheid van Roemenië en Bulgarije erkent en de toetreding van beide landen tot een van de belangrijkste communautaire verworvenheden, het Schengengebied, steunt. Ook om historische redenen is dit acquis van grote betekenis voor Midden- en Oost-Europese landen, aangezien het voorziet in de mogelijkheid om vrij en ongehinderd te reizen.</p>
      <p sl="hu">De belangrijkste boodschap van ons debat van vandaag aan de lidstaten moet zijn dat Roemenië en Bulgarije aan dezelfde toetredingsvoorwaarden voldoen die de Europese Unie ook aan de tot nu toe toegetreden landen heeft opgelegd.</p>
      <p sl="hu">Het dient te worden benadrukt dat we niet méér eisen aan Roemenië en Bulgarije kunnen stellen dan bij de vorige toetreding tot Schengen. Lidstaten moeten niet met twee maten meten, want dat zet juist de basis van het Schengenacquis, namelijk het wederzijds vertrouwen, op losse schroeven. Juist de gebeurtenissen van de afgelopen maanden bewijzen dat de belangrijkste verworvenheid van Europa beschermd en gesteund moet worden. Verder zou ik willen benadrukken dat we hier in geen geval koppelverkoop mogen laten plaatsvinden, dat wil zeggen de toetreding van beide lidstaten tot Schengen aan de kwestie van herziening van het Schengenevaluatiemechanisme koppelen. Dat laatste is heel hard nodig, maar de twee zaken kunnen nu niet met elkaar worden verbonden.</p>
      <p sl="hu">Tot slot zou ik de heer Coelho willen feliciteren, die het verslag heeft opgesteld en wiens constructieve en consequente werk in dat opzicht uitermate belangrijk is geweest. Verder wil ik het Hongaarse voorzitterschap bedanken voor de praktische maatregelen die het heeft genomen en de toewijding die het aan de dag heeft gelegd voor een spoedige toetreding van de twee lidstaten tot Schengen.</p>
    </intervention>
    <intervention id="2-333-000" speaker_id="28131" name="Anna HEDH" is_mep="True" mode="spoken" nationality="Sweden" birth_date="18-03-1967" birth_place="Uppsala" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Mijnheer de Voorzitter, morgen stemmen wij over de vraag of Bulgarije en Roemenië mogen toetreden tot het Schengengebied. Als sociaaldemocraat spreekt het voor mij vanzelf dat alle landen in de EU die aan alle strikte voorwaarden voor samenwerking voldoen, mogen toetreden. Het is natuurlijk belangrijk dat we strenge eisen stellen voor toetreding tot Schengen, maar iedereen dient aan dezelfde objectieve criteria te voldoen. Al het andere is politieke huichelarij.</p>
      <p sl="sv">Nu alle experts van mening zijn dat Roemenië en Bulgarije aan de voorwaarden voldoen, lijkt het mij vanzelfsprekend dat ze mogen toetreden. Er zijn deze avond bezwaren naar voren gebracht in verband met de corruptie in de beide landen, maar dat is niet iets wat via het Schengensysteem bestreden kan worden. Commissaris Malmström heeft onlangs een pakket maatregelen gepresenteerd om corruptie te bestrijden, dat we als uitgangspunt voor onze verdere werkzaamheden kunnen gebruiken. Dit is een zaak voor de hele Europese Unie, niet alleen voor Roemenië en Bulgarije. Evenzo vereist de strijd tegen de georganiseerde misdaad meer samenwerking, niet nog meer gesloten deuren.</p>
      <a text="(Applaus)"/>
    </intervention>
    <intervention id="2-334-000" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, commissaris, het lijdt geen twijfel dat Schengen een zeer waardevol onderdeel van ons beschavingsgoed is.</p>
      <p sl="it">Wij juichen dit belangrijke resultaat toe. Wij zijn blij dat nu ook de burgers van Bulgarije en Roemenië van dit fundamentele instrument kunnen profiteren. Het Schengengebied moet bijgevolg worden geconsolideerd en versterkt. Als er ooit een concreet bewijs is geleverd van Europese beschaving, dan is het wel dit: het recht op Europees burgerschap dat zijn beslag krijgt binnen het Schengengebied.</p>
      <p sl="it">Het Schengenacquis is dan ook een fundamenteel instrument voor de legale economie. Ik ben ervan overtuigd dat op 24 juni aanstaande de Raad belangrijke punten voor overpeinzing zal vinden in wat bedoeld is als een versterking van het vertrouwen en de samenwerking tussen de lidstaten.</p>
      <p sl="it">Inderdaad moeten de evaluatiemechanismen worden overgeheveld van het intergouvernementele naar het communautaire niveau, zoals ook mevrouw Malmström in de afgelopen dagen al heeft gezegd, en inderdaad moet Schengen-governance betekenen dat er meer samenwerking komt, dat er een dynamische versterking plaatsvindt maar ook dat er gezorgd wordt voor modernisering, transparantie en dialoog.</p>
      <p sl="it">Bulgarije en Roemenië hebben aan de voorwaarden voldaan. Ik wil dan ook de heer Coelho gelukwensen met het feit dat hij erin geslaagd is vrij verkeer en veiligheid van burgers met elkaar te rijmen in een evenwichtige, door de Commissie burgerlijke vrijheden, justitie en binnenlandse zaken goedgekeurde tekst.</p>
    </intervention>
    <intervention id="2-335-000" speaker_id="38605" name="Iliana IOTOVA" is_mep="True" mode="spoken" nationality="Bulgaria" birth_date="24-10-1964" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Mijnheer de Voorzitter, de Groep Schengenevaluatie heeft de 1 300 kilometer lange grens van Bulgarije beschreven als een veilige buitengrens van de Europese Unie. Aan deze prestatie hebben meerdere Bulgaarse regeringen bijgedragen. De Commissie burgerlijke vrijheden, justitie en binnenlandse zaken beveelt de Raad aan om zijn goedkeuring te geven aan de toetreding van de twee landen tot het Schengengebied. Ik zou al mijn collega-parlementsleden willen bedanken voor het professionele werk dat zij hebben verricht.</p>
      <p sl="bg">Sommige lidstaten komen plotseling aan met nieuwe politieke criteria die het Schengenproces zullen vertragen. De toetreding van Bulgarije en Roemenië is zelfs een keer omschreven als een kansspel met als inzet de veiligheid van de Europese burger als gevolg van misdaad en corruptie.</p>
      <p sl="bg">De resultaten op dit laatste vlak zijn duidelijk niet indrukwekkend. Dat is echter ook waarom er criteria voor buitenlands beleid bestaan en waarom sommige Bulgaarse ministers mogelijk zullen aftreden. Deze kwesties worden onderworpen aan nadere evaluaties, zoals het samenwerkings- en verificatiemechanisme van de Europese Commissie. Ik verwelkom alle voorstellen die commissaris Malmström gisteren heeft gedaan ten aanzien van een pakket anticorruptiemaatregelen.</p>
      <p sl="bg">Op het moment mogen Bulgarije en Roemenië echter niet de zondebok worden van de nog onopgeloste problemen met betrekking tot de veiligheid in Europa: de golf van vluchtelingen uit Afrika, de aanstaande verkiezingen in sommige lidstaten, de populistische retoriek en de teleurstellingen als gevolg van de financiële en economische crisis. Niemand is op dit moment gebaat bij een tweedeling van Europa. Daarom vraag ik u allen uw steun te geven aan het verslag-Coelho en verzoek ik de Raad met klem een positief besluit te nemen.</p>
    </intervention>
    <intervention id="2-336-000" speaker_id="4412" name="Véronique MATHIEU HOUILLON" is_mep="True" mode="spoken" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, commissaris, dames en heren, allereerst wil ik mijn collega Carlos Coelho feliciteren, die met dit verslag een huzarenstukje heeft verricht. Het was immers niet bepaald een eenvoudige klus, integendeel!</p>
      <p sl="fr">Bulgarije en Roemenië hebben zich aanzienlijke inspanningen getroost om de controle van hun grenzen te versterken en zij zijn daarin geslaagd. Of het nu gaat om de politiële en justitiële samenwerking, gegevensbescherming, het visumbeleid en de controle van de lucht-, zee- en landgrenzen, de laatste beoordelingen zijn glashelder. Aan alle technische criteria is voldaan. Dat zijn gewoon de feiten. Bulgarije en Roemenië zijn nu technisch gezien en qua personele bezetting in staat om het Schengenacquis uit te voeren.</p>
      <p sl="fr">Er is dus niets wat de uitbreiding van het Schengengebied in de weg staat, maar er zijn wel enkele aanbevelingen aan beide landen gedaan. Ik hoop dat deze aanbevelingen strikt worden opgevolgd, vooral wat betreft de grenzen tussen Bulgarije, Griekenland en Turkije. Zoals u weet, berust het onderlinge vertrouwen tussen de Schengenlanden immers op de volledige naleving door deze landen van hun wederzijdse verplichtingen. Als een van de partijen haar verplichtingen niet nakomt, zorgt dat voor een toestroom en stort het hele systeem in elkaar.</p>
      <p sl="fr">Ik hoop oprecht dat in de Raad een akkoord wordt bereikt zodat beide landen in de bevoorrechte kring van Schengenlanden kunnen worden opgenomen. En in dit Parlement zijn wij ons allemaal bewust van de betekenis van een dergelijk besluit voor de betrokken burgers. Nogmaals bravo voor de heer Coelho en zijn verslag.</p>
    </intervention>
    <intervention id="2-337-000" speaker_id="95281" name="Viorica DĂNCILĂ" is_mep="True" mode="spoken" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Mijnheer de Voorzitter, ik ben van mening dat de landen die reserves hebben over de toetreding van Roemenië en Bulgarije tot het Schengengebied niet moeten vergeten dat dit proces een juridische verplichting is op grond van het toetredingsverdrag van Roemenië en Bulgarije tot de Europese Unie, die al deze landen op zich hebben genomen door ondertekening van het Verdrag.</p>
      <p sl="ro">Bovendien moeten de landen van de Europese Unie zich bewust zijn van het feit dat toetreding van Roemenië en Bulgarije tot het Schengengebied in hun eigen belang is, omdat deze landen hun eigen bijdrage zullen leveren aan de veiligheid van alle lidstaten. Uitbreiding van het Schengengebied betekent consolidatie van het integratieproces binnen de Europese Unie en de gemeenschappelijke ruimte van vrijheid, veiligheid en recht.</p>
      <p sl="ro">Het feit dat de evaluatiemissies van de Europese Unie hebben erkend dat Roemenië en Bulgarije goed functioneren en aangesloten zijn op het Schengeninformatiesysteem, dat met de strengste veiligheidsnormen werkt, is een sterk argument voor toetreding. Door deze verbinding zullen alle leden van de Unie toegang hebben tot digitale gegevens over illegalen die Europa willen binnenkomen, en zullen de buitengrenzen van de Europese Unie efficiënter gecontroleerd worden.</p>
    </intervention>
    <intervention id="2-338-000" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, mevrouw Győri, commissaris, we weten allemaal dat beide landen – Roemenië en Bulgarije – heel veel hebben geïnvesteerd in de beveiliging van de buitengrenzen van de Europese Unie. Ze voldoen aan de normen van Schengen. Objectieve controles zijn allemaal tot dezelfde conclusie gekomen, namelijk dat aan de voorwaarden voor toetreding tot het Schengengebied is voldaan. Onze rapporteur heeft ter plaatse ook zelf onderzoek gedaan. Hij heeft een objectieve evaluatie uitgevoerd en kwam tot dezelfde conclusie. Daarom zullen wij niet alleen voor het verslag stemmen, maar ook onze goedkeuring hechten aan de toetreding van deze twee landen tot het Schengengebied.</p>
      <p sl="de">Het Schengengebied is echter ook een gebied van vertrouwen. Dat betekent dat alles niet met één enkele actie is gedaan, maar dat vertrouwen op lange termijn moet groeien; investeren in veiligheid moet op lange termijn gegarandeerd zijn. Dit geldt overigens voor alle landen en niet alleen voor Roemenië en Bulgarije. Ik hoop dat dit vertrouwen op lange termijn gegarandeerd blijft zodat we de vrijheid van reizen, het vrije verkeer binnen de Europese Unie als een groot goed ook op lange termijn kunnen behouden.</p>
      <p sl="de">Ik maak me echter wel zorgen om iets dat ik vandaag te horen kreeg, hoewel ik het niet kan verifiëren, namelijk dat de politiesalarissen in Roemenië met een derde zullen worden verlaagd. We weten allemaal dat politiemensen alleen onomkoopbaar kunnen zijn en serieus kunnen werken als ze goed betaald worden. Ik hoop dan ook dat deze informatie niet klopt en dat de politie, die dienstbaar is aan het belang van deze landen en van de veiligheid van de hele Europese Unie, ook in de toekomst goed betaald zal worden, zodat ze niet gevoelig is voor omkoping.</p>
    </intervention>
    <intervention id="2-339-000" speaker_id="97050" name="Antigoni PAPADOPOULOU" is_mep="True" mode="spoken" nationality="Cyprus" birth_date="08-07-1954" birth_place="Morfou" p_group="Group of the Progressive Alliance of Socialists and Democrats in the European Parliament" m_state="CY">
      <p sl="el">Mijnheer de Voorzitter, commissaris, volgens het verslag-Coelho zijn Roemenië en Bulgarije op basis van de evaluatieverslagen voldoende voorbereid om de bepalingen van het Schengenacquis toe te passen voor hun grenzen op het land, ter zee en in de lucht. Ze voldoen aan de basisvereisten en aan dezelfde criteria waaraan ook andere lidstaten voldoen voordat ze volledig kunnen worden geïntegreerd in het Schengengebied. Als wij de volledige integratie van deze landen steunen tonen wij ook onze Europese solidariteit, steunen wij de Europese gedachte en het fundamentele recht op vrij verkeer van burgers binnen de Europese Unie, en creëren wij aldus een sterker Europa.</p>
      <p sl="el">Wat betreft de in het verslag geuite ongerustheid over de toenemende immigratiedruk in de gevoelige streek van Bulgarije, Turkije en Griekenland: dit zijn nu de uitdagingen waar de Europese Unie en de lidstaten vandaag de dag mee te maken hebben. Zij dienen mondiale en pan-Europese oplossingen te vinden om hun buitengrenzen doeltreffend te versterken, om Frontex te versterken, om de nodige Europese solidariteit te tonen en om steun te bieden aan de lidstaten in Zuid-Europa, waar immigranten aan land komen. Bij het huidige debat over actualisering van de Schengenovereenkomst dienen voornoemde uitdagingen in aanmerking te worden genomen.</p>
    </intervention>
    <intervention id="2-340-000" speaker_id="96807" name="Ivailo KALFIN" is_mep="True" mode="spoken" nationality="Bulgaria" birth_date="30-05-1964" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Mijnheer de Voorzitter, commissaris, opname in het Schengengebied betekent het accepteren van verantwoordelijkheid. Bulgarije en Roemenië moeten worden toegelaten zodat zij, samen met de overige lidstaten, hun deel van de verantwoordelijkheid voor de bescherming van de Europese grenzen op zich kunnen nemen.</p>
      <p sl="bg">Ik weet dat Schengen momenteel in veel lidstaten een gevoelig onderwerp is en aanleiding geeft tot talloze publieke debatten. Het heeft de laatste maanden nieuw belang gekregen door de instroom van immigranten uit Noord-Afrika. De realiteit is dat zelfs de oude en grote lidstaten moeilijkheden hebben met het verwerken van de stroom immigranten.</p>
      <p sl="bg">Deze problemen worden echter niet opgelost door Bulgarije en Roemenië te weren. Integendeel zelfs. Het juiste antwoord is een versterking van het solidariteitsbeginsel ten aanzien van het immigratiebeleid en de waarborg dat alle lidstaten zich hieraan houden. Wij moeten Bulgarije en Roemenië niet alleen de mogelijkheid geven om hun verantwoordelijkheid te nemen en hun plichten aan de buitengrenzen van de Europese Unie te vervullen, wij moeten hen er ook toe verplichten.</p>
      <p sl="bg">Commissaris Malmström sprak van vertrouwen. Dat is precies waar het om gaat. De regeringen van beide landen moeten de gelegenheid krijgen om de uitdaging aan te gaan en te bewijzen dat zij met succes de grenzen van Europa kunnen bewaken.</p>
    </intervention>
    <intervention id="2-341-000" speaker_id="38595" name="Rovana PLUMB" is_mep="True" mode="spoken" nationality="Romania" birth_date="22-06-1960" birth_place="Bucureşti" m_state="RO">
      <p sl="en">Mijnheer de Voorzitter, beste collega's, een maand geleden kwam ik met de auto naar Brussel en aan de Roemeens-Hongaarse grens zag ik toen een hele lange rij vrachtwagens. Ik herinner me dat ik er 87 heb geteld en dat ze afkomstig waren uit Duitsland, Italië, Denemarken en Hongarije, stuk voor stuk volgeladen met goederen waar mensen op zaten te wachten. Hun oponthoud hield verband met een procedure die in de rest van de Europese Unie niet meer wordt toegepast.</p>
      <p sl="en">Ik wil benadrukken hoe belangrijk het is dat Roemenië en Bulgarije lid worden van deze belangrijke ruimte. Dit is in het belang van heel Europa, omdat we het vertrouwen van onze burgers in de Europese Unie en haar instellingen moeten herwinnen. Mevrouw de commissaris, u zei dat Schengen een groot geschenk is voor alle Europese burgers, maar het is ook een belangrijk instrument voor niet 'minder' maar 'meer' Europa.</p>
      <p sl="en">Ik ben ervan overtuigd dat het Europees Parlement dit verslag morgen zal aannemen en dat de Raad zo snel mogelijk dienovereenkomstig zal handelen.</p>
      <a text="(Applaus)"/>
    </intervention>
    <intervention id="2-342-000" speaker_id="39724" name="Csaba SÓGOR" is_mep="True" mode="spoken" nationality="Romania" birth_date="12-05-1964" birth_place="Arad" p_group="Group of the European People's Party (Christian Democrats)" m_state="RO">
      <p sl="hu">Mijnheer de Voorzitter, in het verslag-Coelho wordt geconcludeerd dat Roemenië en Bulgarije bewezen hebben dat zij beschikken over de bekwaamheden om de bepalingen van het Schengenacquis op de juiste wijze toe te passen. Maar het tijdstip van de toetreding van beide landen tot het Schengengebied is nog altijd onzeker, aangezien sommige lidstaten van oordeel zijn dat hun toetreding ondanks de herhaalde conclusies van diverse Europese instellingen verstoringen in het Schengensysteem zou veroorzaken. Hoewel ik de tekortkomingen van de rechterlijke macht in Roemenië erken, wil ik mijn collega's en de Raad er graag op wijzen dat het besluit dat ze nemen een directe impact heeft op het dagelijks leven van 30 miljoen EU-burgers. De opheffing van de binnengrenscontroles is een enorm succes voor de Europese integratie. Roemeense en Bulgaarse staatsburgers verwachten terecht als volwaardige EU-burgers te kunnen genieten van de voordelen van het Schengenacquis. Ik ben er stellig van overtuigd dat heel Europa sterker zou zijn als Bulgarije en Roemenië nog dit jaar tot het Schengengebied konden toetreden.</p>
    </intervention>
    <intervention id="2-343-000" speaker_id="96653" name="Katarína NEVEĎALOVÁ" is_mep="True" mode="spoken" nationality="Slovakia" birth_date="10-11-1982" birth_place="Nitra" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Mijnheer de Voorzitter, ik sta hier vandaag om de toetreding van Roemenië en Bulgarije tot het Schengengebied zonder voorbehoud te steunen.</p>
      <p sl="sk">Naar mijn mening wordt in het verslag-Coelho duidelijk aangetoond dat deze twee landen er helemaal klaar voor zijn en aan alle voorwaarden hebben voldaan. Bulgarije en Roemenië zijn al vier jaar lid van de Europese Unie, hoewel sommige leden dat nog niet lijken te hebben opgemerkt. Sommige van hun vragen en racistische opmerkingen over deze landen baren mij als Europees burger zorgen, want als we het hebben over illegale immigranten uit deze landen die op een bepaalde manier ons grondgebied zijn binnengedrongen, dan hebben we het eigenlijk over leden en burgers van de Europese Unie, dus dat kunnen beslist geen illegale immigranten zijn.</p>
      <p sl="sk">Ik vind dat wie aan de voorwaarden voldoet, in de gelegenheid moet worden gesteld om toe te treden tot het Schengengebied. Dat is een elementair gelijkheidsbeginsel waar de Europese Unie op gestoeld is, en wie dat in twijfel trekt, trekt de grondbeginselen van de Europese Unie in twijfel.</p>
    </intervention>
    <intervention id="2-344-000" speaker_id="34249" name="Filiz HYUSMENOVA" is_mep="True" mode="spoken" nationality="Bulgaria" birth_date="10-06-1966" birth_place="Silistra" p_group="Group of the Alliance of Liberals and Democrats for Europe - Vice" m_state="BG">
      <p sl="bg">Mijnheer de Voorzitter, commissaris, dames en heren, na de toetreding van Bulgarije tot de Europese Unie is nu de toetreding tot het Schengengebied de volgende stap waar iedereen gespannen op wacht. Waar wij eigenlijk op wachten is gerechtigheid.</p>
      <p sl="bg">Bulgarije en Roemenië hebben zich alle moeite getroost en hebben op voorbeeldige wijze voldaan aan alle technische criteria van Schengen. Het zou lijnrecht ingaan tegen de door de Europese Unie vastgestelde voorschriften als de toetreding van de landen nu werd vertraagd. De door de EU bepaalde voorwaarden gelden voor alle landen. Dezelfde criteria die zijn toegepast voor de overige lidstaten, dienen nu ook te gelden voor onze landen. Anders is er sprake van discriminatie.</p>
      <p sl="bg">Problemen met corruptie komen in tal van lidstaten voor. Europa moet dit probleem in zijn geheel bestrijden. Vier van de vijf Europeanen is immers van oordeel dat corruptie een fundamenteel probleem in hun land is. Europa heeft ook problemen met het toenemende aantal immigranten. Wij moeten gemeenschappelijke oplossingen voor deze problemen vinden, maar tegelijkertijd zullen wij vast moeten houden aan onze waarden en onze principes.</p>
    </intervention>
    <intervention id="2-345-000" speaker_id="96785" name="Lena KOLARSKA-BOBIŃSKA" is_mep="True" mode="spoken" nationality="Poland" birth_date="03-12-1947" birth_place="Praga" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, er wordt in Europa veel over de crisis gesproken. Tot nu toe hadden we het hoofdzakelijk over de economische crisis. Wat er momenteel rond het Schengengebied gebeurt, leidt ertoe dat de mensen zeggen dat niet enkel de economie, maar ook de grondrechten van de burgers in gevaar zijn. Daarom ben ik na de gebeurtenissen rond het Schengengebied in Italië, Frankrijk en daarna Denemarken van mening dat we een duidelijk signaal moeten geven dat het Schengengebied niet in gevaar is, dat we het niet willen opheffen, dat we het willen verstevigen en uitbreiden en dat we heel veel belang hechten aan een open Europa.</p>
      <p sl="pl">We moeten tonen dat we weten hoe we deze crises kunnen overwinnen. Ik wil de commissaris bedanken voor het feit dat er zo snel een mededeling over het gemeenschappelijke asiel- en immigratiebeleid werd gepubliceerd toen Denemarken controles aan de grenzen wilde invoeren. Maar nu moeten we de volgende stap zetten. Het gaat er niet alleen om dat we de toetreding van Roemenië en Bulgarije tot het Schengengebied goedkeuren. Het gaat erom dat we dit zo snel mogelijk doen.</p>
    </intervention>
    <intervention id="2-346-000" speaker_id="33984" name="Ioan Mircea PAŞCU" is_mep="True" mode="spoken" nationality="Romania" birth_date="17-02-1949" birth_place="Satu Mare" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Mijnheer de Voorzitter, de afspraken in het kader van Schengen staan momenteel onder grote druk. Enerzijds hebben bepaalde landen in verband met de huidige toestroom van immigranten vanuit Noord-Afrika, waar de EU democratische hervormingen aanmoedigt, gevraagd om een tijdelijke opschorting van die afspraken – een verzoek dat is ingewilligd. Anderzijds hebben andere landen, ogenschijnlijk omwille van hun eigen bekrompen belangen ten opzichte van de kandidaat-landen, besloten het gegeven dat Roemenië en Bulgarije nog geen deel uitmaken van Schengen uit te buiten en te proberen deze landen, wederom, buiten de deur te houden.</p>
      <p sl="en">We kunnen dus concluderen dat de spelregels tijdens de wedstrijd zijn veranderd ten nadele van twee van de spelers. Persoonlijk steun ik de positieve conclusies van het verslag en zwaai ik de auteur daarvoor alle lof toe. Hoewel ik kan begrijpen wat de politieke motivatie is voor de wijziging van de aanbeveling – politiek staat of valt tenslotte met compromissen sluiten – kan ik mijn ogen toch niet sluiten voor het feit dat de nieuwe voorwaardelijkheid die nu wordt voorgesteld ruimte kan bieden voor een subjectieve interpretatie. Ik hoop bij God dat ik het mis heb.</p>
    </intervention>
    <intervention id="2-347-000" speaker_id="38420" name="Cristian-Silviu BUŞOI" is_mep="True" mode="spoken" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">Mijnheer de Voorzitter, het verslag dat vandaag voor ons ligt is objectief en eerlijk. Het onderstreept dat Roemenië en Bulgarije technisch gezien klaar zijn voor toetreding tot het Schengengebied. Sterker nog: zoals blijkt uit de evaluatiedocumenten kan Roemenië op bepaalde aspecten zelfs als voorbeeld dienen.</p>
      <p sl="ro">Ik ben er stellig van overtuigd dat toetreding van Roemenië en Bulgarije tot dit gebied geen negatieve gevolgen zal hebben voor de veiligheid van de grenzen. Integendeel, het vertrouwen van de Europeanen in het Schengengebied zal toenemen. Er wordt vaak gesproken over wederzijds vertrouwen, ook in dit debat is het genoemd. Hoe kunnen we het echter hebben over wederzijds vertrouwen als enkele lidstaten tijdens de wedstrijd de regels wijzigen door nieuwe criteria te introduceren voor toetreding tot het Schengengebied?</p>
      <p sl="ro">De argumenten die vandaag tegen toetreding van Roemenië en Bulgarije worden gebruikt, zijn nooit in overweging genomen bij de andere staten die zijn toegetreden tot het Schengengebied. Het enige dat de Roemenen en Bulgaren verwachten is een gelijke behandeling ten opzichte van de andere staten en een objectieve evaluatie volgens dezelfde criteria. Het Parlement moet de Raad in die zin een duidelijke boodschap geven en aandringen op een concrete toetredingsdatum.</p>
    </intervention>
    <intervention id="2-348-000" speaker_id="96823" name="Petru Constantin LUHAN" is_mep="True" mode="spoken" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Mijnheer de Voorzitter, mijn dank aan de rapporteur, die een zeer belangrijk verslag heeft opgesteld dat tegelijkertijd heel moeilijk is vanwege de tegenstrijdige visies op de toetreding van Roemenië en Bulgarije tot het Schengengebied.</p>
      <p sl="ro">Waarde collega's, ik wil een ieder bedanken die heeft begrepen dat de Europese Unie wordt uitgebreid op basis van waarden. De toetreding van Roemenië en Bulgarije tot het Schengengebied is niet in de laatste plaats onderdeel van de verantwoordelijkheid die deze twee staten in 2004 op zich hebben genomen om aan de voorwaarden te voldoen, hetgeen vervolgens ook is gebleken uit de evaluatieverslagen van de Europese Unie.</p>
      <p sl="ro">Vandaag vroeg ik een collega-parlementslid uit een land dat zich verzet tegen onze toetreding tot het Schengengebied, wat de reden was voor hun verzet. Het lijkt erop dat aan de technische voorwaarden is voldaan, maar dat de oorzaak ligt in nationale controversen. Dat laatste is onacceptabel.</p>
    </intervention>
    <intervention id="2-349-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Mijnheer de Voorzitter, ik vind dat de betrouwbaarheid van de Europese Unie gebaseerd dient te zijn op de uniforme toepassing van de regels. Het lijkt mij vanzelfsprekend dat de integratie van Roemenië en Bulgarije in het Schengenakkoord aanvaard dient te worden op basis van dezelfde regels waaraan andere landen moesten voldoen om partij bij dit akkoord te kunnen worden.</p>
      <p sl="el">Ik verwelkom het verslag van de heer Coelho en ook zijn voorstel dat Bulgarije extra maatregelen moet nemen door samen met Griekenland en Turkije een actieplan op te stellen in het kader van het probleem van de illegale immigratie langs de Grieks-Bulgaarse grens. Ik herhaal mijn stellige overtuiging dat Dublin II herzien dient te worden en dat het operationele kantoor van Frontex in Griekenland op permanente basis actief dient te zijn.</p>
    </intervention>
    <intervention id="2-350-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mijnheer de Voorzitter, commissaris, het Schengenakkoord mag, zoals we weten, geen massa-immigratie in de sociale systemen bevorderen en de vrijheid van reizen mag niet leiden tot een toename van criminaliteit en illegale immigratie. Aan de strijd tegen de georganiseerde misdaad en de verbetering van de grensbewaking moet in de Europese Unie eindelijk meer waarde worden gehecht.</p>
      <p sl="de">Als Italië en zijn bewakingssysteem met grenspolitie naar verluidt ver achterblijft bij de normale Schengenstandaard, valt te vrezen dat nieuwkomers als Roemenië en Bulgarije hun inspanningen binnenkort ook zullen terugschroeven.</p>
      <p sl="de">De overhaaste toetreding tot Schengen voor deze landen moeten we daarom van de hand wijzen, omdat de georganiseerde misdaad uit Oost-Europa en zelfs die vanuit de Kaukasusregio daar in eerste instantie van zou kunnen profiteren. Naar mijn mening heeft Denemarken, als het gaat om de bestrijding van asielproblemen, het voortouw genomen voor regelingen die in heel Europa zouden moeten gelden. Dat is waarschijnlijk de reden waarom de Commissie zo fel heeft gereageerd op de aankondiging van strengere grenscontroles ter bestrijding van de toenemende criminaliteit. We moeten duidelijk maken dat Schengen weliswaar open binnengrenzen voorschrijft, maar alleen als de buitengrenzen echt beveiligd zijn.</p>
    </intervention>
    <intervention id="2-351-000" speaker_id="96754" name="Wim van de CAMP" is_mep="True" mode="spoken" nationality="Netherlands" birth_date="27-07-1953" birth_place="Oss" p_group="Group of the European People's Party (Christian Democrats)" m_state="NL">
      <p sl="nl">Voorzitter, iedereen die het dossier gevolgd heeft, weet dat de Schengentoetreding van Bulgarije en Roemenië in Nederland een buitengewoon moeilijk dossier is. Maar we hebben ook een Europese verantwoordelijkheid. In dat opzicht heb ik één vraag aan de commissaris: hoe past de handhaving van de Schengencriteria in de algemene bestrijding van het corruptiebeleid? Onlangs nog hoorden we over de grensbewaking tussen Bulgarije en Oekraïne dat er toch grensbewakers van Bulgarije waren omgekocht die aan de buitengrenzen mensen toelieten die niet in de Europese Unie thuishoren.</p>
      <p sl="nl">Tweede vraag, ook al door mijn collega Pirker aangekondigd: wat betekenen de grootscheepse politiebezuinigingen in Roemenië voor de handhaving van de Schengencriteria? Er is daar geen overleg met de vakbonden. Wat is de stand van zaken?</p>
    </intervention>
    <intervention id="2-352-000" speaker_id="96655" name="Monika SMOLKOVÁ" is_mep="True" mode="spoken" nationality="Slovakia" birth_date="06-10-1956" birth_place="Janovík" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Bulgarije en Roemenië hebben in drie jaar tijd alle nodige maatregelen genomen om toe te kunnen treden tot het Schengengebied. De criteria en maatregelen voor de beveiliging van de buitengrenzen zijn niet eenvoudig. Beide staten hebben aan de voorwaarden voldaan en komen terecht in aanmerking om lid te worden van het gemeenschappelijke Schengengebied, ongeacht of Europa momenteel geconfronteerd wordt met een vluchtelingengolf uit Afrika.</p>
      <p sl="sk">Het is belangrijk dat de beoordelingscommissie, wier leden beide landen persoonlijk hebben bezocht, heeft geconstateerd dat Roemenië en Bulgarije voldoen aan de eisen voor toetreding tot het Schengengebied.</p>
      <p sl="sk">Ik ben ervan overtuigd dat de leden het voorliggende verslag zullen goedkeuren en dat het vervolgens ook door de Raad zal worden aangenomen. Ik wens de burgers van Roemenië en Bulgarije toe dat ze dezelfde vreugde zullen ervaren die ik persoonlijk heb ervaren toen de grensslagbomen werden doorgezaagd op 22 december 2007, de dag dat Slowakije deel werd van het Schengengebied.</p>
    </intervention>
    <intervention id="2-353-000" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, bij de uitbreiding van het Schengengebied gaat het om het voldoen aan normen maar ook om vertrouwen. De aanvragen van Bulgarije en Roemenië komen in een interessante tijd, namelijk juist nu in de Europese Unie het beginsel van vrij verkeer in twijfel wordt getrokken.</p>
      <p sl="fi">Er zijn ook wel eerder controles aan de binnengrenzen uitgevoerd, maar de reden daarvoor was het plaatsvinden van bepaalde evenementen, zoals sportevenementen, het Europees kampioenschap voetbal, wereldkampioenschappen of bepaalde topbijeenkomsten. Ook nu voeren veel Schengenlanden in het kader van hun nationale wetgeving politiecontroles uit, bijvoorbeeld op vluchten binnen het Schengengebied.</p>
      <p sl="fi">Nu wordt er echter een ander debat gevoerd. Nu zouden controles niet meer vanwege speciale evenementen moeten worden uitgevoerd, maar vanwege een verschijnsel. Dat is een gevoelige kwestie, omdat het vrije verkeer in twijfel wordt getrokken en …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-354-000" speaker_id="96848" name="Mariya GABRIEL" is_mep="True" mode="spoken" nationality="Bulgaria" birth_date="20-05-1979" birth_place="Gotse Delchev" p_group="Group of the European People's Party (Christian Democrats) - Vice" m_state="BG">
      <p sl="bg">Mijnheer de Voorzitter, ik feliciteer de heer Coelho met zijn evenwichtige en objectieve verslag. De tekst daarvan vormt niet alleen een weerslag van de bevindingen van de rapporteur tijdens zijn bezoek aan Bulgarije en Roemenië, maar geeft ook uitdrukking aan de wens van het Europees Parlement om vast te houden aan de ware Europese geest. Anders gezegd, de gereedheid voor het Schengenlidmaatschap dient uitsluitend af te hangen van de vraag of aan de technische criteria is voldaan. Dit is het geval.</p>
      <p sl="bg">Technische gereedheid, dankzij het goede werk dat verricht is door Bulgarije en Roemenië, is een positieve bevinding, die ook door ons vandaag is gedaan. Nu is het voor ons van belang dat wij tijdens de stemming van morgen met overtuigende meerderheid een tweevoudig signaal afgeven.</p>
      <p sl="bg">Bovenal is het een signaal aan de Raad van ministers. Door toegang te geven tot de relevante informatie, een constructieve dialoog op te zetten en rekening te houden met de opvatting van het Parlement, toont de Raad niet alleen zijn goede wil in de zin van de samenwerking met ons, maar geeft hij ook een krachtige boodschap af over zichzelf als hoeder van de Europese waarden en over transparante samenwerking en partnerschap.</p>
      <p sl="bg">Tevens wordt een signaal afgegeven aan de Bulgaarse en Roemeense burgers. Wat de Europese Unie tegen hen zegt, is in feite 'ja' tegen gelijke behandeling van alle lidstaten, 'ja' tegen gelijke voorschriften en 'ja' tegen dezelfde behandeling van behaalde resultaten. Ik ben vol vertrouwen dat de Raad acht zal slaan op positieve inspanningen.</p>
    </intervention>
    <intervention id="2-355-000" speaker_id="96861" name="Nadezhda NEYNSKY" is_mep="True" mode="spoken" nationality="Bulgaria" birth_date="09-08-1962" birth_place="Sofia" p_group="Group of the European People's Party (Christian Democrats)" m_state="BG">
      <p sl="bg">Mijnheer de Voorzitter, allereerst zou ik de heer Coelho willen bedanken voor zijn uitgebreide verslag. Ik vraag hier het woord omdat ik geërgerd ben over de schaamteloze pogingen om het geval van Bulgarije en Roemenië te misbruiken voor binnenlandse problemen en om in te spelen op binnenlandse angsten.</p>
      <p sl="bg">Het opheffen van de visumvereisten voor Bulgarije en Roemenië, zoals dat ruim tien jaar geleden gebeurde, ging gepaard met dezelfde angst. De Europese leiders van die tijd toonden echter moed en een vooruitziende blik, zelfs al waren Bulgarije en Roemenië indertijd nog geen lid van de Europese Unie. En ja, ze hadden geen ongelijk.</p>
      <p sl="bg">Dit is waarom wij vandaag niet mogen vergeten dat het huidige debat gericht is op voorschriften die hetzelfde moeten zijn voor iedereen, op gelijkheid tussen de lidstaten, zoals vastgelegd in het Verdrag betreffende de Europese Unie, en niet in de laatste plaats op de zo veel geprezen solidariteit van Europa.</p>
      <p sl="bg">Het lijdt geen twijfel dat er vandaag de dag meer verscheidenheid in Europa is dan twintig jaar geleden. Dit kan voor niemand een verassing zijn. Als er echter sprake is van een crisis in het Schengengebied, dan is dit onderwerp voor een ander debat. Als dit dan leidt tot een wijziging in de voorwaarden, dan moet die ook voor iedereen gelden. Laten wij daarom niet vergeten dat er enorme groepen illegale immigranten de grens over trekken …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-356-000" speaker_id="38613" name="Metin KAZAK" is_mep="True" mode="spoken" nationality="Bulgaria" birth_date="29-07-1972" birth_place="Targovishte" p_group="Group of the Alliance of Liberals and Democrats for Europe" m_state="BG">
      <p sl="bg">Mijnheer de Voorzitter, ik zou graag mijn felicitaties willen overbrengen aan de rapporteur, de heer Coelho, voor dit uitzonderlijk evenwichtige en positieve verslag. Dit is het product van de algehele houding en visie van de meerderheid van de leden van dit Parlement, namelijk dat Bulgarije en Roemenië het verdienen om deel uit te maken van het Schengengebied.</p>
      <p sl="bg">Uiteraard moeten problemen niet worden verlegd naar een gebied waar ze niet thuishoren. Corruptie en misdaad zijn wijdverbreid in alle lidstaten van de Europese Unie. Als wij echter deze problemen met succes willen aanpakken, kunnen wij dat alleen doen als alle 27 lidstaten de handen ineenslaan. De verantwoordelijkheden en de lasten moeten niet worden verlegd naar één groep Europese landen.</p>
      <p sl="bg">Bulgarije en Roemenië hebben aangetoond dat zij zich kunnen inzetten voor een verenigd Europa. Ik denk dat zij ook waardige leden van het Schengengebied zullen zijn.</p>
    </intervention>
    <intervention id="2-357-000" speaker_id="96835" name="Traian UNGUREANU" is_mep="True" mode="spoken" nationality="Romania" birth_date="01-03-1958" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">Mijnheer de Voorzitter, Bulgarije en Roemenië hebben aangetoond dat ze de veiligheid van de EU-grenzen kunnen garanderen en dat is ook volledig – ik herhaal, volledig – gedocumenteerd. De douanebeambten die in Roemenië en Bulgarije zijn aangehouden, zijn overigens gearresteerd wegens corruptie. Durft iemand in dit Parlement te beweren dat bijvoorbeeld een Nederlandse douanebeambte, een corrupte Nederlandse douanebeambte, in Nederland niet zou worden gearresteerd wegens corruptie?</p>
      <p sl="en">Ten tweede is het niet zo dat Roemenië en Bulgarije hebben meegedongen naar de eerste prijs van Transparency International. Ze zijn verplichtingen aangegaan op het gebied van justitiële hervorming en hebben aan alle criteria voldaan. Als nu iemand probeert de spelregels te veranderen tijdens de wedstrijd, dan zou dat mijns inziens weleens kunnen indruisen tegen de EU-wetgeving. Eerlijk gezegd is dat op zijn minst oneerlijk te noemen.</p>
    </intervention>
    <intervention id="2-358-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">lid van de Commissie . − Mijnheer de Voorzitter, bedankt voor dit zeer nuttige debat. Het is inderdaad duidelijk dat het vertrouwen en het geloof in Schengen moeten worden versterkt door de governance te verbeteren en het evaluatiemechanisme aan te scherpen – zoals de Commissie ruim voor Kerstmis al heeft voorgesteld – door middel van een grotere rol van onafhankelijke deskundigen en de Commissie, evenals een grotere mate van transparantie met betrokkenheid van het Parlement bij alle stappen die op dat vlak worden gezet. Daarnaast moeten we ons veel beter bekwamen in het direct bijstaan van lidstaten die om wat voor reden dan ook in moeilijkheden verkeren, en moeten we duidelijkheid scheppen ten aanzien van de vraag onder welke omstandigheden het geoorloofd is de grenscontroles opnieuw in te voeren.</p>
      <p sl="en">Dit zijn allemaal noodzakelijke maatregelen. Verder moeten we in het geweer komen tegen corruptie en onze inspanningen op dat gebied opvoeren. Ja, er is corruptie in Bulgarije en Roemenië, maar geen lidstaat is ervan gevrijwaard, en de Commissie heeft gisteren nog een rapport gepresenteerd over het krachtiger bestrijden van corruptie. Sommigen onder u zijn zo vriendelijk geweest hiernaar te verwijzen.</p>
      <p sl="en">Maar intussen moeten we erkennen dat Bulgarije en Roemenië enorme inspanningen hebben geleverd om te voldoen aan de technische vereisten van Schengen. Die zijn heel duidelijk, ze zijn heel transparant. Daarom moeten we deze landen duidelijk maken wat er precies van hen wordt verwacht, we moeten ze een helder kader bieden, zodat de lidstaten bereid zullen zijn om hen op te nemen in de Schengengemeenschap.</p>
    </intervention>
    <intervention id="2-359-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Mijnheer de Voorzitter, commissaris, dames en heren, allereerst wil ik iedereen bedanken die zich positief heeft uitgelaten over de inspanningen van het Hongaarse voorzitterschap. Het was voor ons heel belangrijk om de afgelopen vijf maanden voortdurend uw steun te ondervinden. Uit het debat van vandaag is tevens duidelijk naar voren gekomen dat er in het Europees Parlement een sterke meerderheid is die de toetreding van Roemenië en Bulgarije tot het Schengengebied steunt omdat die landen hun huiswerk hebben gedaan.</p>
      <p sl="hu">We hebben de afgelopen vijf maanden gevochten om dit tot uitdrukking te brengen en de Raad ervan te overtuigen dat Roemenië en Bulgarije ten aanzien van de technische normen gereed zijn voor toetreding tot het Schengengebied, en we zullen daarmee doorgaan in de tijd die we nog over hebben. Beide landen hebben heel hard gewerkt en verdienen maximale erkenning voor hun inspanningen. Tijdens het debat hebben velen – zowel voor- als tegenstanders van de toetreding of pleitbezorgers voor uitstel daarvan – verwoord dat het toverwoord in deze kwestie wederzijds vertrouwen is. Daar ben ik het zelf ook volledig mee eens, en het Hongaarse voorzitterschap heeft er al die tijd naar gestreefd vertrouwen op te bouwen.</p>
      <p sl="hu">Hoe hebben we geprobeerd om dit te bereiken? Enerzijds hebben we een voortdurende dialoog met beide betrokken landen onderhouden. We hebben hun inspanningen geobserveerd en ons best gedaan om hen erbij te helpen meer erkenning voor die inspanningen te krijgen. Anderzijds stonden we in voortdurend contact met landen die twijfels uitten in verband met de toetreding van Roemenië en Bulgarije. Vervolgens hebben we ons best gedaan om deze landen aan te moedigen om zelf ook contact op te nemen met de kandidaat-landen. Daarom kan ik u vertellen dat er in de coulissen een voortdurende dialoog heeft plaatsgevonden opdat de partijen elkaar beter zouden begrijpen en elkaar zouden vertrouwen. Dat is het wederzijds vertrouwen waarop het grootste deel van ons beleid in de Europese Unie berust; als dat ontbreekt kunnen lidstaten deze politieke beslissing, waarvoor eenparigheid van stemmen is vereist, niet nemen. Dat is een tijdrovend proces.</p>
      <p sl="hu">We hadden daar zes maanden voor. In die zes maanden hoop ik dat we zo ver komen, preciezer gezegd over twee dagen, dat de lidstaten zeggen: "Ja, het huiswerk is af." Wat kan bijdragen tot de opbouw van wederzijds vertrouwen? Enerzijds de reeks raadplegingen waarvan ik melding heb gemaakt. Anderzijds dat beide kandidaat-landen hun inspanningen voortzetten en blijven bewijzen dat ze in staat zijn om de buitengrenzen van de Europese Unie te verdedigen. De houding en enorme ontwikkeling waarvan deze twee landen blijk hebben gegeven, en dit tempo en ritme, moeten ook in de nabije toekomst worden aangehouden.</p>
      <p sl="hu">Anderzijds ben ik ervan overtuigd dat het befaamde mechanisme voor samenwerking en toetsing – waarover de Commissie in juli een verslag zal publiceren waarin exact dezelfde kwesties worden aangeroerd die in dit debat zijn voorgedragen – nuttig zou kunnen zijn, al maakt het officieel geen deel uit van de voorwaarden voor toetreding tot Schengen. De Commissie zal een certificaat afgeven betreffende de bestrijding van de georganiseerde misdaad en corruptie. We hebben de hele tijd gevochten om te voorkomen dat dit als voorwaarde zou worden gesteld, maar het zal zeker bijdragen aan de totstandbrenging van wederzijds vertrouwen. Daarom ben ik ervan overtuigd dat een positief mechanisme voor samenwerking en toetsing ook een positieve politieke beslissing over de uitbreiding van Schengen zal bevorderen.</p>
      <p sl="hu">Als u mij vraagt naar de algemene stemming in de Europese Unie ten aanzien van toelating tot het Schengengebied, weten we allemaal dat niet echt gezegd kan worden dat de Europese Unie momenteel in een zeer uitnodigende stemming verkeert. In dit debat zijn diverse opmerkingen gemaakt die dat goed laten zien. Sommigen zeiden bijvoorbeeld dat er met de toetreding van Roemenië en Bulgarije tot Schengen een verhuizing van de Roma uit beide landen op gang zal komen. Ik zou heel duidelijk willen stellen dat het vrije verkeer een basisbeginsel van de Europese Unie is; het is van kracht en is geldig en ligt ten grondslag aan ons beleid; net als alle anderen in alle uithoeken van de Europese Unie hebben de Roma uit Roemenië en Bulgarije ook op dit moment dat recht. Iedereen mag zich vrij bewegen, er is geen visumplicht en iedereen mag op elk moment vertrekken.</p>
      <p sl="hu">Maar ik ben er zeer trots op dat de Romastrategie, die de verplichtingen van alle lidstaten jegens deze zwaar beproefde gemeenschap duidelijk bepaalt, onder het Hongaarse voorzitterschap tot stand is gekomen. Het probleem moet bij de wortel worden aangepakt: als de Roma betere arbeids- en opleidingsmogelijkheden worden geboden, zal ook deze interne migratiedruk binnen de Europese Unie afnemen. En ik zou nog één opmerking willen maken: als iemand de zwaksten een van onze fundamentele vrijheden zou ontzeggen, zouden die vrijheden voor ons allemaal in gevaar komen.</p>
      <p sl="hu">En tot slot zou ik, aangezien er veel gesproken is over de lopende evaluatie van het Schengensysteem, willen zeggen dat het Hongaarse voorzitterschap dat al van meet af aan heel duidelijk vermeld heeft, en dat is iets waarin we blijven geloven. De kwestie van de uitbreiding van Schengen moet duidelijk worden onderscheiden van het soort evaluatie waaraan we het Schengensysteem zullen onderwerpen. We mogen die twee niet door elkaar halen. We moeten de verworvenheid betreffende het vrije verkeer behouden en onze beschikbare middelen beter gebruiken, bijvoorbeeld voor een betere gezamenlijke controle van onze buitengrenzen. Daarom werken we aan de Frontex-verordening; daarom werken we aan een vermindering van de migratiedruk uit Noord-Afrika door de lokale oorzaken ervan aan te pakken; daarom is er een nieuw nabuurschapsbeleid; daarom werken we aan een vergroting van de kredietcapaciteit van de Europese Investeringsbank. We zijn in het laatste uur beland. Er is nog maar één juridisch probleem dat ons ervan weerhoudt om tot een overeenkomst met u te komen: het gebruikelijke probleem van de 'gedelegeerde handeling'. Pas daarna kunnen we het Schengensysteem herzien en bekijken waar dat aangepast of verbeterd moet worden, want we zien dat daar inderdaad problemen mee zijn, maar laten we deze volgorde aanhouden.</p>
      <p sl="hu">Mijnheer de Voorzitter, dames en heren, ik vertrouw erop dat de bijeenkomst van de Raad Justitie en Binnenlandse Zaken die over twee dagen wordt gehouden, belangrijke beslissingen zal nemen ten aanzien van de uitbreidings- en herzieningsaspecten van de Schengenproblematiek, maar dan wel op zodanige wijze dat het vrije verkeer van onze burgers gegarandeerd blijft.</p>
    </intervention>
    <intervention id="2-360-000" speaker_id="1892" name="Carlos COELHO" is_mep="True" mode="spoken" role="rapporteur" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Tijdens het debat heeft een collega-parlementslid gezegd dat de toetreding van Roemenië en Bulgarije tot het Schengengebied een kinderachtige beslissing zou zijn. Daar ben ik het allesbehalve mee eens. Ik denk dat volwassenen rationele argumenten op prijs stellen, en dat goed opgeleide volwassen rationele argumenten op prijs stellen die rechtvaardig zijn. En dat kan alleen maar als we niet met twee maten meten.</p>
      <p sl="pt">We moeten ons afvragen of Bulgarije en Roemenië al dan niet voldoen aan de voorwaarden voor toetreding tot het Schengengebied. Als ze aan de voorwaarden voldoen, moeten we ze binnenlaten. De burgers van Bulgarije en Roemenië willen terecht kunnen beschouwd worden als volwaardige Europese burgers. Ze mogen niet gegijzeld worden door een populistisch discours.</p>
      <p sl="pt">Van Schengen weten we dat niet alles is zoals het zou moeten zijn. Daarom pleiten we voor een nieuw Schengenevaluatiesysteem om problemen te kunnen identificeren, navenant te reageren en beslissingen te nemen als de problemen blijven bestaan. Maar dat er discussie gevoerd wordt over een nieuw Schengenevaluatiesysteem mag niet betekenen dat de burgers van Bulgarije en Roemenië gegijzeld worden door het wetgevingsproces. Het zijn afzonderlijke processen, elk met hun eigen tempo.</p>
      <p sl="pt">Tot slot, mevrouw Győri, dank ik u zeer dat u zo vriendelijk was om Portugal en SISone4ALL te vermelden. Dat systeem heeft het verschillende landen, waaronder uw eigen land, gemakkelijker gemaakt om toe te treden tot het Schengengebied. Dank u dat u ons daar zo vriendelijk aan hebt herinnerd. Ik zou u willen vragen om over dit debat verslag uit te brengen in de Raad, en vooral, althans dat hoop ik, over het resultaat van de stemming van morgen. Ik ben ervan overtuigd dat het resultaat veelzeggend zal zijn en ik hoop dat de Raad zal inzien dat wanneer het Parlement, dat de burgers van Europa vertegenwoordigt, met, naar ik hoop, een grote meerderheid ja zegt tegen de toetreding van Bulgarije en Roemenië, hij dat ook zo snel mogelijk moet doen.</p>
    </intervention>
    <intervention id="2-361-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Collega's, gezien de overweldigende meerderheid van positieve opmerkingen en beoordelingen vandaag in deze zaal, zowel van de kant van leden van het Parlement als van de Commissie en de Raad, denk ik dat hartelijke gelukwensen aan Bulgarije en Roemenië op hun plaats zijn.</p>
      <p sl="nl">Het debat is gesloten.</p>
      <p sl="nl">De stemming vindt plaats op 8 juni 2011.</p>
    </intervention>
    <intervention id="2-363-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Roemenië en Bulgarije hebben opnieuw bewezen, als dat nog nodig was, dat ze in staat zijn om alle nodige maatregelen te nemen om een substantieel niveau van veiligheid te garanderen aan de oostgrens van de Europese Unie. Gezien de financiële, technische, institutionele en bestuurlijke inspanningen van Roemenië om deel uit te maken van het Schengengebied ben ik van mening dat de positieve evaluatie in dit dossier in de komende periode moet leiden tot het vaststellen van een duidelijke termijn voor toetreding tot dit gebied.</p>
      <p sl="ro">Het tijdens de wedstrijd wijzigen van de regels, de eurosceptische retoriek die een eigen leven is gaan leiden en het afzonderlijke thema van behoefte aan beheersing van illegale immigratie moeten niet met elkaar worden gecombineerd. Op technisch gebied is Roemenië meer dan ooit klaar voor een rol als gendarme van de Europese Unie aan de oostgrens.</p>
      <p sl="ro">Echter, de dubbele maatstaf bij de beoordeling van bepaalde parameters is een eigenschap die niet representatief is en onwaardig voor het project van het verenigde Europa. Ik ben ervan overtuigd dat Roemenië na toetreding tot het Schengengebied aan alle lidstaten blijk zal geven van betrouwbaarheid en doortastendheid bij het waarborgen van de veiligheid van de oostgrens. Sterker nog: Roemenië zal geheel Europa er door middel van behaalde resultaten van overtuigen dat het erin is geslaagd de veiligheid van de gehele communautaire ruimte te doen toenemen.</p>
    </intervention>
    <intervention id="2-364-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="nl">Vrijheid van verkeer is een van de belangrijkste waarden van de Europese Unie voor alle EU-burgers, en de Schengenzone onderscheidt zich door de afwezigheid van grenscontroles tussen de deelnemende landen en door de invoering van vrij verkeer binnen dit gebied. Daarom moeten wij het recht op vrij verkeer van alle EU-burgers zonder uitzonderingen respecteren. Als er voor Bulgarije en Roemenië meer criteria gelden voor het toetreden tot de Schengenzone dan voor andere EU-lidstaten, worden er dubbele standaarden gecreëerd. We moeten voorkomen dat er een systeem met dubbele standaarden ontstaat dat heel streng is voor kandidaat-landen en heel soepel voor de landen die reeds tot de Schengenzone behoren. De regels van het Schengenacquis moeten dezelfde zijn voor alle landen, en het beoordelingssysteem moet gebaseerd zijn op de bepaling dat er continu aan de regels moet worden voldaan en niet alleen tijdens de toetreding. Landen die tot de Schengenzone toetreden moeten blijven voldoen aan alle veiligheidseisen, want de veiligheid van de Schengenzone hangt in feite af van de nauwkeurigheid en effectiviteit waarmee elke lidstaat de controles van zijn buitengrenzen uitvoert, en van de kwaliteit en snelheid waarmee informatie wordt uitgewisseld via het Schengeninformatiesysteem. Daarom moeten de lidstaten voor het opheffen van de controles aan de binnengrenzen zo veel mogelijk samenwerken en de nodige maatregelen treffen, met name bij toenemende migratiestromen, omdat de veiligheid van de Schengenzone afhangt van de nauwkeurigheid en effectiviteit waarmee elke lidstaat controles uitvoert aan zijn buitengrenzen.</p>
    </intervention>
    <intervention id="2-364-500" speaker_id="96832" name="Kinga GÖNCZ" is_mep="True" mode="written" nationality="Hungary" birth_date="08-11-1947" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Naar het oordeel van de Europese Commissie zijn Roemenië en Bulgarije voldoende voorbereid op de toetreding tot Schengen, zodat de Raad onverwijld een besluit moet nemen met betrekking tot toelating van de twee lidstaten. We mogen niet met twee maten meten, want dat zou de geloofwaardigheid van de Europese Unie ondergraven, en we mogen ook geen nieuwe voorwaarden stellen. De toetreding tot Schengen en afschaffing van grenzen is de stap die burgers het meest waarderen van alle verworvenheden van de Europese Unie; naast de euro is ook dit het symbool van de Europese Unie. Het vrije verkeer is een van de sleutels tot het succes van de gemeenschappelijke markt. Een goede bescherming van de buitengrenzen van de Europese Unie is natuurlijk wel nodig, maar dit doel wordt niet bereikt door lidstaten die zijn voorbereid buiten de deur te houden, maar door een permanent en transparant Schengenevaluatiemechanisme in te voeren dat samen met het gemeenschappelijke Europese immigratiebeleid en het op interne solidariteit gebaseerde vluchtelingenbeleid een oplossing voor vele open vraagstukken betekent. Daarom verzoek ik de Raad om op die gebieden zo spoedig mogelijk voortgang te maken.</p>
    </intervention>
    <intervention id="2-365-000" speaker_id="95017" name="Iosif MATULA" is_mep="True" mode="written" nationality="Romania" birth_date="23-08-1958" birth_place="Tamasda" p_group="Group of the European People's Party (Christian Democrats)" m_state="RO">
      <p sl="ro">Roemenië is voorbereid op het opheffen van de interne controles aan de land-, lucht- en zeegrenzen. Naar aanleiding van de bezoeken ter plaatse en de technische evaluaties heeft de rapporteur van het Europees Parlement, maar ook de groep experts, geconcludeerd dat Roemenië aan alle voorwaarden voldoet voor toetreding tot het Schengengebied. Deze bepalingen zijn vastgelegd in het toetredingsverdrag uit 2005. Alle in het verleden gesignaleerde tekortkomingen zijn hersteld. Sterker nog, op bepaalde aspecten wordt mijn land als voorbeeld aangewezen. In verband met de bezwaren van enkele parlementsleden wil ik wijzen op het feit dat deze te maken hebben met thema's die niet direct verband houden met het Schengenacquis en dus ook niet kunnen worden gebruikt als reden om de toegang voor Roemenië tot dit gebied te blokkeren. Ik begrijp de zorgen van bepaalde collega's over de beveiliging van de buitengrenzen van de EU, vooral omdat bepaalde landen beschouwd kunnen worden als favoriete bestemmingen van immigrantenstromen. Ik breng echter in herinnering dat de Europese regels voor alle lidstaten gelijk moeten zijn en niet tijdens de wedstrijd kunnen worden gewijzigd. Dat zou discriminatie zijn van de Roemeense burgers. Gezien de positieve technische evaluatie moet de Raad Justitie en Binnenlandse Zaken het groene licht geven voor integratie van Roemenië in het Schengengebied vanaf dit najaar.</p>
    </intervention>
    <intervention id="2-365-500" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Als je dit verslag gelooft, is alles tiptop in orde en hebben Roemenië en Bulgarije laten zien dat ze voldoende zijn voorbereid om alle Schengenbepalingen uit te voeren. Degenen van ons die bekend zijn met het Europol-rapport OCTA 2011 over georganiseerde misdaad, zullen zich echter afvragen of de Commissie burgerlijke vrijheden, justitie en binnenlandse zaken doof en blind is, en waarom wij in 's hemelsnaam geld in Europol steken, als we zijn waarschuwingen gewoonweg negeren. Europol rapporteert dat Roemenië en Bulgarije transitroutes zijn voor drugssmokkel, wapensmokkel en mensenhandel. Georganiseerde criminele bendes, in toenemende mate multi-etnisch, ageren met extreem geweld. Vele hebben een paramilitaire achtergrond. Deze groepen, en ik citeer letterlijk uit het Europol-rapport "willen hun invloed in de EU vergroten en zouden hun kans kunnen zien in de mogelijke toetreding van Bulgarije en Roemenië tot het Schengengebied". Europol-directeur Rob Wainwright vertelde in een interview: "De mogelijke toetreding tot Schengen van Bulgarije en Roemenië en visumliberalisering voor Oekraïne – dat zouden we kunnen zien als potentiële nieuwe mogelijkheden voor de georganiseerde misdaad". We hebben de plicht ten opzichte van onze burgers om de waarschuwingen van Europol serieus te nemen. Het Schengenakkoord opent nu al alle deuren naar Europa voor georganiseerde misdaad en illegale immigratie. Het moet daarom eerst dringend gerepareerd worden voordat het wordt uitgebreid.</p>
    </intervention>
    <intervention id="2-366-000" speaker_id="96865" name="Debora SERRACCHIANI" is_mep="True" mode="written" nationality="Italy" birth_date="10-11-1970" birth_place="Roma" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Ik dank de rapporteur, de heer Coelho, voor zijn uitstekende verslag. Dit maakt deel uit van het recente debat over de toepassing van het Schengenakkoord. Een belangrijke factor hierin is het verrichten van efficiënte controle op de buitengrenzen. De veiligheid in het Schengengebied hangt immers af van de efficiëntie waarmee elke lidstaat zijn buitengrenzen controleert. Ofschoon er nog onopgeloste problemen zijn hebben Roemenië en Bulgarije aangetoond voldoende voorbereid te zijn en alle bepalingen van het Schengenacquis te kunnen toepassen. Er is lang en breed gesproken over de daadwerkelijke efficiëntie van het overheidsapparaat in deze twee landen en over het niveau van corruptie daar. Ik ben echter van mening dat de toepassing van het Schengenacquis daar los van staat. Immers, net zoals in de andere lidstaten het geval was, volstaat het de besluitvorming te baseren op de efficiëntie van de grenscontrole en de mate van voorbereiding van het politieapparaat. Als men hieraan nieuwe voorwaarden toevoegt, creëert men een precedent voor discriminatie, waarvan zelfs na de grote uitbreiding van 2007 geen sprake was.</p>
    </intervention>
    <intervention id="2-367-000" speaker_id="33990" name="Adrian SEVERIN" is_mep="True" mode="written" nationality="Romania" birth_date="28-03-1954" birth_place="Bucureşti" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="en">De echte vraag is of alle EU-burgers, ongeacht hun land van herkomst, een gelijke behandeling moeten krijgen en gelijke toegang moeten krijgen tot de fundamentele rechten die de EU heeft geformuleerd. Tegen de achtergrond van de mondiale economische crisis maken de democratie en de solidariteit in de EU een eigen crisis door. We zijn getuige van de renationalisering van Europa. In dit verband heeft het debat over de toetreding van Roemenië en Bulgarije tot het Schengengebied aanleiding gegeven tot grimmige reacties op basis van pseudo-argumenten en dubbele normen.</p>
      <p sl="en">Het gaat hier niet om technische aspecten, of om de veiligheid van de buitengrenzen van de EU, of over migratie of de doelmatigheid van het justitiële stelsel. We hebben het hier over een Europees politiek probleem van strategische aard. Het gaat om de samenhang in de EU. Het is gewoon lachwekkend dat we het nu hebben over een ontoereikende voorbereiding aan onze oostelijke grens terwijl onze zuidelijke grens zo lek is als een mandje. Het is schandalig dat nationale politieke agenda's worden gehanteerd ten koste van de dromen van EU-burgers uit Bulgarije en Roemenië. Natuurlijk moeten we onze grenzen beter bewaken, zorgen voor een beter migratiebeleid, meer administratieve capaciteit en eerlijke ambtenaren. Maar hiervoor is meer Europa nodig, niet minder. Een goede stap in deze richting is de onmiddellijke uitbreiding van het Schengengebied met Roemenië en Bulgarije.</p>
    </intervention>
    <intervention id="2-368-000" speaker_id="34232" name="Kristian VIGENIN" is_mep="True" mode="written" nationality="Bulgaria" birth_date="12-06-1975" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Wij kunnen inmiddels met zekerheid stellen dat Bulgarije zelf, of om preciezer te zijn de Bulgaarse bevolking, geen bedreiging vormt, direct dan wel in potentie, voor de orde en de vrede in het Schengengebied. Ons land heeft, zij het wat laat, voldaan aan alle technische vereisten voor de controles aan de buitengrenzen.</p>
      <p sl="bg">Er is echter een grote mate van wantrouwen, waarbij gesuggereerd wordt dat er ernstige ontwrichtingen kunnen ontstaan als de controlemaatregelen worden doorgevoerd. Dit wantrouwen is terug te lezen in de verslagen van de Europese Commissie over het samenwerkings- en toetsingsmechanisme, in de verslagen van Europol en in een reeks uitspraken die zijn gedaan door belangrijke vertegenwoordigers van de lidstaten. Gelet op de ongekende groei van de smokkel en de informele economie, het wijd verspreid zijn van corruptie en het onvermogen om de georganiseerde misdaad de kop in te drukken, hebben wij weinig reden voor verontwaardiging over het feit dat ons lidmaatschap wordt geblokkeerd door aanvullende obstakels.</p>
      <p sl="bg">Het Europees Parlement zal een principieel standpunt in moeten nemen, namelijk dat de spelregels niet halverwege kunnen worden gewijzigd. Overeenkomstig de formele vereisten zijn Bulgarije en Roemenië klaar voor het lidmaatschap van het Schengengebied en moet de Europese Raad hieraan zo snel mogelijk zijn goedkeuring hechten. Ik reken erop dat het verslag van de heer Coelho wordt goedgekeurd door een grote meerderheid, zodat er een helder politiek signaal uitgaat naar de lidstaten.</p>
    </intervention>
  </section>
  <section id="creitem26" title="16. Vragenuur (vragen aan de Commissie)">
    <intervention id="2-371-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Aan de orde is het vragenuur (B7-0407/2011).</p>
      <p sl="nl">Wij behandelen een reeks vragen aan de Commissie.</p>
      <p sl="nl">Eerste deel</p>
      <p sl="nl">Vraag nr. 6 van Mairead McGuinness , die is overgenomen door Jim Higgins (H-000206/11)</p>
      <p sl="nl">Betreft: Regelingen kwaliteitsvoedsel</p>
      <p sl="nl">In februari 2011 heeft de Commissie de duizendste kwaliteitsvoedselbenaming geregistreerd. Wat we evenwel zien, is dat het aantal aanvragen voor registratie in het kader van de regelingen voor beschermde geografische aanduidingen, beschermde oorsprongsbenamingen en traditionele gegarandeerde specialiteiten van lidstaat tot lidstaat enorm verschilt. Waarom zijn de verschillen zo groot volgens de Commissie? Kan de Commissie ingaan op de vaststelling van een aantal levensmiddelenproducenten dat het registratieproces traag en bureaucratisch is, en daarom potentiële indieners van aanvragen afschrikt? Hoe kan het registratieproces klantvriendelijker worden gemaakt?</p>
      <p sl="nl">Kan de Commissie informatie geven over het bewustzijn onder het publiek van de regelingen voor kwaliteitsvoedsel? Hoe kan de bekendheid van de respectieve etiketten voor beschermde geografische aanduidingen, beschermde oorsprongsbenamingen en gegarandeerde specialiteiten worden verbeterd, en relevanter worden gemaakt voor consumenten, in het bijzonder in lidstaten met weinig geregistreerde producten?</p>
    </intervention>
    <intervention id="2-372-000" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − Mijnheer de Voorzitter, toen het Europese systeem van beschermde oorsprongsbenamingen (BOB), beschermde geografische aanduidingen (BGA) en gegarandeerde traditionele specialiteiten (GTS) in het leven werd geroepen, bestonden in bepaalde lidstaten reeds vergelijkbare systemen.</p>
      <p sl="en">Het concept van geografische aanduidingen was dus al bekend en op nationaal niveau waren al benamingen geregistreerd. Dit verklaart waarom er in bepaalde lidstaten zo veel geregistreerde benamingen zijn. Desondanks is er in vele lidstaten sprake van een groeiende belangstelling voor het systeem.</p>
      <p sl="en">De procedure voor het registreren van een benaming neemt meestal meerdere jaren in beslag. Dit komt doordat de groepering die de aanvraag indient specificaties moet opstellen en deze eerst op nationaal niveau, en vervolgens door de Commissie moet laten goedkeuren. Een samenvatting van de specificaties voor geografische aanduidingen of de specificaties voor traditionele specialiteiten zelf worden daarna gepubliceerd in het Publicatieblad van de Europese Unie om eventuele belanghebbenden in de gelegenheid te stellen bezwaar aan te tekenen.</p>
      <p sl="en">De bezwaartermijn bedraagt zes maanden. Worden er geen bezwaarschriften ingediend, dan mag de benaming worden geregistreerd. Indien er wel bezwaarschriften zijn ingediend hebben de betrokken partijen zes maanden de tijd om tot een akkoord te komen. Als dit niet lukt, doet de Commissie een voorstel voor een besluit, waarover het Permanent Comité bij stemming beslist. Door deze procedure neemt de registratie zo veel tijd in beslag. Hier staat echter tegenover dat een benaming, als deze eenmaal is geregistreerd, een uitstekende bescherming en internationale erkenning geniet en dat er gebruik mag worden gemaakt van communicatie-instrumenten, waarvan het logo het belangrijkste is.</p>
      <p sl="en">De Commissie realiseert zich dat de registratieprocedures sneller moeten worden afgewikkeld. In het kader van het kwaliteitspakket zijn voorstellen gedaan om dit te bereiken, waaronder het inkorten van de tijd die de Commissie tot haar beschikking heeft om aanvragen te beoordelen tot zes maanden en het inkorten van de bezwaartermijn tot twee maanden.</p>
      <p sl="en">De bekendheid met het systeem varieert sterk van land tot land en is vaak afhankelijk van het aantal geregistreerde benamingen in een land. De Commissie stelt middelen voor de afzetbevordering van kwaliteitsproducten ter beschikking aan bedrijven om het systeem een grotere bekendheid te geven onder consumenten.</p>
    </intervention>
    <intervention id="2-373-000" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">ter vervanging van de auteur . – Mijnheer de Voorzitter, ik dank de Commissie voor haar antwoord. Ik ben een voorstander van het etiketteren van voedingsmiddelen, maar de commissaris heeft de vinger gelegd op een tweetal problemen: allereerst het feit dat er een aantal verschillende normen zijn, en ten tweede de lange tijd die de registratieprocedure in beslag neemt. Een beter voorbeeld van bureaucratie op Europees niveau is er niet.</p>
      <p sl="en">In mijn land heeft het ministerie van Landbouw vijf jaar nodig om van een aanvraag tot een registratie te komen. Gezien de crisis in Duitsland moeten er meer voedingsmiddelen worden voorzien van een etiket, hebben we meer normen nodig en moet er meer aan kwaliteitscontrole worden gedaan. Ik wil dus bij de commissaris aandringen op een veel strakker tijdschema.</p>
    </intervention>
    <intervention id="2-374-000" speaker_id="96813" name="Barbara MATERA" is_mep="True" mode="spoken" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, ik haak in op de discussie over kwaliteitsvoedsel.</p>
      <p sl="it">In de afgelopen twee weken heeft Italië voor 20 miljoen euro schade opgelopen omdat het wegens de EHEC-bacterie onmogelijk was bepaalde groenten – en met name komkommers – te verkopen. Alleen al door de importstop in Rusland zou schade zijn berokkend voor 4,4 miljoen euro.</p>
      <p sl="it">Heel de groenten- en fruitsector zit in zak en as. Daarom vraag ik de Commissie welke maatregelen zij van plan is te nemen om de groenten- en fruitmarkt te verdedigen en welke maatregelen zij bovendien zal nemen om te voorkomen dat er onzekere berichten worden verspreid over de herkomst van de EHEC-bacterie, die heel de groenten- en fruitsector treft en paniek zaait onder hele bevolkingsgroepen. Wij praten hier over kwaliteitsvoedsel!</p>
    </intervention>
    <intervention id="2-375-000" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − Op de eerste vraag kan ik antwoorden dat de Commissie zich realiseert dat de registratieprocedures moeten worden versneld. Hiertoe zijn voorstellen gedaan in het kader van het kwaliteitspakket, waarnaar ik in mijn eerste antwoord verwees.</p>
      <p sl="en">De Commissie stelt onder meer voor de beschikbare tijd voor de beoordeling van de aanvraag in te korten tot zes maanden en de bezwaartermijn in te korten tot twee maanden. Als het Parlement en de Raad besluiten de voorstellen van de Commissie aan te nemen, zal voor de meeste aanvragen bijna een jaar – of ten minste tien maanden – minder nodig zijn.</p>
      <p sl="en">Ten aanzien van de andere vraag ik kan ik u vertellen dat de Raad van ministers van Volksgezondheid zich gisteren over dit onderwerp heeft gebogen. We zullen dit in een later stadium weer oppakken en daarbij rekening houden met de buitengewone zitting van de Raad van ministers van Landbouw van vandaag. Ik kan hier op dit moment niet meer over vertellen, maar we gaan hier zeker iets mee doen.</p>
    </intervention>
    <intervention id="2-376-000" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Mijnheer de Voorzitter, ik zal het heel kort houden. Het spijt me dat ik hier niet op tijd was en daardoor het antwoord van de commissaris aan het begin heb gemist. Met mijn vraag verwijs ik naar het feit dat producenten in vele landen niet erg bekend zijn met het systeem, en in sommige landen is het met de bekendheid zelfs ronduit slecht gesteld. Neemt de Commissie maatregelen met het doel die bekendheid te vergroten, niet alleen onder consumenten maar ook onder producenten?</p>
    </intervention>
    <intervention id="2-377-000" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − Mijnheer de Voorzitter, de bekendheid met het systeem varieert sterk van land tot land, en hetzelfde geldt voor het aantal geregistreerde benamingen. Voor marktdeelnemers zijn Europese middelen beschikbaar om de afzet van kwaliteitsproducten te bevorderen. Tussen 2006 en 2010 is meer dan 19 miljoen euro toegewezen aan vijftien programma’s voor afzetbevordering.</p>
      <p sl="en">Daar komt bij dat de Commissie het beleid voor de afzetbevordering van landbouwproducten wil heroverwegen en het voornemen heeft deze zomer een groenboek te presenteren. Dit zal een aanleiding vormen om nogmaals van gedachten te wisselen over de doelstellingen van dit beleid, en om de verwachtingen ten aanzien van de afzetbevordering en kwaliteit van producten, evenals de verspreiding van informatie in dit verband, onder de loep te nemen.</p>
    </intervention>
    <intervention id="2-378-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 7 van Jim Higgins (H-000199/11)</p>
      <p sl="nl">Betreft: Jeugdwerkloosheid</p>
      <p sl="nl">Door de economische crisis is het voor afgestudeerden ongelofelijk moeilijk een baan te vinden. Afgelopen november bedroeg de jeugdwerkloosheid in de EU 21%.</p>
      <p sl="nl">Slechts in drie landen - Duitsland, Nederland en Oostenrijk - bedraagt de jeugdwerkloosheid minder dan 10%. Elders is de situatie dramatisch: in de Baltische landen, Ierland, Griekenland en Slowakije bedraagt de jeugdwerkloosheid 30% of méér. In Spanje is ze hoger dan 40%.</p>
      <p sl="nl">Wat gaat de commissaris doen om een uittocht van jongeren uit Europa te voorkomen?</p>
      <p sl="nl">Hoe denkt de commissaris de goede praktijken van Duitsland, Nederland en Oostenrijk over te hevelen naar het niveau van de EU?</p>
    </intervention>
    <intervention id="2-379-000" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − Hoge werkloosheid onder jongeren is een van de topprioriteiten van de Commissie en is een van de punten waar ik mij persoonlijk het meest zorgen om maak. Gebrek aan werk leidt mogelijk tot een uittocht van jongeren uit Europa, maar de overgrote meerderheid van de jongeren die naar een ander land gaan op zoek naar werk, kiest er waarschijnlijk voor om naar een andere lidstaat te verhuizen. Daarom is het zo belangrijk dat we het vrije verkeer van werknemers binnen de EU bevorderen.</p>
      <p sl="en">Het biedt een oplossing in regio’s waar de werkloosheid onder jongeren hoog is, gezien het tekort aan arbeidskrachten in bepaalde sectoren in sommige lidstaten dat aan het licht wordt gebracht in de nieuwe vacaturemonitor van de Commissie die ieder kwartaal verschijnt. De mobiliteit van jongeren binnen de EU is een van de doelstellingen van het vlaggenschipinitiatief Europa 2020: Jeugd in beweging. Hierin wordt een breed scala aan maatregelen beschreven die erop gericht zijn de huidige hoge jeugdwerkloosheid terug te dringen.</p>
      <p sl="en">Ik zal u een paar voorbeelden geven. De arbeidsmobiliteit onder jongeren zal met name worden bevorderd door middel van een nieuwe EU-arbeidsmobiliteitsregeling, ‘Je eerste EURES-baan’, die met de steun van dit Parlement en de Raad is gelanceerd. Het doel ervan is jongeren te helpen bij het vinden van werk op de Europese arbeidsmarkt en werkgevers te ondersteunen bij de aanwerving van jonge Europese mobiele werknemers.</p>
      <p sl="en">‘Je eerste EURES-baan’ biedt steun op het gebied van advies, het vinden van werk, aanwerving en financiële ondersteuning ten bedrage van gemiddeld 1 000 euro voor meer dan 2 000 jonge werkzoekenden en bedrijven die jonge EU-werknemers willen aanwerven.</p>
      <p sl="en">De Commissie moedigt de lidstaten ook aan om een jeugdgarantie in te voeren om ervoor te zorgen dat alle jongeren binnen vier maanden na afronding van het algemeen onderwijs een vervolgopleiding volgen of werk hebben. In Duitsland, Oostenrijk en Nederland is de jeugdwerkloosheid betrekkelijk laag, zoals de geachte afgevaardigde terecht aangaf. Dat is in ieder geval deels het gevolg van uitgebreide stelsels van beroepsopleidingen in die lidstaten, die de integratie van jongeren op de arbeidsmarkt bevorderen.</p>
      <p sl="en">Het Communiqué van Brugge van december 2010 over een verbeterde Europese samenwerking rond beroepsonderwijs en -opleiding voor de periode 2011-2020 is een belangrijk Europees resultaat op dit gebied. Hierin worden doelstellingen omschreven en worden de maatregelen genoemd die nodig zijn om de kwaliteit en de toegankelijkheid van beroepsopleidingen te verbeteren en de opleidingen beter af te stemmen op de behoeften van de arbeidsmarkt.</p>
      <p sl="en">Ik zou als onderdeel van mijn antwoord ook graag willen wijzen op de campagne Youth at Work, die op 29 april in Boedapest werd gelanceerd. Youth at Work brengt kleine en middelgrote ondernemingen en werkzoekenden samen en biedt informatie en ondersteuning om jongeren ertoe aan te zetten een eigen bedrijf op te zetten. Er zijn tussen nu en eind 2012, wanneer deze campagne eindigt, ruim 30 evenementen gepland.</p>
      <p sl="en">Geachte afgevaardigden, ik hoop dat de middelen en initiatieven die ik heb aangestipt, een vervolg krijgen in de vorm van doeltreffende maatregelen binnen de lidstaten.</p>
    </intervention>
    <intervention id="2-381-000" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">De cijfers zijn beangstigend: in de Baltische staten, Ierland, Griekenland en Slowakije 30 procent, in Spanje 40 procent. In uw eigen land, mijnheer de Voorzitter, hebben een miljoen mensen onder de 25 geen zicht op een baan. In Italië zegt 76 procent van de jongeren dat ze gaan emigreren. Ik zou graag willen geloven dat mobiliteit van de jeugd in Europa de oplossing is, maar de meeste landen in Europa, met uitzondering van de drie die u noemde, hebben werkloosheidsproblemen.</p>
      <p sl="en">We moeten ons echt richten op het feit dat Europa een vergrijzende bevolking heeft. We kunnen ons deze braindrain niet veroorloven. Dit zijn hoogopgeleide, zeer gemotiveerde jongeren en wat wij moeten doen is hen zien vast te houden, hier te houden en het soort vindingrijke regelingen in te voeren dat u al noemde in verband met de drie lidstaten Duitsland, Nederland en Oostenrijk. Ik verwelkom het feit dat de Commissie de lidstaten initiatieven aanbeveelt. Maar ik denk dat in sommige lidstaten financiële steun nodig is voor het opleiden en binnen de grenzen houden van mensen, want ik denk dat ze eerder de arbeidsmarkt in Australië en andere verderaf gelegen landen voeden dan de arbeidsmarkt binnen de EU.</p>
    </intervention>
    <intervention id="2-382-000" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Mijnheer de Voorzitter, mijn vraag aan de commissaris is van een iets andere soort. De commissaris had het over allerlei maatregelen die de werkloosheid moeten verminderen, maar hij heeft geen woord gezegd over het feit dat een van de belangrijkste en meest doeltreffende methoden kan zijn dat de verschillende lidstaten kwalificaties die in andere lidstaten zijn verworven, wederzijds zouden erkennen. Vandaag zoeken jonge mensen vaak werk in het buitenland en moeten daar opnieuw dezelfde examens afleggen. Wat zal hieraan worden gedaan?</p>
    </intervention>
    <intervention id="2-383-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Mijnheer de Voorzitter, het hoge werkloosheidspercentage betekent dat de investeringen van de lidstaten voor het onderwijs van de jeugd verloren gaan, als die gedwongen zijn te emigreren naar een land buiten de Europese Unie. Ik wil u vragen, mijnheer de commissaris, nu 16 procent van de jongeren voortijdig van school gaat en in Portugal zelfs 40 procent, hoe de jeugdwerkloosheid er over 15 tot 20 jaar uit zal zien en welke maatregelen u neemt om die tegen te gaan?</p>
    </intervention>
    <intervention id="2-384-000" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − In mijn antwoord benadrukte ik de maatregelen die al zijn omschreven in Europa 2020 en die door middel van effectieve programma’s van de Commissie inmiddels in diverse lidstaten hun weg naar de praktijk vinden.</p>
      <p sl="en">Het is ook waar dat dit voor de Commissie meer een horizontale kwestie is. Andere EU-initiatieven bevatten ook zeer relevante voorstellen waaronder bijvoorbeeld de landenspecifieke aanbevelingen die we vandaag net hebben gepubliceerd, zeer belangrijke verwijzingen naar de noodzaak om onderwijsbeleid te hervormen en de prestaties van onderwijs- en opleidingsstelsels in diverse lidstaten te verbeteren om de inhoud van onderwijs en opleiding beter te kunnen afstemmen op de behoeften van de arbeidsmarkt.</p>
      <p sl="en">Dit kan leiden tot een kwalitatieve verbetering van de arbeidsmogelijkheden van jongeren in lidstaten, zoals onder andere Spanje, waar de situatie het lastigst is en waar de hervorming van het onderwijsstelsel de afgelopen periode of vertraging heeft opgelopen of is veronachtzaamd.</p>
      <p sl="en">Het is ook van belang om te wijzen op de Akte voor de interne markt, die er, samen met een aantal andere initiatieven, op gericht is de erkenning van kwalificaties en diploma’s te bevorderen, waardoor de Europese arbeidsmarkt transparanter en doelmatiger wordt en er meer mogelijkheden worden gecreëerd dan in het verleden.</p>
      <p sl="en">Het is ook van belang te benadrukken dat veel maatregelen worden ondersteund door de financiële instrumenten van de EU, in dit verband met name het Europees Sociaal Fonds, maar ik noem ook de nieuwe microfinancieringsfaciliteit die programma’s biedt en, in dat laatste geval, mogelijkheden voor ondernemerschap en zelfstandigheid, en ik denk dat deze dimensies in het komende voorstel voor een meerjarig financieel kader ook moeten worden overwogen. Ik vertrouw op de steun van het Parlement op dit terrein binnen het MFK.</p>
    </intervention>
    <intervention id="2-385-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 8 van Georgios Papanikolaou (H-000194/11)</p>
      <p sl="nl">Betreft: Migratie en Schengen</p>
      <p sl="nl">De crisis in Noord-Afrika brengt het beginsel van vrij verkeer in de Schengenruimte in gevaar. Dit blijkt uit de gesprekken tussen Italië en Frankrijk naar aanleiding van de kwestie van de migranten uit voornamelijk Tunesië en de mogelijke wederinvoering van grenscontroles, alsook uit de verklaringen van Franse functionarissen betreffende het belang van het opnieuw onder de loep nemen van bepaalde bepalingen van de Schengenovereenkomst.</p>
      <p sl="nl">Hoe denkt de Commissie te voorkomen dat het beginsel van vrij verkeer in de Schengenruimte, één van de hoekstenen van de Europese eenmaking, op de helling komt te staan?</p>
      <p sl="nl">De Schengenruimte houdt onder andere in dat de verantwoordelijkheid voor de bewaking van de buitengrenzen van de EU aan slechts enkele lidstaten wordt toevertrouwd. Hoe kan de Commissie ervoor zorgen dat de lidstaten grotere en concretere solidariteit aan de dag leggen in situaties waarin grote groepen migranten proberen de buitengrenzen te passeren, en hoe kan zij de lidstaten ertoe brengen grotere bereidheid te tonen bij het onderling gelijkelijk verdelen van de lasten op dit gebied?</p>
    </intervention>
    <intervention id="2-386-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">lid van de Commissie . − Mijnheer de Voorzitter, de vraag die de heer Papanikolaou stelt, gaat – evenals volgende vragen – in op de verschillende aspecten en perspectieven van Schengen, de migratiecrisis en de druk waaronder Schengen staat. Ik zal eerst de vraag van de heer Papanikolaou beantwoorden.</p>
      <p sl="en">Eerder bespraken we het verslag van de heer Coelho en de noodzaak Schengen als een van de mooiste resultaten van de Europese Unie te beschermen. Vrij verkeer van personen is inderdaad een zeer belangrijke belichaming van het Europese project. Er worden door toeristen ieder jaar meer dan 1,25 miljard grensoverschrijdende reizen binnen de EU gemaakt. Vrij verkeer biedt ook een enorme stimulans en een voordeel voor de interne markt, dus de Commissie hecht er veel belang aan dat we dit resultaat beschermen en voor mij persoonlijk is dit een absolute prioriteit.</p>
      <p sl="en">Ik benadruk nogmaals dat de Commissie ernaar streeft om Schengen te versterken, om de evaluatie te verbeteren – zoals we al vóór kerst voorstelden –, om de regels te verduidelijken, om de instrumenten vast te stellen, om lidstaten in nood te helpen en, mogelijk, een mechanisme in te voeren dat in uitzonderlijke gevallen, bijvoorbeeld wanneer een lidstaat nalaat zijn binnengrenzen te bewaken, resulteert in een gecoördineerde reactie van de EU.</p>
      <p sl="en">De voornaamste doelstelling van de Commissie is een preventieve benadering. De voorgestelde veranderingen ter versterking van het controlemechanisme, dat is ontworpen om het wederzijds vertrouwen tussen de lidstaten te behouden en hun vermogen om de begeleidende maatregelen op doelmatige en efficiënte wijze toe te passen, zullen het mogelijk maken een ruimte zonder grenzen in stand te houden.</p>
      <p sl="en">Dit zal worden bewerkstelligd door middel van meer bezoeken ter plaatse om de toepassing van het Schengenacquis in de lidstaten te controleren. Deze controles kunnen leiden tot aanbevelingen aan de lidstaten voor onmiddellijke maatregelen en termijnen voor de tenuitvoerlegging ervan. Wanneer er sprake is van meer vertrouwen tussen de lidstaten, zullen zij ook minder snel hun toevlucht nemen tot unilaterale initiatieven om de binnengrenzen tijdelijk weer in te voeren of om politiecontroles in binnengrenszones te intensiveren.</p>
      <p sl="en">De geest van Schengen is een geest van vertrouwen en solidariteit. Het is belangrijk dat de EU haar concrete solidariteit toont met de lidstaten die het zwaarst getroffen worden door de grootschalige stroom van migranten en personen die internationale bescherming nodig hebben. Deze solidariteit kan verschillende vormen aannemen en kan bijvoorbeeld bestaan uit het bieden van ondersteuning waar de buitengrens onder druk staat. Frontex speelt hierbij een belangrijke rol en we hebben in de recente Rabit-interventie aan de Grieks-Turkse grens en bij de gezamenlijke operatie ter zee Hermes laten zien dat lidstaten bereid zijn andere lidstaten te helpen.</p>
      <p sl="en">De dagelijkse samenwerking tussen nationale autoriteiten op het gebied van grensbewaking moeten we ook koesteren. Dit is het doel van het Europees grensbewakingssysteem (Eurosur), dat sinds 2008 geleidelijk wordt ontwikkeld en waarvoor de Commissie dit jaar een wetgevingsvoorstel zal presenteren.</p>
      <p sl="en">We kunnen ook solidariteit tonen in de vorm van financiële solidariteit. Er is dit jaar een kaderprogramma waarin wordt stilgestaan bij het beheer van migratiestromen. We hebben een financieel mechanisme om het beheer van deze stromen op Europees niveau te verbeteren en de solidariteit tussen de lidstaten te versterken. Natuurlijk hebben we nu te maken met een groot raadplegingsproces en met begrotingsbeperkingen, maar u kunt erop rekenen dat ik ervoor zal zorgen dat er binnen dit fonds ook in de toekomst nog geld beschikbaar is.</p>
      <p sl="en">De lidstaten die het meest worden blootgesteld aan de migratiedruk en die zich bevinden aan de buitengrenzen van de EU, moeten voor de taken die ze in het belang van het gehele Schengengebied uitvoeren, een adequate financiële compensatie krijgen – met het oog op een billijke lastenverdeling om zo de lidstaten te steunen die getroffen worden door grote stromen mensen die internationale bescherming nodig hebben.</p>
      <p sl="en">Het moet duidelijk zijn dat een besluit over de hervestiging van illegale migranten en personen die internationale bescherming genieten, afhankelijk is van de Raad en de bereidheid van de lidstaten. De lidstaten hebben hun steun nog niet uitgesproken voor een dergelijke aanpak op algemene basis met één opvallende uitzondering, dat wil zeggen het pilotproject inzake hervestiging in andere lidstaten van personen die op Malta internationale bescherming genieten. Om hier tijdig een vervolg aan te geven, heb ik een maand geleden een donorconferentie georganiseerd. Het doet me deugd te kunnen zeggen dat er meer dan driehonderd plaatsen door lidstaten en geassocieerde landen beschikbaar zijn gesteld. Ik hoop dat er in de toekomst nog meer zullen worden aangeboden. Dit is een teken van concrete solidariteit. Ik dank deze landen en ik hoop dat ze ook in de toekomst een bijdrage zullen kunnen leveren.</p>
    </intervention>
    <intervention id="2-387-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Mevrouw de commissaris, ik dank u hartelijk. Ik ben het geheel met u eens, net als, denk ik, het Parlement. Dit werd overigens ook al duidelijk tijdens het debat, enige tijd terug, over de toetreding van Bulgarije en Roemenië. Tegelijkertijd speelt er binnen de Raad, zoals u goed weet, een unanimiteitsprobleem met betrekking tot de kwestie van Bulgarije en Roemenië.</p>
      <p sl="el">U had het over vertrouwen. Ja, wij willen doorgaan met het opbouwen van vertrouwen. Aanvaardt Denemarken, gezien de keuze die het land heeft gemaakt, uw verklaring hierover?</p>
      <p sl="el">Ook heeft de kwestie van het nieuwe mechanisme genoemd. Vindt u, in het licht van de top, dat dit debat over het mechanisme de perceptie van vertrouwen versterkt – ik breng u trouwens in herinnering dat in artikel 23 van de Schengengrenscode wordt voorzien in een mechanisme voor uitzonderlijke situaties – of wordt hierdoor uiteindelijk juist nieuwe ongerustheid veroorzaakt onder de lidstaten en onder de landen binnen de Schengenruimte?</p>
    </intervention>
    <intervention id="2-388-000" speaker_id="96816" name="Giovanni LA VIA" is_mep="True" mode="spoken" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Mevrouw de commissaris, de Europese Commissie zal voor eind volgende maand haar voorstel indienen voor het nieuw meerjarig financieel kader 2014-2020.</p>
      <p sl="it">U hebt Frontex reeds genoemd, maar welke andere activiteiten is de Commissie van plan te financieren om steun te geven aan de lidstaten die het sterkst getroffen zijn door het grote aantal asielaanvragen en vooral om te voorkomen dat de stromen economische migranten in de toekomst nog verder toenemen? Met andere woorden, welke activiteiten denkt u via het mediterraan nabuurschapsbeleid te financieren om grote immigratiestromen in de komende maanden en jaren te voorkomen?</p>
    </intervention>
    <intervention id="2-389-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">lid van de Commissie . − Vertrouwen kan nooit worden afgedwongen. Het moet worden verdiend. We kunnen alleen maar proberen het vertrouwen tussen de lidstaten te vergroten door middel van een krachtdadiger Schengengovernance. Er moeten evaluaties worden uitgevoerd en dan niet met behulp van het systeem van collegiale toetsing dat we momenteel hanteren maar door middel van een onafhankelijk mechanisme op gemeenschappelijke basis waarbij de Europese Unie betrokken is, om problemen of zwakke punten in het Schengensysteem in een heel vroeg stadium te kunnen vaststellen en ervoor te zorgen dat we beschikken over de instrumenten om lidstaten die in de problemen raken, onmiddellijk te kunnen helpen. Hopelijk leidt dat tot meer vertrouwen.</p>
      <p sl="en">In antwoord op de andere geachte afgevaardigde kan ik zeggen dat we momenteel onderhandelen over het kader, dus ik kan geen cijfers noemen. Maar we streven naar een grotere onafhankelijkheid van en meer middelen voor Frontex, zoals we dat vandaag ook doen. We willen ook de toegang van de lidstaten tot de diverse fondsen inzake migratie vergroten door het gebruik ervan te vereenvoudigen als het gaat om grenzen, asiel, integratie, enzovoorts.</p>
      <p sl="en">Natuurlijk moeten we onderscheid maken tussen illegale migranten en migranten die internationale bescherming nodig hebben. Zoals u weet, onderhandelen de Raad en het Parlement momenteel over de invoering van het hervestigingsprogramma. De Europese Commissie kan op dit gebied ook bekijken wat de mogelijkheden zijn om een behoorlijk deel hiervan te financieren. Wat betreft onze onmiddellijke omgeving aan de andere kant van de Middellandse Zee, in de mobiliteitspartnerschappen: we overwegen om alle aspecten van illegale en legale migratie, internationale bescherming en asiel hierbij te betrekken.</p>
      <p sl="en">Dit alles vergt heel veel politieke wil en extra middelen en ik zal alles in het werk stellen om ervoor te zorgen dan er onder mijn verantwoordelijkheid middelen beschikbaar komen.</p>
    </intervention>
    <intervention id="2-390-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Tweede deel</p>
      <p sl="nl">Vraag nr. 9 van Bernd Posselt (H-000196/11)</p>
      <p sl="nl">Betreft: Visumregeling voor Kosovo</p>
      <p sl="nl">Hoe beoordeelt de Commissie de huidige stand van zaken bij de afschaffing van de visumplicht voor Kosovo (versoepelde visumregeling) en hoe ziet het tijdschema eruit dat voor deze dringende kwestie wordt gehanteerd?</p>
    </intervention>
    <intervention id="2-391-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">lid van de Commissie . − De Commissie volgt momenteel voortdurend alle stappen die de Kosovaarse autoriteiten nemen om te voldoen aan de voorwaarden voor het starten van de visumliberaliseringsdialoog. We hebben altijd gezegd dat er twee belangrijke kwesties van toepassing zijn om een dergelijke dialoog te kunnen aangaan: correcte overname en re-integratiebeleid in overeenstemming met de EU-normen.</p>
      <p sl="en">De tenuitvoerlegging van de overnamewet en van de bilaterale overnameovereenkomsten met de EU-lidstaten dient op de juiste wijze te worden voortgezet. Er zijn twee beoordelingsmissies in Kosovo geweest – in juni vorig jaar en in december vorig jaar – om de stand van zaken in Kosovo aangaande het integratieproces te beoordelen. Hieruit is gebleken dat er veel vooruitgang is geboekt, maar dat er nog steeds enkele dingen moeten worden gedaan en we zijn met de Kosovaarse regering in dialoog om ze daar ondersteuning bij te bieden. Er moet ook op gemeentelijk niveau vooruitgang worden geboekt.</p>
      <p sl="en">We ontvangen regelmatig nieuwe informatie uit Kosovo en ik heb ook bijeenkomsten met de verantwoordelijke ministers. Als al deze elementen zijn uitgevoerd, zijn we klaar om een nieuwe missie naar Kosovo te sturen en te kijken welke stappen kunnen worden ondernomen om de visumliberaliseringsdialoog te openen. We zijn er nog niet, maar er wordt veel vooruitgang geboekt in Kosovo en we werken zeer nauw samen met de regering om hun ondersteuning te bieden en hen verder te helpen.</p>
    </intervention>
    <intervention id="2-392-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Mevrouw de commissaris, hartelijk dank voor uw uitstekende antwoord. Ik zou alleen nog willen vragen of u denkt dat het mogelijk is dat deze missie nog dit jaar naar Kosovo gaat, of kunt u dat helemaal niet inschatten? Is het niet belangrijk dat zo'n klein land waarin we zoveel energie steken om het ondersteunen, ook zijn jonge mensen de kans geeft om Europa echt te leren kennen? Het is toch volledig contraproductief om de bevolking daar 'op te sluiten'. Ik weet dat u sympathiseert met het idee om de grenzen open te stellen, maar denkt u dat het realistisch is dat deze missie misschien nog tijdens het Poolse voorzitterschap kan plaatsvinden?</p>
    </intervention>
    <intervention id="2-393-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">lid van de Commissie . − Mijnheer Posselt, ik deel uw ambitie om er alles aan te doen om te voorkomen dat Kosovo in deze regio een geïsoleerd eilandje wordt, waar we proberen visumbarrières een voor een op te heffen. We zullen Kosovo zeker niet in de steek laten. Het tijdpad is heel erg afhankelijk van de Kosovaarse regering. We werken samen met de Kosovaren en zodra zij ons laten weten dat ze alles gedaan hebben wat we ze gevraagd hebben te doen, kunnen ze naar ons toe komen en sturen we die missie. Het hangt vooral van hen af, maar we hebben geen tijdschema. We kunnen komen zodra ze ons erbij halen en zodra er redelijke vooruitgang is geboekt.</p>
    </intervention>
    <intervention id="2-394-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 10 van Gay Mitchell (H-000205/11)</p>
      <p sl="nl">Betreft: Tegengaan van internetgebruik door criminelen</p>
      <p sl="nl">Door de snelle ontwikkeling van de techniek en vooral van internet wordt het steeds moeilijker tot criminele organisaties door te dringen. Criminelen communiceren nu via internet met elkaar en niet meer via de mobiele telefoon, tot voor kort het favoriete communicatiemiddel.</p>
      <p sl="nl">Hoe wil de Commissie het gebruik van internet door criminele bendes in Europa bestrijden?</p>
    </intervention>
    <intervention id="2-395-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">lid van de Commissie . − Cybercriminaliteit vormt inderdaad een steeds grotere bedreiging. Cybercriminaliteit wordt steeds mobieler en uit een recente dreigingsanalyse blijkt dat de georganiseerde misdaad zich steeds meer met criminele activiteiten in cyberspace bezighoudt. De Commissie onderneemt derhalve diverse activiteiten op dit gebied om de algehele cyberveiligheid te vergroten en cybercriminaliteit te voorkomen en te bestrijden.</p>
      <p sl="en">Op beleidsniveau zijn in recente beleidsdocumenten specifieke doelstellingen en routekaarten opgesteld. We hebben de Europese digitale agenda en de Europese interne veiligheidsstrategie. In die strategie wordt cybercriminaliteit duidelijk aangewezen als een van de prioriteiten waar wij in de toekomst aan moeten werken.</p>
      <p sl="en">Vorig jaar hebben we ook twee voorstellen ingediend: de ene, een richtlijn inzake de uitbuiting van kinderen via internet, is in maart door de Commissie aangenomen en ik weet dat hier nu over wordt onderhandeld, en de andere is een voorstel voor richtlijnen inzake aanvallen gericht tegen informatiesystemen op internet. Dat was vorig jaar september. Daarover wordt momenteel ook tussen u en de Raad onderhandeld en ik weet dat er al veel vorderingen zijn geboekt.</p>
      <p sl="en">Hierbij wordt er natuurlijk naar gestreefd Europese wetgeving aan te nemen met het oog op recente dreigingen in cyberspace. We hebben met name bepalingen opgenomen om het gebruik van instrumenten zoals kwaadaardige codes die worden gebruikt om zogenaamde botnets te creëren, die door criminelen worden gebruikt, strafbaar te stellen.</p>
      <p sl="en">Internationale samenwerking is ook van cruciaal belang bij de bestrijding van cybercriminaliteit en daarom werken we op deze terreinen samen met internationale partners. Afgelopen november hebben we een werkgroep van de EU en de Verenigde Staten ingesteld en in dat kader hebben we een reeks verschillende bijeenkomsten van deskundigen gehouden. We zullen verslag uitbrengen van de voortgang voor de volgende top EU-VS in november van dit jaar. We zijn ook van plan een cybercentrum op te zetten waarin we de inspanningen die in de verschillende lidstaten worden verricht, op Europees niveau kunnen coördineren.</p>
      <p sl="en">De snelle technologische innovaties, die in hoog tempo ontstaan in nieuwe bedrijfsmodellen, maar ook het vermogen van de handhavingsinstanties en de maatschappij in bredere zin om omgevingen die zo veranderlijk zijn als cyberspace, het hoofd te bieden, zijn rechtstreeks van invloed op cybercriminaliteit. Cybercriminaliteit is volumecriminaliteit aan het worden. Om deze reden moeten we gezamenlijk onze systemen op orde zien te krijgen en informatie delen om deze kwestie aan te pakken. Als er een reden is om te geloven dat georganiseerde criminele groepen achter steeds meer misdaden op internet zitten, moeten dezelfde opsporingsmaatregelen worden toegepast als bij de opsporing en vervolging van offline georganiseerde misdaad, uiteraard in combinatie met een verbeterd coördinatiemechanisme.</p>
      <p sl="en">Tot slot wijs ik er nog op dat het verdrag inzake cybercriminaliteit van de Raad van Europa – het Verdrag van Boedapest – tien jaar geleden is aangenomen. Tien jaar later hebben nog steeds niet alle lidstaten dat verdrag getekend en geratificeerd. We dringen met alle middelen die ons ter beschikking staan aan op ratificatie vóór het eind van het jaar, tien jaar na het sluiten van het verdrag, omdat daaruit zou blijken dat alle lidstaten zich ertoe verbinden om deze criminaliteit te bestrijden.</p>
    </intervention>
    <intervention id="2-396-000" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Ik dank u voor uw antwoord, commissaris. Ik begrijp dat sommige mensen erover opscheppen dat ze zich bezighouden met zogenaamde criminele activiteiten op internet en die bendepraktijken bestaan uit drugshandel, mensenhandel, prostitutie, wapenhandel, illegale immigranten de grens over smokkelen, zelfs moord, diefstal, fraude, gewapende overvallen en nog veel meer. Dit vindt allemaal plaats op Facebook, door gebruik te maken van het systeem, en er wordt over opgeschept. Het moet toch niet zo moeilijk zijn voor Europol en de internetproviders om – misschien zelfs gecoördineerd door de Commissie – een aantal van deze mensen te identificeren. Hoe meer ze het idee hebben dat ze immuun zijn, des te sterker hun aantal groeit.</p>
      <p sl="en">Ik zou de commissaris willen vragen te overwegen enkele speciale stappen te nemen om een reactie op wat een aantal van deze mensen op internet doet, te coördineren.</p>
    </intervention>
    <intervention id="2-397-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Het aantal, de omvang en de ernst van cyberaanvallen zijn de afgelopen jaren gegroeid. De slachtoffers zijn eenvoudige burgers, bedrijven of zelfs openbare instellingen op plaatselijk, nationaal of Europees niveau. De Unie moet haar strategie voor de strijd tegen cybercriminaliteit versterken. Ik wil u vragen welke maatregelen de Commissie op het oog heeft ter versterking van de leidende rol in informatiebeveiliging, naast het wettelijk kader en uitbreiding van het ENISA-mandaat.</p>
    </intervention>
    <intervention id="2-398-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">lid van de Commissie . − Het is inderdaad zo dat gewone criminaliteit zich nu ook op internet afspeelt omdat het een bruikbaar instrument is, maar er zijn ook nieuwe soorten criminaliteit die door internet worden vergemakkelijkt, zoals identiteitsfraude en het plunderen van bankrekeningen en dergelijke.</p>
      <p sl="en">We verzekeren u dat we dit zeer nauwlettend volgen. Europol heeft onlangs enkele zeer opmerkelijke aanvallen uitgevoerd op een aantal van deze bendes en grensoverschrijdend opererende Europese bendes opgespoord die zich bijvoorbeeld bezighielden met kinderporno, maar ook met mensenhandel en drugs. Er zijn dus een heleboel deskundigen bij Europol die zich hiermee bezig houden.</p>
      <p sl="en">We moeten uiteraard meer doen. We moeten alle alarmcentra in de Europese Unie met elkaar verbinden zodat we statistische gegevens en andere informatie kunnen delen en we moeten ook meer samenwerken met de particuliere sector om in zekere mate tot oplossingen te komen. We zijn ook van plan om in 2013 een Europees cybercentrum op te zetten dat dit werk moet coördineren, dat als alarmcentrum moet fungeren en de verschillende reeds bestaande nationale cybercentra moet ondersteunen. We voeren in dit verband momenteel een haalbaarheidsonderzoek uit. We volgen een en ander zeer nauwlettend en Europol doet er samen met de nationale autoriteiten alles aan om deze toenemende vorm van criminaliteit te bestrijden.</p>
    </intervention>
    <intervention id="2-399-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 11 van Sarah Ludford (H-000215/11)</p>
      <p sl="nl">Betreft: Schengenevaluaties en mogelijk opschortingsmechanisme</p>
      <p sl="nl">Er is een risico dat het beeld ontstaat dat de Commissie in haar voorstellen voor het bestuur van de Schengenzone meer prioriteit toekent aan Europese procedures dan aan Europese inhoud. De Commissie wil zichzelf een dominante plaats toekennen in een herzien Schengenevaluatieproces, maar het Parlement wil een andere oplossing met het oog op een evenwichtige rol van Europese en nationale deskundigen. Ten aanzien van de opschorting van de Schengenregels stelt de Commissie een EU-mechanisme voor in plaats van een besluit op lidstaatniveau, maar dit is in brede kringen (verkeerd) geïnterpreteerd als een instrument dat de herinvoering van interne grenzen in de praktijk juist gemakkelijker zal maken. Invoering van een communautaire methode voor zowel evaluaties als opschorting zal, ook al valt er veel voor te zeggen, politiek waarschijnlijk een onhaalbare kaart blijken. Zou het daarom niet beter zijn om prioriteit toe te kennen aan de Europese inhoud door, waar nodig, inbreukprocedures te beginnen tegen lidstaten die de Schengenregels overtreden?</p>
      <p sl="nl">Vraag nr. 12 van Maria Eleni Koppa (H-000216/11)</p>
      <p sl="nl">Betreft: Toepassing van het Schengenverdrag</p>
      <p sl="nl">De totstandbrenging van de Schengenruimte zonder binnengrenzen waar het vrij verkeer van de Europese burgers geldt, vormt een van de grondslagen van de EU en is de belangrijkste pijler van de Europese constructie. Grenscontroles binnen de EU opnieuw invoeren is geen oplossing voor de immigratie. Het is een maatregel die het leven van de Europese burgers moeilijker zal maken en het nationalisme doet heropleven.</p>
      <p sl="nl">Kan de Commissie, overwegende dat de Voorzitter van het EP verklaard heeft dat het vrij verkeer misschien wel het aspect van de EU is dat de Europeanen het meeste waarderen, zeggen welk standpunt zij zal innemen ten aanzien van Denemarken, dat onlangs besloten heeft opnieuw grenscontroles in te voeren? Is zij voornemens verdere maatregelen te nemen om de buitengrenzen van de EU meer te versterken? Zal zij aandringen op een herziening van het principe van de exclusieve bevoegdheid van de lidstaat van eerste illegale binnenkomst?</p>
    </intervention>
    <intervention id="2-400-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik zal beide vragen tegelijk behandelen, aangezien ze bijna identiek zijn. Ze handelen over de uitdaging van de handhaving en verdere ontwikkeling van Schengen met het oog op de migratiecrisis. Ik heb er al iets over gezegd in mijn antwoord op de vraag van de heer Papanikolaou, maar we moeten deze elementen natuurlijk ook in dit verband in de gaten houden.</p>
      <p sl="en">Mevrouw Ludford geeft in haar vraag aan dat ze vreest dat de onderhandelingen over de nieuwe Schengenevaluatie en de opschortingsregels veel tijd in beslag zullen gaan nemen en dat het moeilijk zal worden overeenstemming te bereiken en ze vraagt de Commissie om in plaats daarvan prioriteit toe te kennen aan inbreukprocedures tegen lidstaten die de Schengenregels overtreden. Ik zal hier heel duidelijk over zijn: schending van de Schengenregels kan niet worden getolereerd, maar het ene element sluit het andere niet uit. We zijn ook van plan om een parallelle benadering te hanteren.</p>
      <p sl="en">Wij zijn de hoeders van de EU-wetgeving. De Commissie zal erop blijven toezien dat de Schengenregels door iedereen correct worden toegepast en nageleefd. De bestaande wetgeving moet als basis van ons werk dienen. Ik ben ervan overtuigd dat de huidige wetgeving is toegerust voor veruit de meeste situaties. Waar sprake is van verschillen ten aanzien van de interpretatie of de tenuitvoerlegging, moet de Commissie overleg plegen met de desbetreffende lidstaten en de regels verduidelijken. Dit kan worden gedaan door middel van richtsnoeren of aanbevelingen.</p>
      <p sl="en">De Commissie is bereid om alle beschikbare middelen in te zetten om ervoor te zorgen dat de EU-wetgeving correct wordt toegepast, waaronder inbreukprocedures wanneer een dergelijke maatregel noodzakelijk is. Tegelijkertijd zullen we ons buigen over de preventieve maatregelen die ons moeten helpen inbreukprocedures te voorkomen. In dit verband vinden nu onderhandelingen plaats tussen de Commissie, het Parlement en de Raad die erop gericht zijn om tot een efficiënter evaluatiesysteem voor Schengen te komen. We overwegen momenteel of en hoe we dit evaluatiemechanisme zodanig kunnen aanvullen dat we wederzijds vertrouwen creëren en een samenhangende toepassing van de regels kunnen garanderen.</p>
      <p sl="en">Wat betreft het plan van de Deense regering om controles aan de Deense binnengrenzen opnieuw in te voeren, waar mevrouw Koppa naar verwees: u bent er ongetwijfeld van op de hoogte dat de voorzitter van de Commissie meteen een brief heeft geschreven aan de Deense premier, waarin erop werd gewezen dat er naar aanleiding van de eerste analyse door de Commissie grote twijfels zijn ontstaan over de vraag of de voorgestelde maatregelen in overeenstemming zijn met de verplichtingen van Denemarken krachtens de Europese en internationale wetgeving. Voorzitter Barroso benadrukte dat lidstaten geen systematische controles van goederen of personen aan EU-binnengrenzen mogen uitvoeren en heeft er bij Denemarken op aangedrongen geen unilaterale stappen te ondernemen. Momenteel analyseren we de informatie die Denemarken heeft verstrekt en daarna zullen we een besluit nemen over verdere actie.</p>
      <p sl="en">Mevrouw Koppa vroeg ook of de Commissie zal aandringen op een herziening van het principe van de exclusieve bevoegdheid van de lidstaat van eerste illegale binnenkomst. Ik wijs er met klem op dat dit een principe is volgens welk een persoon die illegaal op het grondgebied van een lidstaat wordt aangetroffen, wordt teruggestuurd naar de lidstaat van eerste binnenkomst in de EU. Dit is een specifieke regel in het kader van de Dublinverordening, waarin wordt bepaald dat de lidstaten moeten nagaan welke lidstaat verantwoordelijk is voor de behandeling van een asielverzoek dat op hun grondgebied is ingediend. Het instrument is derhalve niet bedoeld om in te spelen op de uitdagingen in verband met illegale migratie.</p>
      <p sl="en">In het voorstel van de Commissie voor een herschikking van de Dublinverordening blijft dit principe onaangeroerd. De lidstaten die de grootste rol spelen bij de binnenkomst van de asielzoeker in de EU, dienen verantwoordelijk te zijn voor de behandeling van zijn of haar asielverzoek. Het Europees Parlement heeft hiervoor zijn overweldigende steun uitgesproken tijdens de stemming over het voorstel in mei 2009. Deze steun werd vorig jaar november bevestigd tijdens de stemming in de Commissie burgerlijke vrijheden, justitie en binnenlandse zaken.</p>
    </intervention>
    <intervention id="2-401-000" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Commissaris, ik ben natuurlijk heel blij dat ik u nogmaals hoor benadrukken dat u veel belang hecht aan de handhaving van het Schengengebied. Ik weet dat u dat oprecht meent, maar ik maak mij desalniettemin zorgen dat mensen het verkeerd opvatten en dat de indruk is ontstaan dat de Commissie eigenlijk niet zo’n probleem maakt van de herinvoering van binnengrenscontroles. Zo las ik vorige week bijvoorbeeld in een artikel in de Financial Times dat zowel Schengen als de eurozone bezig waren uiteen te vallen.</p>
      <p sl="en">Ik vrees dat de nadruk die de Commissie als het ware legt op haar eigen institutionele rechten, in de praktijk niet wordt vertaald in vastberadenheid en enthousiasme om zo nodig inbreukprocedures in te stellen. Ik heb er nog niet van gehoord dat Rome en Parijs een brief hebben ontvangen zoals de voorzitter die naar Kopenhagen stuurde.</p>
    </intervention>
    <intervention id="2-402-000" speaker_id="39319" name="Maria Eleni KOPPA" is_mep="True" mode="spoken" nationality="Greece" birth_date="01-03-1963" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mevrouw de commissaris, ik dank u hartelijk voor uw duidelijke antwoord over de Schengenkwestie, en voor het feit dat u refereerde aan een eerdere vraag over de maatregel met betrekking tot de herverdeling van immigranten onder de lidstaten op basis van demografische, economische en geografische criteria.</p>
      <p sl="el">Hoe dan ook zou ik voor wat betreft de Dublin II-verordening willen opmerken dat het vandaag de dag voor sommige landen, zoals mijn eigen land, Griekenland, die langs de buitengrenzen van de Europese Unie zijn gesitueerd en feitelijk ongeveer 90 procent van de immigranten die in Europa aan land gaan ontvangen, de Dublin II-verordening onaanvaardbaar is. Deze verordening is zowel voor de plaatselijke bevolking als voor de lidstaten onaanvaardbaar. Derhalve is wat ons betreft het verzoek om een herschikking, op zijn minst in het licht van de nieuwe ontwikkelingen, blijvend van kracht.</p>
    </intervention>
    <intervention id="2-403-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Mevrouw de commissaris, u refereerde eerder aan de nadruk die op het concept van solidariteit ligt en aan de eerlijke verdeling van lasten. Zeer terecht herinnerde u ons eraan dat er onderhandelingen over de hervestiging van vluchtelingen uit derde landen op komst zijn. Ook kondigde u vorig jaar aan dat we in afwachting waren van een nieuw programma voor interne hervestiging. Zou u ons kunnen vertellen of de Commissie binnenkort hierover een mededeling gaat doen?</p>
      <p sl="el">Ten tweede, voor wat betreft Dublin II, zou ik in aanvulling op wat mevrouw Koppa heeft gezegd het volgende willen opmerken: Frankrijk heeft net als Duitsland de restituties aan Griekenland opgeschort. Het Europees Hof voor de rechten van de mens heeft ons op specifieke gronden veroordeeld, zowel voor Dublin II als voor de operabiliteit ervan. Wat moet er nog meer gebeuren voordat wij gaan begrijpen dat Dublin II onmiddellijk moet worden herschikt, zoals gevraagd door het Parlement?</p>
    </intervention>
    <intervention id="2-404-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">lid van de Commissie . − Het spijt me als de verkeerde indruk is gewekt over het standpunt van de Commissie over Schengen. Ik geloof dat ik het de afgelopen maand alleen maar over Schengen heb gehad! Ik heb benadrukt hoe belangrijk Schengen is, dat het een geschenk is voor de Europese Unie en dat we Schengen moeten versterken en niet verzwakken.</p>
      <p sl="en">We kijken heel serieus naar alle verslagen over de opschorting van Schengen. We voeren een dialoog met Italië, Frankrijk en Denemarken om duidelijk te maken wat er precies is gedaan, wat er wordt voorgesteld en of dit in overeenstemming is met de Schengenregels. We bekijken ook hoe we de evaluatie van Schengen kunnen versterken om er op voorhand voor te zorgen dat het huidige systeem van collegiale toetsing, dat niet zo goed is, wordt vervangen door iets wat op Europees niveau wordt gedaan, waarbij een grotere rol voor het Europees Parlement is weggelegd.</p>
      <p sl="en">We hebben meer instrumenten nodig om lidstaten te kunnen helpen. We moeten beter worden in het verstrekken van richtsnoeren. We moeten ook duidelijk maken onder welke uitzonderlijke omstandigheden opschorting mogelijk is om te voorkomen dat het hele systeem door unilaterale actie in gevaar komt. U kunt er dus op vertrouwen dat we alles in het werk zullen stellen om Schengen te versterken. We moeten de Europese betrokkenheid vergroten, niet verkleinen.</p>
      <p sl="en">Dublin staat hier natuurlijk mee in verband, maar dat is een parallel proces. Het maakt onderdeel uit van de onderhandelingen over het asielpakket die momenteel plaatsvinden tussen het Parlement en de Raad. De Commissie heeft voorgesteld om de bevoegdheid van de lidstaat van eerste binnenkomst in de Dublinverordening te handhaven, maar ook opnieuw een noodmechanisme in te voeren om dat mechanisme onder bijzondere omstandigheden te kunnen opschorten. Dit is een zeer omstreden punt in de lidstaten; er zijn er maar weinig die zo’n noodmechanisme steunen. Het is een van de lastigste onderdelen van de onderhandelingen over het asielpakket.</p>
      <p sl="en">Dat is dus niet de oplossing voor het Griekse probleem. Naast de invoering van het asielstelsel voor heel Europa, wat ook tot een grotere lastenverdeling zou leiden – als alle lidstaten een systeem hebben dat werkt, kunnen alle lidstaten namelijk asielzoekers toelaten –, is de oplossing voor Griekenland om de hervormingsplannen die in het kader van het actieplan in Griekenland worden uitgevoerd, voort te zetten. De Commissie en de lidstaten steunen Griekenland met heel veel geld, expertise, tolken en administrateurs. We steunen Griekenland bij het belangrijke werk dat het verricht om tot een systeem te komen dat in overeenstemming is met de Europese wetgeving. Er is al veel gedaan, maar er moet nog veel meer gebeuren en dat moet gebeuren naast de onderhandelingen over het asielstelsel.</p>
    </intervention>
    <intervention id="2-405-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 13 van Frédéric Daerden (H-000197/11)</p>
      <p sl="nl">Betreft: Toekomst van het Europees Fonds voor aanpassing aan de globalisering (EFG)</p>
      <p sl="nl">Uit een aantal stemmingen en verklaringen blijkt dat er binnen de Unie overeenstemming bestaat over dit fonds op een aantal punten:</p>
      <p sl="nl">In de eerste plaats blijft dit fonds verschillend van het Europees Sociaal Fonds, zowel wat betreft de methode als wat betreft de doelstellingen ervan en de twee instrumenten kunnen dan ook niet wat de vorm betreft of in de praktijk door elkaar worden gehaald.</p>
      <p sl="nl">Verder kan het fonds, ondanks een moeizame start, dankzij de wijziging van de uitvoeringsverordening in 2009 beter worden gebruikt. Zo is een duidelijke versnelling vastgesteld van de aanvragen om beschikbaarstelling van middelen uit het fonds dat de Unie dichter bij haar werknemers brengt. Er bestaat dus geen twijfel over de noodzaak het fonds een permanent karakter te geven.</p>
      <p sl="nl">Ten slotte moet vanwege dit concrete aspect het EFG als een volwaardig permanent fonds worden beschouwd, met voldoende betalingskredieten zodat geen transfers nodig zijn om middelen beschikbaar te kunnen stellen.</p>
      <p sl="nl">Wat denkt de Commissie van een daadwerkelijk fonds dat gelijk staat aan de andere fondsen om alle gebreken van het EFG weg te nemen, zonder dat de rol van het Europees Parlement, dat zeer sterk bij dit vraagstuk betrokken is, wordt beperkt?</p>
    </intervention>
    <intervention id="2-406-000" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − Ik ben u erkentelijk voor de belangstelling die u hebt getoond in het Europees Fonds voor aanpassing aan de globalisering. Dit jaar is van cruciaal belang voor de toekomst van het fonds, omdat de Commissie van plan is een voorstel in te dienen over de regels voor het fonds en de manier waarop het de volgende programmeringsperiode zal functioneren.</p>
      <p sl="en">De afgelopen paar maanden heeft de Commissie de belangrijkste belanghebbenden van het fonds hierover geraadpleegd. We hebben met name uitvoerig gekeken naar het voortreffelijke verslag van het Parlement over het EFG, dat de heer Portas enkele maanden geleden heeft opgesteld. Op basis van de opgedane ervaringen met het fonds in zijn huidige vorm en suggesties die tijdens de raadplegingen zijn gedaan, hebben we goede hoop dat ons voorstel na 2013 tot een aanmerkelijke verbetering van het fonds zal leiden en met name een oplossing biedt voor twee problemen van het huidige financieringsmechanisme.</p>
      <p sl="en">De eerste kwestie is de tijd die eroverheen gaat voordat een bijdrage wordt toegekend als een lidstaat eenmaal een aanvraag heeft ingediend. Een groot deel van die tijd wordt in beslag genomen door de beoordeling van de aanvraag. De Commissie onderzoekt manieren om de informatie die de lidstaten moeten verstrekken om aan te tonen dat een aanvraag in aanmerking dient te worden genomen, te verduidelijken of vereenvoudigen. Het kost ook veel tijd om te voldoen aan de verplichting om voor iedere aanvraag goedkeuring aan te vragen en te verkrijgen van beide takken van de begrotingsautoriteit. Dit leidt ook tot vertraging van de uitbetaling van bijdragen uit het fonds, wat ten koste gaat van de werknemers, omdat sommige lidstaten liever geen voorschotbetalingen doen voor scholing, hulp bij het vinden van werk en andere maatregelen.</p>
      <p sl="en">Bovendien is het aantal aanvragen dat bij het fonds wordt ingediend, en dus het totale bedrag dat wordt aangevraagd, de laatste twee jaar aanzienlijk gestegen. Hierdoor wordt het steeds moeilijker om adequate marges vast te stellen waarop bijdragen kunnen worden gebaseerd. Dat is een probleem. De goedkeuring van aanvragen die in 2011 bij het fonds zijn ingediend, moesten voor het eerst worden uitgesteld omdat er niet snel genoeg voldoende middelen konden worden gevonden. Ik weet zeker dat u het met me eens zult zijn dat dit niet handig is voor werknemers die zijn ontslagen en snel hulp nodig hebben. We moeten oplossingen voor deze problemen zien te vinden en het mechanisme voor de financiering van het fonds beter afstemmen op deze doelstellingen.</p>
      <p sl="en">Momenteel liggen er verschillende mogelijkheden op tafel. Het fonds kan bijvoorbeeld onderdeel gaan uitmaken van het Europees Sociaal Fonds. Het zou zijn eigen begroting kunnen krijgen. De Commissie heeft nog geen besluit genomen over de beste manier om deze kwesties aan te pakken, maar ze is van plan om in het belang van de Europese werknemers in het najaar een voorstel in te dienen over het toekomstige Europees Fonds voor aanpassing aan de globalisering. Ik ben benieuwd naar uw standpunten.</p>
    </intervention>
    <intervention id="2-407-000" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">ter vervanging van de auteur. – Mijnheer de Voorzitter, commissaris, namens de heer Daerden wil ik u bedanken voor dit antwoord. Wij steunen vanzelfsprekend alle initiatieven om procedures te versnellen, wanneer daarmee werknemers die vanwege de globalisering of de crisis zijn ontslagen, geholpen kunnen worden.</p>
      <p sl="fr">Wel willen wij u op twee problemen wijzen. In de eerste plaats moet de ondersteuning van werknemers prioriteit nummer één blijven. Dat betekent dat wij ons bij de herziening van de procedures verzetten tegen de gedachte dat het Europees Fonds voor aanpassing aan de globalisering (EFG) een instrument wordt zoals andere, bijvoorbeeld een instrument van het cohesiebeleid. Immers, dan zou al het geld van de EU, uitgezonderd dat wat bestemd is voor buitenlands beleid, onderzoek en ontwikkeling, naar het cohesiebeleid gaan. Wij hebben specifieke doelen na te streven en daartoe hebben we deze hulpmiddelen nodig. Het EFG is daar een van.</p>
      <p sl="fr">Wij vragen u eveneens in samenwerking met uw collega-commissarissen het beheer van het EFG te coördineren met ander beleid dat op dit gebied invloed heeft, bijvoorbeeld op het vlak van mededinging of industrieel beleid.</p>
    </intervention>
    <intervention id="2-408-000" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Mijnheer de commissaris, toen begin dit jaar de vraag werd gesteld of Griekenland een verzoek had ingediend voor het activeren van het Europees Fonds voor aanpassing aan de globalisering was uw antwoord dat dat niet het geval was. Vanwege de economische en sociale situatie in Griekenland heeft dit antwoord daar enig tumult veroorzaakt.</p>
      <p sl="el">Ik heb een zeer simpele vraag voor u: het is nu zes maanden later. Heeft Griekenland een verzoek ingediend voor het activeren van het Europees Fonds voor aanpassing aan de globalisering, ter ondersteuning van werknemers die door de financiële crisis worden getroffen? Zo ja, wilt u, als u deze informatie heeft, mij vertellen of de aanvraag is goedgekeurd? Zo niet, kunt u dan uitleggen waarom een dergelijk verzoek niet door Griekenland werd ingediend?</p>
    </intervention>
    <intervention id="2-409-000" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Ik had later nog een vraag voor de commissaris, waar we vanavond niet meer aan toekomen. Ik wilde namelijk weten, commissaris, wat u vindt van de samenvoeging van het ESF en het EFG. U hebt het er wel over gehad maar u hebt niet verteld wat uw standpunt is. Als u dus in de gelegenheid bent om dat te doen, zou ik daar graag kennis van nemen. Ook wil ik graag weten of u, in het geval van samenvoeging, een verhoging van de begrotingskredieten voor het Europees Sociaal Fonds voorziet.</p>
      <p sl="en">Mijn andere vraag, tot slot, betreft het tijdpad. U had het over de problemen met de Commissie en de begrotingsautoriteit. Is het geen goed idee om de lidstaten, zodra ze een aanvraag hebben ingediend voor het EFG, ook aan te moedigen zelf een begin te maken met de tenuitvoerlegging van de maatregelen die ze in het kader van het EFG hebben aangevraagd? Op die manier zouden werknemers in ieder geval niet hoeven te wachten op de betaling uit het fonds.</p>
    </intervention>
    <intervention id="2-410-000" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − Het doet me deugd om tijdens de discussie inzake deze operatie te horen dat de doelstellingen van de Commissie om van het EFG in de volgende financiële vooruitzichten een sterker en doelmatiger instrument ter ondersteuning van ontslagen werknemers te maken, worden bevestigd. Het feit dat begrotingsconsolidatie in de nabije toekomst in de meeste lidstaten op de agenda blijft staan, pleit hier ook voor. Ze zullen het bijzonder zinvol vinden als er een krachtig, snel en effectief instrument op EU-niveau is om werknemers die hun baan kwijt zijn, te ondersteunen.</p>
      <p sl="en">Zoals ik al aangaf, blijven enkele vragen, zoals de relatie tussen het EFG en het ESF, openstaan. Zoals u weet, wordt het ESF ten uitvoer gelegd via gedeeld beheer, en ik geloof dat het beheersysteem van het huidige ESF niet verenigbaar is met de doelstellingen van het EFG. Welke vorm we er uiteindelijk ook aan geven, ik denk dat de kwestie van het beheer zeer bepalend zal zijn voor de definitieve regeling. Ik heb het niet over namen, maar over de noodzaak van een afzonderlijk fonds en de noodzaak om met name het tempo in de gaten te houden.</p>
      <p sl="en">Natuurlijk zullen diverse lidstaten zelfs nu, en waarschijnlijk ook in de toekomst, de mogelijkheid hebben programma’s te financieren uit het EFG of het ESF en hierbij enige bewegingsvrijheid te hebben, maar het is heel belangrijk dat het EFG voor alle lidstaten beschikbaar blijft voor het geval er moet worden gereageerd op plotselinge werkgelegenheidscrises.</p>
      <p sl="en">In de tweede vraag werd gewezen op het probleem van de voorwaarden voor toekenning in de huidige verordening. Dit is ook een kwestie waar we naar kijken omdat we meer duidelijkheid willen, maar momenteel zijn we gewoon bezig de tijdelijke verordening te verlengen tot het eind van deze financiële vooruitzichten. Ik heb het hier over de regels die zijn ingevoerd in antwoord op de crisis en over het vergroten van de effectiviteit van het EFG bij het bestrijden van de gevolgen van de crisis voor werknemers.</p>
    </intervention>
    <intervention id="2-411-000" speaker_id="28114" name="Liam AYLWARD" is_mep="True" mode="spoken" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="en">Mijnheer de Voorzitter, kunt u aangeven hoeveel vragen u nog wilt behandelen in dit deel?</p>
    </intervention>
    <intervention id="2-412-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Mijnheer Aylward, voordat u binnenkwam, heb ik gezegd dat we 20 minuten per commissaris hadden, wat zou betekenen dat we mogelijk tot vraag 15 van mevrouw Blinkevičiūtė zouden kunnen komen, maar uw vraag halen we niet, ben ik bang. Misschien kunt u met een aanvullende vraag aansluiten bij een andere vraag?</p>
    </intervention>
    <intervention id="2-414-000" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − De Commissie erkent dat bepaalde delen van de bevolking van Griekenland een hoge sociale prijs betalen voor de Griekse crisis, maar die prijs is voornamelijk het gevolg van financiële onevenwichtigheden, een teruglopend concurrentievermogen en financiële problemen: precies die moeilijkheden die het memorandum moet helpen oplossen en niet verergeren.</p>
      <p sl="en">Sommigen beweren dat het memorandum niet in overeenstemming is met het subsidiariteitsbeginsel waarin het Verdrag betreffende de werking van de Europese Unie voorziet, omdat deze zaken in het memorandum worden genoemd. Ik geloof niet dat dit het geval is. De maatregelen in het memorandum zijn opgesteld in nauwe samenwerking met de Griekse regering en worden gesteund door het Griekse Parlement. Daaruit blijkt dat ze in overeenstemming met het subsidiariteitsbeginsel zijn.</p>
      <p sl="en">Het Handvest van de grondrechten van de Europese Unie ondersteunt mijn opvatting. In artikel 28 van het Handvest wordt bepaald dat werknemers of hun respectieve organisaties, overeenkomstig het Gemeenschapsrecht en de nationale wetgeving en praktijken, het recht hebben om op de passende niveaus collectief te onderhandelen en collectieve overeenkomsten te sluiten en om, in geval van belangenconflicten, collectieve acties te ondernemen ter verdediging van hun belangen, met inbegrip van staking. In artikel 51 van het Handvest staat echter dat de bepalingen zijn gericht tot de instellingen, organen en instanties van de Unie met inachtneming van het subsidiariteitsbeginsel, alsmede, uitsluitend wanneer zij het recht van de Unie ten uitvoer brengen, tot de lidstaten.</p>
      <p sl="en">Er is geen specifieke EU-wetgeving waarin is geregeld welke collectieve overeenkomsten voorrang hebben wanneer ze op verschillende niveaus worden gesloten. Ook is er geen specifieke EU-wetgeving die voorziet in de mogelijkheid om collectieve overeenkomsten die op sectorniveau zijn gesloten, door middel van staatsinmenging uit te breiden. Deze kwesties vallen derhalve uitsluitend onder de nationale wetgeving, rekening houdend met de relevante internationale verplichtingen van Griekenland, waaronder de relevante verdragen van de Internationale Arbeidsorgansatie.</p>
      <p sl="en">Ik vertrouw erop dat ik de vragen op bevredigende wijze heb beantwoord. Ik vertrouw er ook op dat ik u heb overtuigd dat de begrotings-, financiële en structurele maatregelen in het memorandum van wezenlijk belang zijn om Griekenland uit de crisis te helpen. Ik hoop dat ik iets van de angst die sommigen van u hebben over niet-naleving van het subsidiariteitsbeginsel, heb weggenomen.</p>
    </intervention>
    <intervention id="2-415-000" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Mijnheer de commissaris, het spijt me, maar u heeft wederom geen duidelijk antwoord gegeven. U geeft min of meer hetzelfde antwoord als wat u op mijn schriftelijke vragen antwoordt. Als de Commissie daadwerkelijk het feit respecteert dat een stelsel van collectieve arbeidsovereenkomsten een kwestie van nationale wetgeving is, is het dan wel of niet zo dat u de rol die u werd toebedeeld in het kader van de overeenkomsten schendt, door feitelijk te pleiten voor de opheffing van het stelsel van collectieve arbeidsovereenkomsten? Uw interpretatie wordt niet door de Europese vakbonden overgenomen, zij hebben een klacht tegen u ingediend wegens overtreding van de overeenkomsten.</p>
      <p sl="el">Mijn vraag luidt als volgt: wie vraagt er nu om de opheffing van de collectieve arbeidsovereenkomsten? Bent u dat zelf? Is het het Internationaal Monetair Fonds? Zijn het diegenen die geld lenen aan Griekenland, Portugal en Ierland? Graag een duidelijk antwoord.</p>
    </intervention>
    <intervention id="2-416-000" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − … veel van de institutionele regelingen waaronder de loonvormingsregelingen in diverse lidstaten. Deze noodsituaties zijn aangepakt door middel van beleid dat de EU, het IMF, de ECB en de regeringen van de betrokken lidstaten gezamenlijk hebben ontwikkeld.</p>
      <p sl="en">Enkele vragen zijn inderdaad nog steeds onbeantwoord, ook enkele die het zogenaamde Euro Plus-Pact naar voren bracht. We hebben onlangs een aantal discussies gevoerd over het verband tussen sociale dialoog en economische governance met de sociale partners, waaronder het Europees Verbond van Vakverenigingen. Deze discussie is nog steeds gaande. Ik zeg niet dat alle vragen beantwoord zijn en dat is precies waarom ik het initiatief heb genomen om een conferentie over loon en loonvorming in de EU te organiseren. Deze conferentie zal in september plaatsvinden in samenwerking met de sociale partners en andere belanghebbenden. We zullen deze discussie voortzetten en hopelijk komen we tot de juiste antwoorden.</p>
    </intervention>
    <intervention id="2-417-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 15 van Vilija Blinkevičiūtė (H-000203/11)</p>
      <p sl="nl">Betreft: Herziening van Verordening (EEG) nr. 1612/68 betreffende het vrije verkeer van werknemers binnen de Gemeenschap</p>
      <p sl="nl">Het referentiekader inzake het vrije verkeer van werknemers is vastgesteld in Verordening (EEG) nr. 1612/68 van de Raad betreffende het vrije verkeer van werknemers binnen de Gemeenschap en heeft al vele herzieningen ondergaan.</p>
      <p sl="nl">Het Europees Parlement bereidt op dit moment een verslag voor over de bevordering van de arbeidsmobiliteit in de EU. De vertegenwoordiger van de Commissie, die de vergadering van de Commissie burgerlijke vrijheden, justitie en binnenlandse zaken heeft bijgewoond, heeft op 19 april jongstleden verklaard dat de Commissie van plan is op korte termijn de verordening te herzien met als doel deze te verbeteren.</p>
      <p sl="nl">Wanneer zal, volgens de Commissie, dit proces op gang worden gebracht?</p>
    </intervention>
    <intervention id="2-418-000" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − Het vrije verkeer van werknemers is een grondbeginsel van de EU. Het is samen met het vrije verkeer van goederen, diensten en kapitaal een pijler van de interne markt die gedurende de afgelopen vijftig jaar heeft bijgedragen aan de Europese integratie.</p>
      <p sl="en">Het heeft ook een duidelijke sociale dimensie, in die zin dat het de sociale, economische en culturele integratie van de migrerende werknemers uit de EU en hun gezinsleden in de gastlidstaat bevordert. Het geheel van de EU-wetgeving inzake het vrije verkeer van werknemers biedt EU-burgers het recht om zich voor professionele doeleinden vrij binnen de EU te verplaatsen en beschermt de sociale rechten van werknemers en hun gezinsleden.</p>
      <p sl="en">Zoals u weet was 1 mei 2011 een belangrijke datum voor de EU. Die dag betekende het einde van de beperkingen om in een andere lidstaat te werken die golden voor burgers uit de acht lidstaten die in 2004 toetraden. Zij kunnen nu vrij in iedere lidstaat werken.</p>
      <p sl="en">De Commissie hoopt dat de lidstaten die nog steeds overgangsmaatregelen toepassen voor werknemers uit Roemenië en Bulgarije, hun arbeidsmarkt zullen liberaliseren wanneer de tweede fase op 31 december 2011 eindigt.</p>
      <p sl="en">Het einde van de overgangsregeling betekent dat er meer EU-burgers gebruik kunnen maken van een van de fundamentele vrijheden van de EU en vrij in een andere lidstaat kunnen werken. Dat biedt grote kansen voor mensen, die zich kunnen vestigen waar werk is, en ook voor de economie.</p>
      <p sl="en">Ik weet dat mobiliteit en vrij verkeer van werknemers ook belangrijk zijn voor dit Parlement. De Commissie is blij met het initiatiefverslag over het bevorderen van de mobiliteit van werknemers binnen de Europese Unie en volgt het debat in de parlementaire commissies met grote belangstelling.</p>
      <p sl="en">Maar we weten ook dat de meeste EU-burgers, ondanks de uitgebreide EU-wetgeving op het gebied van het vrije verkeer van werknemers, nog steeds het gevoel hebben dat er te veel hindernissen zijn die het werken in een andere lidstaat in de weg staan. De situatie is de laatste tijd bij verschillende gelegenheden onder de aandacht gebracht. In het verslag-Monti van 9 mei 2010 – ‘Een nieuwe strategie voor de interne markt’ – wordt erop gewezen dat van de vier vrijheden van de interne markt van het vrije verkeer van werknemers het minst gebruikt gemaakt wordt, hoewel deze vrijheid vanuit een juridisch oogpunt over het geheel genomen een succes is.</p>
      <p sl="en">De aanpak van deze problemen vraagt om een brede benadering in combinatie met een effectieve tenuitvoerlegging van het beginsel van vrij verkeer. De uitvoerbaarheid van het door de EU-wetgeving verleende recht op vrij verkeer is vooral relevant in gevallen van discriminatie op basis van nationaliteit, aangezien de personen in kwestie over passende mechanismen moeten beschikken om ervoor te zorgen dat dergelijke rechten naar behoren worden beschermd.</p>
      <p sl="en">De diensten van de Commissie evalueren momenteel de EU-wetgeving inzake het vrije verkeer van werknemers en met name Verordening (EEG) nr. 1612/68, en onderzoeken de mogelijkheden voor het verbeteren van de handhaving van de EU-wetgeving inzake het vrije verkeer, onder andere door, indien nodig, in 2012 een initiatief te presenteren.</p>
      <p sl="en">Het verslag van het Parlement over de mobiliteit van werknemers komt derhalve op het juiste moment en zal zeker bijdragen aan het debat over handhaving van de EU-wetgeving inzake het vrije verkeer van werknemers en de keuze van verdere actie op dit terrein.</p>
    </intervention>
    <intervention id="2-419-000" speaker_id="96681" name="Vilija BLINKEVIČIŪTĖ" is_mep="True" mode="spoken" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Mijnheer de Voorzitter, commissaris, hartelijk dank voor uw antwoord. Wij zien uit naar de herziene verordening die de Commissie volgend jaar zal presenteren, maar ik zou ook graag willen vernemen of u van mening bent dat de Commissie niet alleen de positieve gevolgen van het vrij verkeer van werknemers zou moeten beoordelen maar ook de negatieve gevolgen daarvan. Zo is er bijvoorbeeld in een aantal EU-landen sprake van een uittocht van gekwalificeerde en hoogopgeleide werknemers waarin de lidstaten aanzienlijk had geïnvesteerd. Ze zijn vertrokken naar andere landen van de Europese Unie. Denkt u niet dat wij een speciaal fonds zouden moeten oprichten, zodat wij die lidstaten die hoogopgeleide werknemers zijn kwijtgeraakt compensatie kunnen bieden voor de geleden verliezen?</p>
    </intervention>
    <intervention id="2-420-000" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − Dit is een zeer actuele vraag. We hebben onlangs een aantal discussies gehad in het kader van 1 mei. Ik heb deze kwestie opgenomen met de ministers van Werkgelegenheid van de Visegrád-landen en de Baltische staten. We hebben gekeken waar vrij verkeer tot een zekere mate van spanning kan leiden, vooral wanneer het gaat om bepaalde beroepen waarbij vrij verkeer niet tot een cyclische beweging leidt, maar meer eenrichtingsverkeer is.</p>
      <p sl="en">Als dergelijke trends worden waargenomen, is het in eerste instantie aan de regeringen van de lidstaten om de juiste strategieën op het gebied van scholing, beloning en carrièremogelijkheden op te stellen om de ontwikkeling van bijvoorbeeld personen in de medische beroepsgroep, waaraan tijdens deze discussies speciale aandacht wordt besteed, te verbeteren.</p>
      <p sl="en">We zullen dit probleem blijven volgen en erover blijven praten met de regeringen van de betrokken lidstaten, zoals ik reeds doe.</p>
    </intervention>
    <intervention id="2-421-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 19 van Hans-Peter Martin (H-000208/11)</p>
      <p sl="nl">Betreft: Herschikking van financiële middelen van het Europees Fonds voor regionale ontwikkeling en het Cohesiefonds</p>
      <p sl="nl">Is de Commissie bereid ten minste tien procent van het bedrag van thans 51 miljard euro per jaar voor het Europees Fonds voor regionale ontwikkeling en het Cohesiefonds als aanloopfinanciering voor nieuwe elektriciteitsnetwerken in de sector energie uit hernieuwbare bronnen te herschikken?</p>
    </intervention>
    <intervention id="2-422-000" speaker_id="photo_generic" name="Johannes Hahn" is_mep="True" mode="spoken">
      <p sl="de">lid van de Commissie . − Mijnheer Martin, hartelijk dank voor uw vraag. Het is belangrijk om naar voren te brengen dat voor de huidige financieringsperiode 2007-2013 de middelen uit naam van de structuurfondsen al zijn toegewezen en overeengekomen met de regio's en de lidstaten binnen het kader van de meer dan 400 werkprogramma's.</p>
      <p sl="de">Deel van het hele proces aan het begin van een financieringsperiode is om de programma's voor de huidige periode vast te leggen en te bepalen wat er aan financiële middelen beschikbaar is voor de afzonderlijke programma's. In overeenstemming met het concept van gedeelde taken of gedeeld beheer zijn het de lidstaten en/of de regio's die verantwoordelijk zijn voor de implementatie van de programma's ter plaatse. Zij zijn ook belast met en verantwoordelijk voor de selectie en implementatie van de projecten en uiteindelijk voor de controle – in ieder geval op het initiële niveau.</p>
      <p sl="de">Al aan het begin van deze periode was het onderwerp energie-efficiëntie en de bevordering van hernieuwbare vormen van energie een belangrijk punt. Dit is een van de prioriteiten van het regionale beleid die we ook terugvinden in de vorm van op maat gemaakte voorstellen in verscheidene van de ongeveer 400 programma's die ik al noemde.</p>
      <p sl="de">Op basis van deze overeenkomst met de regio's en de lidstaten is er voor de huidige periode een budget van 9,2 miljard euro voorzien voor een duurzaam energiebeleid, met hernieuwbare energie en verbetering van energie-efficiëntie als prioriteiten. Door een besluit van het Parlement en de Raad uit 2009 hebben we ook de mogelijkheid gecreëerd om tot 4 procent van de middelen uit het Europees Fonds voor regionale ontwikkeling aan te wenden voor het verbeteren van de energie-efficiëntie van woongebouwen. Sindsdien heeft ongeveer de helft van de lidstaten hier gebruik van gemaakt, waarbij Frankrijk een voorbeeldrol speelt in toepassing en implementatie van deze mogelijkheid.</p>
    </intervention>
    <intervention id="2-423-000" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Mijnheer de commissaris, weest u niet boos, maar laten we serieus worden. Ik wil u graag mijn vraag voorlezen. Hij luidt als volgt: is de Commissie bereid ten minste tien procent van het bedrag van thans 51 miljard euro per jaar als aanloopfinanciering voor nieuwe elektriciteitsnetwerken in de sector energie uit hernieuwbare bronnen te herschikken?</p>
      <p sl="de">U hebt ons nu vrij veel verteld, allemaal correct. Alleen, daar gaat het allemaal niet om. Het gaat er toch om dat we nu een signaal uitzenden en zeggen, ja, we hebben het begrepen. Ja, we trekken conclusies uit Fukushima. Ja, we menen het echt met 2020. Om een nieuw energieparadigma te bevorderen moeten we de elektriciteit van Noord-Duitsland naar Oostenrijk brengen. Mijn vader was directeur van de Voralberger Kraftwerke , het energiebedrijf voor de Oostenrijkse deelstaat Voralberg. Ik ben er zeker van dat u ervaring hebt op dit gebied. Hiervoor zijn leidingen nodig.</p>
      <p sl="de">Mijn vraag is dus nogmaals of u persoonlijk bereid bent om deze aanloopfinanciering, waarvan iedereen zegt dat we die dringend nodig hebben, van de grond te krijgen en niet gewoon te implementeren wat onder uw voorgangers is besloten.</p>
    </intervention>
    <intervention id="2-424-000" speaker_id="photo_generic" name="Johannes Hahn" is_mep="True" mode="spoken">
      <p sl="de">lid van de Commissie . − Mijnheer Martin, ik heb uw vraag echt heel zorgvuldig gelezen. Daarom heb ik u ook een heel nauwkeurig antwoord gegeven gebaseerd op de regels die we hebben op het terrein van het regionale beleid. De essentie van deze regels is dat er overeenkomsten zijn met de lidstaten, en deze kunnen niet eenzijdig worden gewijzigd, niet door de Commissie en niet door de regio's.</p>
      <p sl="de">Persoonlijk zou ik willen dat de middelen die nu al beschikbaar zijn, hiervoor worden gebruikt, en ik zou blij zijn als dit het geval zou zijn. Ik loop als het ware van conferentie naar conferentie, van lidstaat naar lidstaat, als een levende Tibetaanse gebedsmolen, en vraagt iedereen om deze middelen – die al beschikbaar zijn – te gebruiken. Aangezien het intensievere gebruik van hernieuwbare energiebronnen een van de prioriteiten is van de Europa 2020-strategie, ga ik ervan uit dat er in de komende periode zeker een hoger budget zal zijn voor dit terrein, ook in het kader van het regionale beleid. Bovendien zullen er in dit verband, in samenwerking met de heer Oettinger, zeker investeringen zijn op het gebied van de infrastructuur als het gaat over energievoorziening en trans-Europese netwerken. Als er nu al regio's zijn die middelen willen herschikken naast de middelen die al beschikbaar zijn, staan wij er zeker juist op dit terrein heel open voor om deze mogelijkheid te onderzoeken dan wel om hier in ieder geval serieuze gesprekken over te voeren. Maar nogmaals, wij in de Commissie kunnen deze overeenkomsten niet eenzijdig wijzigen.</p>
    </intervention>
    <intervention id="2-425-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 20 van Anne E. Jensen (H-000212/11)</p>
      <p sl="nl">Betreft: Verwezenlijking van de doelstellingen inzake betalingen uit de structuurfondsen</p>
      <p sl="nl">Eind juni 2011 zal de Commissie haar voorstel voor het komende begrotingskader (2014-2020) presenteren. Op het gebied van het regionaal beleid van de EU hebben zich bij verschillende programma's met betrekking tot de absorptiecapaciteit aanzienlijke problemen voorgedaan. Daarnaast zijn van een aantal programma's de doelstellingen niet bereikt.</p>
      <p sl="nl">Hoe is de Commissie van plan de komende begrotingsperiode de absorptiecapaciteit van elke lidstaat tot criterium te maken voor de toekenning van middelen uit de structuurfondsen?</p>
      <p sl="nl">Is de Commissie het er mee eens dat betalingen moeten worden heroverwogen als een bepaalde regio al een aantal jaren middelen uit de structuurfondsen ontvangt, maar er niet in slaagt de beoogde doelstellingen te bereiken?</p>
      <p sl="nl">Overweegt de Commissie de invoering van een "sunsetmechanisme", waarmee per ontvangende regio een uiterste datum voor de toekenning van middelen uit de structuurfondsen kan worden bepaald? Is de Commissie het ermee eens dat een dergelijk mechanisme kan zorgen voor een resultaatgerichter cohesiebeleid?</p>
      <p sl="nl">Uit het verslag van de Rekenkamer over 2009 blijkt dat op het gebied van het EU-cohesiebeleid sprake is van het grootste aantal fouten. Dat was ook in voorgaande jaren het geval. Op welke wijze denkt de Commissie dit probleem aan te pakken?</p>
    </intervention>
    <intervention id="2-426-000" speaker_id="photo_generic" name="Johannes Hahn" is_mep="True" mode="spoken">
      <p sl="de">lid van de Commissie . − Mevrouw Jensen, hartelijk dank voor uw vraag. Wat betreft de absorptiecapaciteit en het rekening houden hiermee bij de toekenning van middelen in de komende periode wijs ik nu al op de bestaande regel met betrekking tot de bovengrens bij de toekenning van middelen – in één woord, capping . Er is een regel die zegt dat met het oog op een bepaalde glijdende schaal per lidstaat, alleen een bepaald bedrag, gemeten aan het totale bbp van een lidstaat, beschikbaar is voor structuurbeleid. De jaarlijkse toekenning mag niet boven deze grens komen.</p>
      <p sl="de">Voor de komende periode zullen we zeker kijken of de hoogte van de huidige bovengrens gerechtvaardigd is en of er aanpassingen nodig zijn om een betere absorptiecapaciteit te creëren of te garanderen.</p>
      <p sl="de">Wat betreft de verwezenlijking van de doelstellingen van de programma's moet ik u herinneren aan het vijfde voortgangsrapport en de evaluatie van de begroting waarin duidelijk wordt gemaakt dat er meer aandacht moet worden besteed aan de prestaties van de programma's. Voor de komende periode is in dit verband voorzien in een aantal controles en stimulerende maatregelen die de Commissie zal voorstellen in het pakket wetgevingsverslagen voor het cohesiebeleid na 2014.</p>
      <p sl="de">Wat betreft het foutenpercentage heb ik ook hier in dit Parlement meermaals gewezen op de methodologische problemen bij de auditing van meerjarenprogramma's Ongeveer de helft van de EU-begroting bestaat zeker uit middelen die zijn toegekend aan meerjarenactiviteiten. De controle van de Rekenkamer op de uitvoering van de begroting heeft altijd alleen betrekking op het lopende jaar, en dat resulteert in methodologische uitdagingen, omdat er met betrekking tot het regionale beleid ongeveer drie auditniveaus zijn, terwijl de jaarlijkse controle door de Rekenkamer al na het eerste auditniveau begint en hier daarom altijd een groter aantal fouten zal zijn dan aan het einde van een programmacyclus, zoals we al hebben kunnen aantonen.</p>
      <p sl="de">In ieder geval heeft mijn voorganger, mevrouw Hübner, ook hiervoor samen met het Parlement een actieplan opgezet, waarvan de efficiëntie al evident is en die zijn effect heeft laten zien. Een van deze maatregelen was echter om directoraten-generaal in gegronde gevallen de mogelijkheid te geven om betalingen maximaal zes maanden op te schorten. Dit instrument is bijvoorbeeld het afgelopen jaar meer dan vijftig keer toegepast. Al deze opschortingen konden voor afloop van de deadlines weer worden opgeheven, omdat de kwesties waartegen bezwaar was, waren opgelost.</p>
      <p sl="de">Met betrekking tot het foutenpercentage zou ik u echter ook wil vragen om er rekening mee te houden dat regionaal beleid hier, als u wilt, een soort sneeuwploegfunctie vervult, dat wij met betrekking tot bepaalde wettelijke elementen die nog in ontwikkeling zijn, controleren op welke manier ze in de dagelijkse praktijk worden geïmplementeerd, hoe effectief ze zijn en welke problemen er ontstaan. De plaatsing van overheidsopdrachten is bijvoorbeeld altijd weer onderwerp van discussie met lidstaten, regio's en eindbegunstigden. Ongeveer 70 procent van de fouten gebeurt op dit terrein. Als we erin slagen om dit systeem eenvoudiger te maken – en we hebben hiertoe samen met commissaris Barnier een initiatief gelanceerd – zullen we ook het praktische foutenpercentage op dit gebied terugdringen. We proberen hier ons huiswerk te doen en vooruitgang op dit terrein te boeken.</p>
    </intervention>
    <intervention id="2-427-000" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">Mijnheer de Voorzitter, ik wil commissaris Hahn bedanken voor zijn uitstekende antwoord, dat aangeeft dat hij deze problemen serieus neemt. Deze problemen zijn er per slot van rekening niet minder op geworden door de economische crisis, die ervoor zorgt dat veel landen moeite hebben met het vinden van cofinanciering. Staat de Commissie erbij stil wat dit kan betekenen voor de volgende programmeringsperiode? Leiden de betalingen uit de structuurfondsen werkelijk tot een ontwikkeling van deze regio’s? Zien we resultaten? Neemt de Commissie ook in overweging wat er gedaan kan worden om de verdere uitvoering van de feitelijke doelstellingen – de overkoepelende doelstellingen – met betrekking tot ontwikkeling te verbeteren, zodat deze niet alleen tot projecten leiden, maar ook tot ontwikkeling?</p>
    </intervention>
    <intervention id="2-428-000" speaker_id="photo_generic" name="Johannes Hahn" is_mep="True" mode="spoken">
      <p sl="de">lid van de Commissie . − Mevrouw Jensen, wij zijn vast van plan om het structuurbeleid in de volgende programmaperiode – voor zover dat gaat – thematisch te verbinden aan de Europa 2020-strategie. Er zijn op dit gebied dus hoofddoelstellingen en prioriteiten die uitgevoerd moeten worden in het kader van een op maat gemaakte aanpassing in de regio's. Het zal dan de taak van de regio's zijn om een aantal prioriteiten voor henzelf te selecteren, als uit een menu, vooral als het gaat om concurrentiekrachtige regio's.</p>
      <p sl="de">De regio's zullen dan samen met ons in de Commissie zeer realistische maar ook ambitieuze en kwantificeerbare doelstellingen opstellen en overeenkomen in een partnerschaps- en investeringscontract, zodat we aan het einde van de periode heel duidelijk kunnen zien of de gezamenlijk overeengekomen doelstellingen zijn behaald of misschien zelfs zijn overtroffen. Als blijkt dat ze niet zijn behaald, hebben we dan de mogelijkheid om samen te onderzoeken wat de redenen hiervoor zijn en of het te wijten is aan binnenlandse of externe factoren. Op basis daarvan kunnen we dan conclusies trekken voor toekomstige programmaplanning en de financiële toekenning in de daaropvolgende periode. Dit is een zeer essentiële, zeer kwalitatieve ontwikkeling van het regionale beleid in de komende financieringsperiode.</p>
    </intervention>
    <intervention id="2-429-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vragen die bij gebrek aan tijd niet aan bod gekomen zijn, zullen schriftelijk worden beantwoord (zie bijlage).</p>
      <p sl="nl">Hiermee is het vragenuur beëindigd.</p>
    </intervention>
  </section>
  <section id="creitem27" title="17. Agenda van de volgende vergadering: zie notulen"/>
  <section id="creitem28" title="18. Sluiting van de vergadering"/>
</text>
