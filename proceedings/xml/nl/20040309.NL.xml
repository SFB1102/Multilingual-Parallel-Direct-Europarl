<?xml version='1.0' encoding='utf-8'?>
<text id="20040309.NL" lang="nl" date="2004-03-09" place="Straatsburg" edition="Uitgave PB">
  <section id="creitem1" title="Opening van de zitting">
    <intervention id="2-004" speaker_id="1106" name="Renzo IMBENI" is_mep="True" mode="spoken" nationality="Italy" birth_date="12-10-1944" birth_place="Modena" p_group="Group of the Party of European Socialists" m_state="IT">
      <p sl="nl">Ik verklaar de zitting 2004-2005 van het Europees Parlement voor geopend.</p>
    </intervention>
  </section>
  <section id="creitem2" title="Officiële controles van diervoeders en levensmiddelen">
    <intervention id="2-006" speaker_id="1106" name="Renzo IMBENI" is_mep="True" mode="spoken" nationality="Italy" birth_date="12-10-1944" birth_place="Modena" p_group="Group of the Party of European Socialists" m_state="IT">
      <p sl="nl">Aan de orde is het verslag (A5-0449/2003) van mevrouw Paulsen, namens de Commissie milieubeheer, volksgezondheid en consumentenbeleid, over het voorstel voor een verordening van het Europees Parlement en de Raad inzake officiële controles van diervoeders en levensmiddelen, (COM(2003) 52 - C5-0032/2003 - 2003/0030 (COD)).</p>
    </intervention>
    <intervention id="2-007" speaker_id="photo_generic" name="Byrne" is_mep="True" mode="spoken" role="Commissie">
      <p sl="en">Mijnheer de Voorzitter, allereerst wil ik de leden van de commissies die zich bezig hebben gehouden met het voorstel voor een verordening inzake officiële controles van diervoeders en levensmiddelen bedanken voor al het werk dat zij hebben verricht. Ik ben vooral mevrouw Paulsen erkentelijk voor de bewonderenswaardige inspanningen die zij zich met het oog op dit belangrijke initiatief heeft getroost.</p>
      <p sl="en">In het voorstel van de Commissie worden regels opgesteld voor de organisatie van officiële controles van diervoeders, levensmiddelen en levende dieren waaraan de lidstaten zich moeten houden. Ook worden daarin de taken van het Voedsel- en Veterinair Bureau van de Commissie beschreven. Er wordt rekening gehouden met de beginselen van een op risico's gebaseerde aanpak van een complete en geïntegreerde voeder- en levensmiddelenketen. Deze keten begint bij de boer en eindigt op het bord van de consument. Hiertoe behoren ook controles op diervoeders en levensmiddelen afkomstig uit derde landen. De primaire verantwoordelijkheid voor de voedsel- en voederveiligheid wordt op het niveau van de exploitanten gestroomlijnd en de rol van de bevoegde autoriteiten wordt vergroot door de handhavingsmechanismen binnen de controlesystemen aan te scherpen.</p>
      <p sl="en">Bovenal wordt met het voorstel beoogd de door de lidstaten en de Commissie uitgevoerde controles doeltreffender te maken. Er worden strengere handhavingsmaatregelen vastgesteld. Tevens wordt een kader gecreëerd om ontwikkelingslanden te helpen aan belangrijke voorschriften te voldoen. Verder wordt er een financieel kader tot stand gebracht waarbinnen activiteiten kunnen worden georganiseerd die levensmiddelen en diervoeders veiliger maken.</p>
      <p sl="en">Ik wijs met name op de enorme inspanningen die mevrouw Paulsen zich heeft getroost om het voorstel in eerste lezing goedgekeurd te krijgen. Ook ik streef daarnaar en ik hoop dat het gaat lukken. De samenwerking tussen de drie instellingen was uitstekend en ook dit is grotendeels te danken aan mevrouw Paulsen. Zij heeft ervoor gezorgd dat de instellingen op één lijn kwamen te zitten.</p>
      <p sl="en">De Raad en de meerderheid van het Europees Parlement denken nu ongeveer hetzelfde over deze tekst. Ik ben blij dat ik volledig achter dit voorstel kan staan.</p>
      <a text="(Applaus)"/>
    </intervention>
    <intervention id="2-008" speaker_id="1929" name="Christa KLASS" is_mep="True" mode="spoken" nationality="Germany" birth_date="07-11-1951" birth_place="Osann" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, ik wil u erop attenderen dat ik de amendementen - het gaat in totaal om 229 amendementen - pas zojuist bij de verspreiding in mijn eigen taal heb ontvangen. Ik denk dat wij allemaal graag iets meer tijd zouden willen om die amendementen door te nemen. Ik stel dus voor om de stemming tot morgen uit te stellen.</p>
    </intervention>
    <intervention id="2-009" speaker_id="1106" name="Renzo IMBENI" is_mep="True" mode="spoken" nationality="Italy" birth_date="12-10-1944" birth_place="Modena" p_group="Group of the Party of European Socialists" m_state="IT">
      <p sl="nl">Mevrouw Klaß, dit is niet het moment om dat verzoek te doen, ook omdat een dergelijk verzoek in stemming moet worden gebracht en aan het oordeel van het plenum moet worden voorgelegd. Wij kunnen niet op ieder moment tijdens onze werkzaamheden met een verzoek als dit komen. U kunt uw verzoek dus indienen voorafgaand aan de stemming.</p>
    </intervention>
    <intervention id="2-010" speaker_id="4270" name="Marit PAULSEN" is_mep="True" mode="spoken" role="rapporteur" nationality="Sweden" birth_date="24-11-1939" birth_place="Oslo" p_group="Group of the Alliance of Liberals and Democrats for Europe" m_state="SE">
      <p sl="sv">Mijnheer de Voorzitter, mijnheer de commissaris, dames en heren, het is natuurlijk lastig om te proberen reeds bij de eerste lezing tot een akkoord te komen. Daarvoor zijn de wil, de kennis en de bereidheid tot samenwerking nodig. Ik wil alle collega’s van het Parlement bedanken die met hun verzet en hun steun hebben bijgedragen tot dit proces. Het was een lastig, maar uiterst constructief stuk werk.</p>
      <p sl="sv">Ik wil twee aspecten aan de orde stellen die volgens mij in dit verband het belangrijkste zijn. Het eerste aspect is de draagwijdte. Ik ben bijzonder gelukkig met het feit dat de gezondheid en het welzijn van de dieren nu ook onder de inspecties vallen. Dit is wel het grootste succes van het Parlement op dit uiterst gevoelige gebied, waar al onze kiezers in alle lidstaten zich ongelooflijk veel zorgen over maken. Dat geldt bijvoorbeeld voor de diertransporten door Europa; het is belangrijk dat deze tenminste deel uitmaken van het controleprogramma.</p>
      <p sl="sv">Het Parlement heeft ook een controle van de etikettering tijdens de inspecties toegevoegd. In de eigen controleprogramma’s van de lidstaten moet worden opgenomen dat de inspecteurs de juistheid van de etiketten op de levensmiddelenverpakking controleren. Ze moeten nagaan of de etiketten voldoen aan de regels en of de inhoud overeenstemt met de ingrediëntenlijst. Dat is een cruciaal punt voor ons als gewone consumenten, als wij op een gewone donderdagmiddag nog snel even wat avondeten moeten inslaan. Dat de hele keten – vanaf de akker tot de winkel, de kantine en het restaurant – onder de regeling moet vallen, is uiteraard het leidende beginsel in de hele wetgeving inzake de veiligheid van levensmiddelen.</p>
      <p sl="sv">Een ander aspect, dat mij zowel teleurstelt als verheugt, is de openheid. Een duidelijke meerderheid van de parlementaire commissie eiste een systeem van name, shame and fame . Het is niet gelukt dat erdoor te krijgen, omdat de lidstaten zich beriepen op wettelijke en constitutionele motieven. Als liberaal zag ik na een tijdje ook wel in dat het eigenlijk niet de taak van de staat en de autoriteiten is om te zeggen dat de ene producent goed is en de andere slecht. Met het systeem van openheid dat thans in deze verordening te vinden is, hebben we deze functie van name, shame and fame overgelaten aan de civiele samenleving. Een consumentengroep, een dierenbeschermingsgroep of een plaatselijk mediaorgaan kan vragen om inzage in de inspectieverslagen. Daarmee kunnen zij deze functie op zich nemen en daarmee de burgers een kijkje achter de schermen geven.</p>
      <p sl="sv">De financiering van de vergoeding is een zeer controversiële kwestie – niet tussen de Commissie, de Raad en mij, maar in het Parlement. Sommigen willen een vaste vergoeding, waaraan niet te tornen valt en die gelijk is voor iedereen. Dat zou misschien een goede oplossing zijn, maar experimenten in deze richting zijn mislukt. De landen zijn wat dit betreft niet allemaal gelijk. Men werkt niet met dezelfde voorwaarden van Portugal tot Finland of van Ierland tot Hongarije. Het voorstel dat nu ter tafel ligt is volgens mij echter redelijk evenwichtig. Er moet een vergoeding gevraagd worden, maar er is duidelijk omschreven voor welke uitgaven deze vergoeding geldt. Bovendien moet speciaal rekening worden gehouden met kleine en middelgrote ondernemingen, iets waar ik zeer aan hecht. Het is van belang dat wij in het Europees Parlement de kleine producenten en de verschillende producten beschermen die de kern vormen van het culinaire culturele erfgoed van Europa. We moeten ze in bescherming nemen en ze een kans geven. We moeten ze niet uitzonderen van onze veiligheidsmaatregelen, maar we kunnen wel lagere vergoedingen vragen voor de onderhavige controles.</p>
      <p sl="sv">Ik doe een beroep op u allen om vandaag niet alleen voor te stemmen, ondanks alle geconstateerde problemen, maar ook om mijn compromis-stemlijst te volgen. Tot slot wil ik nogmaals veel dank betuigen aan de Commissie, de Raad en vooral aan het Italiaanse en het Ierse voorzitterschap. Hartelijk dank voor de fantastische samenwerking!</p>
    </intervention>
    <intervention id="2-011" speaker_id="1106" name="Renzo IMBENI" is_mep="True" mode="spoken" nationality="Italy" birth_date="12-10-1944" birth_place="Modena" p_group="Group of the Party of European Socialists" m_state="IT">
      <p sl="nl">Wat betreft de vraag of er al dan niet een besluit over de stemming genomen wordt, met betrekking tot hetgeen mevrouw Klaß gezegd heeft, herhaal ik nog maar eens – omdat ook u, mevrouw Paulsen, verwezen heeft naar de voortekenen dat de stemming tot een positieve uitslag zal leiden – dat het plenum door middel van een stemming zal besluiten of deze stemming al dan niet uitgesteld moet worden.</p>
    </intervention>
    <intervention id="2-012" speaker_id="4528" name="Neil PARISH" is_mep="True" mode="spoken" nationality="United Kingdom" birth_date="26-05-1956" birth_place="Bridgwater" p_group="Group of the European People's Party (Christian Democrats) and European Democrats" m_state="GB">
      <p sl="en">rapporteur voor het advies van de Commissie landbouw en plattelandsontwikkeling. - Mijnheer de Voorzitter, ik voer het woord namens mevrouw Doyle, die hier vanmorgen niet aanwezig kan zijn.</p>
      <p sl="en">Wij zijn blij met de voeder- en levensmiddelencontroles waarmee in heel Europa de gezondheid van dieren en een goede kwaliteit van het vlees kan worden gewaarborgd. We moeten de bedrijfstak echter de tijd gunnen om voor heel Europa een uniforme aanpak te ontwikkelen. Ik wil graag dat commissaris Byrne uitvoeriger uitlegt hoe wij geïmporteerde diervoeders aan dezelfde soort controles gaan onderwerpen. Het is erg belangrijk dat dezelfde strenge controles niet alleen worden gehanteerd voor onze Europese, maar ook voor geïmporteerde diervoeders.</p>
      <p sl="en">Ook het dierenwelzijn is van uitermate groot belang. Mevrouw Paulsen heeft het gehad over etikettering. Consumenten moeten uit de informatie op het etiket kunnen afleiden welke producten voldoen aan de hoge normen van dierenwelzijn die in Europa gelden. Zij moeten ook kunnen zien welke producten niet aan deze hoge normen voldoen.</p>
      <p sl="en">Er moet worden gekeken naar de inspectiekosten binnen de EU en de vergoedingen die daarvoor aan elk bedrijf in rekening worden gebracht. Als namelijk het ene land beduidend hogere bedragen voor de inspecties vraagt dan het andere, ontstaan er verstoringen op de gehele interne markt. Algemeen gezegd moeten we deze controles toejuichen, maar we moeten oppassen voor een overmaat aan regelgeving.</p>
    </intervention>
    <intervention id="2-013" speaker_id="1929" name="Christa KLASS" is_mep="True" mode="spoken" nationality="Germany" birth_date="07-11-1951" birth_place="Osann" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, ik spreek vanochtend ook namens de heer Schnellhardt die helaas verhinderd is. De verordening inzake controles van diervoerders en levensmiddelen die wij vandaag bespreken, maakt deel uit van de maatregelen die de Europese Unie neemt ter verbetering van de voedselveiligheid. Het principe van een regelmatige controle - van boerderij tot winkel of tot op het bord - loopt als een rode draad door alle regelingen die betrekking hebben op deze problematiek. Dit heeft inmiddels geleid tot een grotere participatie van de betrokken partijen in de levensmiddelensector bij kwesties die verband houden met levensmiddelenveiligheid, tot een heldere afbakening van de verantwoordelijkheden en tot een meer wetenschappelijke basis en duidelijkere opzet van de officiële controles. De verordening inzake de controle van diervoeders en levensmiddelen kan in dit verband als kaderwetgeving worden beschouwd.</p>
      <p sl="de">Helaas moet geconstateerd worden dat de behandeling van deze verordening in het Europees Parlement niet via de gebruikelijke parlementaire procedure verloopt. De tekst die vandaag in stemming wordt gebracht, is in wezen door de Europese Raad opgesteld en wijkt aanzienlijk af van het voorstel van de Europese Commissie. Een uitgebreide behandeling van en discussie over de onderhavige tekst is niet mogelijk gebleken. Het Europees Parlement streeft al jaren naar meer bevoegdheden in wetgevingsprocedures. De procedure die bij deze verordening is gevolgd, staat echter haaks op dat streven.</p>
      <p sl="de">De verwijzing naar het welzijn en de gezondheid van dieren vinden wij een goede zaak. Wij staan echter kritisch ten opzichte van de manier waarop de controles op die gezondheid plaatsvinden. Het is bijvoorbeeld nog veel te eenvoudig om officiële controles aan derden over te laten. Ik ben van mening dat officiële controlewerkzaamheden door overheidsinstellingen uitgevoerd moeten worden om de onafhankelijkheid van die controles te waarborgen.</p>
      <p sl="de">Bij de voorgestelde procedure voor de financiering speelt hetzelfde probleem. Het klopt weliswaar dat de criteria voor het berekenen van de inspectievergoedingen in Europa op basis van dit voorstel uniform worden geregeld, maar de al jaren bekritiseerde handelsverstoring als gevolg van de enorme verschillen in de omvang van de vergoedingen, blijft bestaan. Sterker nog, het is op basis van dit voorstel mogelijk dat bedrijven in een en hetzelfde ressort afwijkende vergoedingen moeten betalen vanwege het verschil in afstand tot de controlerende instanties. Officiële controles zijn echter bedoeld om de volksgezondheid te waarborgen en de vergoedingen die betaald moeten worden, dienen daarom voor alle bedrijven min of meer gelijk te zijn.</p>
      <p sl="de">Doordat er niet op de nationale controleplannen wordt ingehaakt en er evenmin nader wordt ingegaan op de financiering van ad-hoccontroles, leidt de voorgestelde procedure tot financiële risico’s voor de ondernemingen.</p>
      <p sl="de">Tot slot wil ik graag onderstrepen dat veel van de voorgestelde initiatieven toch op onze steun kunnen rekenen. Door de opgelegde en ongebruikelijke totstandkoming van de wetgevingstekst is een intensieve en grondige bestudering van het voorstel echter niet mogelijk geweest. Zo werden er met korte tussenpozen telkens weer nieuwe ontwerpen gepresenteerd en is de definitieve versie van de amendementen in de eigen taal pas sinds vanochtend beschikbaar. Het is dan ook niet uitgesloten dat mogelijke gebreken en kritische punten door de haast onopgemerkt zijn gebleven. Daarom kan ook niet verwacht worden dat wij zonder voorbehoud onze steun aan deze verordening zullen geven.</p>
    </intervention>
    <intervention id="2-014" speaker_id="4480" name="Margrietus van den BERG" is_mep="True" mode="spoken" nationality="Netherlands" birth_date="22-03-1946" birth_place="Ammerstol" p_group="Socialist Group in the European Parliament" m_state="NL">
      <p sl="nl">Voorzitter, ik spreek hier namens Dorette Corbey en wil graag een vijftal opmerkingen formuleren.</p>
      <p sl="nl">In de eerste plaats is transparantie bij voedselveiligheid en de controle daarop natuurlijk van groot belang. Meer regels en meer controle zijn op zich geen garantie voor betere voedselveiligheid. Aan gerommel met voedsel kunnen we alleen een eind maken, als we ook transparantie eisen. Informatie over bedrijven die het niet zo nauw nemen met voedselveiligheid moet openbaar zijn. Wie rommelt, verliest klanten. Transparantie is een belangrijke voorwaarde voor voedselveiligheid en we zijn tevreden over het bereikte compromis.</p>
      <p sl="nl">Ten tweede moet de financiering van de controles eerlijk zijn. Oneigenlijke steun aan bedrijven en oneerlijke concurrentie moeten we tegengaan. Kleine bedrijven kunnen korting krijgen, zodat we deze categorie bedrijven, die in de voedselsector zeer belangrijk is, enigszins tegemoet komen.</p>
      <p sl="nl">Een derde opmerking gaat over een correcte en eerlijke toepassing van deze wetgeving. Onze fractie heeft gepleit voor gelijke controles en gelijke methodes in de hele Unie. Het kan niet zo zijn dat de lading in Rotterdam wordt afgekeurd op grond van voedselveiligheid maar vervolgens via een andere weg alsnog de Unie binnenkomt. Onze vraag aan de Commissie: kan de Commissie toezeggen dat zij in het belang van de Europese burger en in het belang van eerlijke concurrentie scherp zal toezien op de correcte implementatie van deze wetgeving?</p>
      <p sl="nl">Ten vierde is onze fractie zeer ingenomen met de steun die de Unie gaat geven aan de ontwikkelingslanden, om deze landen te helpen capaciteit op te bouwen, om te voldoen aan de Europese regels voor voedselveiligheid. Zo snijdt het mes aan twee kanten. De Unie vergroot de voedselveiligheid van ingevoerde producten en de ontwikkelingslanden krijgen belangrijke steun om maatregelen te nemen die hun voedselveiligheidssituatie en daarmee hun handelspositie kunnen verbeteren. Voedselveiligheid mag geen dekmantel zijn voor protectionisme. Commissaris, we moeten hier ook de actualiteit in het oog houden. Gelet op de uitbraak van de vogelpest in Azië, is het belangrijk dat de veiligheid van levensmiddelen reeds in de landen van herkomst wordt gecontroleerd. Kan de Commissie beamen dat deze en andere Gemeenschapswetgeving de Unie een goede en afdoende bescherming biedt tegen de insleep van besmettelijke ziektes, zoals de vogelpest?</p>
      <p sl="nl">Tenslotte nog een algemene opmerking. Ik wil namens onze fractie, de sociaal-democraten, nogmaals mevrouw Paulsen maar ook de Raad en de Commissie bedanken voor hun constructieve werk. We hopen dat met deze mijlpaal een belangrijk stuk werk van de laatste vijf jaren is afgesloten en we kijken uit naar de antwoorden van de Commissie.</p>
    </intervention>
    <intervention id="2-015" speaker_id="4751" name="Bart STAES" is_mep="True" mode="spoken" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Voorzitter, collega's, mijnheer de commissaris, het compromis dat tussen vier fracties bereikt is, zorgt ervoor dat deze controleverordening straks gepubliceerd kan worden in het Publicatieblad en grotendeels van kracht kan worden op 1 januari 2006.</p>
      <p sl="nl">Mijn fractie heeft met veel genoegen deelgenomen aan de besprekingen over het compromis, niet in het minst wegens de verwijzing naar het strafrecht in amendement 206.</p>
      <p sl="nl">Nu verneem ik dat de Raad hier zeer weigerachtig tegenover staat. Ik betreur dat de Raad op dit ogenblik niet deelneemt aan het debat en zich ook niet uitspreekt over het compromis dat we tussen vier fracties hebben bereikt. Daarom steun ik eigenlijk het verzoek van mevrouw Klaß, zij het om andere redenen dan de taal, om de stemming uit te stellen tot morgen, zodat we de Raad de kans geven alsnog overleg te plegen en zich hier voor de plenaire vergadering over de verwijzing naar het strafrecht in amendement 206 uit te spreken.</p>
      <p sl="nl">Ik wil een aantal belangrijke elementen van deze verordening voor onze fractie benadrukken. Ten eerste is uiteraard, zoals mevrouw de rapporteur zelf heeft gezegd, de uitbreiding van het toepassingsgebied van de verordening van diervoeder naar dierenwelzijn en diergezondheid belangrijk. Ten tweede, de uitdrukkelijke vermelding van de noodzaak van onaangekondigde controles. Ten derde, de noodzaak van overheidscontroles op de zelfcontrole en de controle op de etikettering. Ten vierde, zeer praktisch, het vermijden van belangenvermenging bij controleurs. We hebben in België geleerd dat die nog bestaat. Er zijn nog altijd zelfstandige dierenartsen, met een eigen praktijk, die controles uitvoeren. Ten vijfde, het opleggen van kwaliteitsvoorwaarden aan laboratoria. Ten zesde, de noodzaak van samenwerking tussen nationale en regionale autoriteiten, dat heeft de MPA-zaak ons geleerd.</p>
      <p sl="nl">Tenslotte, mijnheer de Voorzitter, is het, aangezien op dit gebied heel vaak internationale netwerken actief zijn, enorm belangrijk dat er internationale samenwerking bestaat tussen de controlediensten en de douane, alsmede tussen autoriteiten, en dat er contactinstanties komen. Ik geloof dat we met deze verordening een grote stap vooruit zetten en ik hoop dat wij met grote meerderheid het compromis van de vier fracties kunnen goedkeuren.</p>
    </intervention>
    <intervention id="2-016" speaker_id="2199" name="Liam HYLAND" is_mep="True" mode="spoken" nationality="Ireland" birth_date="23-04-1933" birth_place="Portlaoise" p_group="Union for Europe of the Nations Group" m_state="IE">
      <p sl="en">Mijnheer de Voorzitter, net als de andere sprekers wil ik de rapporteur complimenteren met dit zeer belangrijke verslag. Voor eens en voor altijd moet worden voorkomen dat er opnieuw, zoals in de afgelopen jaren, bij Europese consumenten, boeren en de agrovoedingssector paniek ontstaat over de veiligheid van ons voedsel. Ik geloof dat de Commissie en wel speciaal in de persoon van commissaris Byrne, een uitstekende prestatie heeft geleverd. Zij heeft systematisch een reeks wetgevingsvoorstellen ingediend waarin alle vraagstukken worden behandeld die aan de orde moeten worden gesteld om onze consumenten van boer tot bord een veilig en traceerbaar product aan te bieden.</p>
      <p sl="en">In dit specifieke voorstel worden enkele duidelijke zwakke plekken van de controlediensten besproken. Men heeft zich enorm ingespannen om vóór het eind van deze zittingsperiode dit dossier in eerste lezing te kunnen afsluiten. Aanvankelijk wilde de Commissie strafrechtelijke sancties instellen, maar gezien het unanieme verzet van de lidstaten tegen deze benadering zag zij daar wijselijk van af. Uiteindelijk besloot zij een verklaring over deze kwestie af te geven.</p>
      <p sl="en">Een andere kwestie die speelde, had betrekking op het toepassingsgebied en op de vraag of in de voorgestelde verordening alle aspecten van diergezondheid en dierenwelzijn moesten worden opgenomen of alleen de aspecten die te maken hadden met de voedselveiligheid. Ik ben blij dat de Raad uiteindelijk heeft ingestemd met het bredere toepassingsgebied waarop het Parlement had aangedrongen.</p>
      <p sl="en">Ook werd er heftig gediscussieerd over de vergoedingen. Volgens de jongste tekst blijven de vergoedingen van toepassing op dezelfde activiteiten als waarvoor ze nu gelden, dat wil zeggen de inspectie van vlees- en visserijproducten, het testen van veterinaire residuen en controles van levende dieren.</p>
    </intervention>
    <intervention id="2-017" speaker_id="4416" name="Jean-Louis BERNIÉ" is_mep="True" mode="spoken" nationality="France" birth_date="22-08-1953" birth_place="Querigut" p_group="Group for a Europe of Democracies and Diversities" m_state="FR">
      <p sl="fr">Mijnheer de Voorzitter, de opeenvolging van omvangrijke voedselcrises zoals mond- en klauwzeer en BSE noopt tot optreden, maar niet tot elke prijs.</p>
      <p sl="fr">Het opleggen van strafmaatregelen zoals de Europese Commissie voorstelt lijkt me in strijd met artikel 175 van het Verdrag. Ik had overigens, samen met mijn collega Blokland een schrappingsamendement ingediend, al voordat het Ierse voorzitterschap de strafbaarstelling van bewuste overtredingen of grove nalatigheid schrapte. Harmonisering van de controlekosten via een Europese vergoeding is onaanvaardbaar om de volgende redenen: de maatregel is nu al moeilijk uitvoerbaar vanwege de diversiteit aan productiewijzen en -kosten in de huidige vijftien lidstaten. Hoe kan dat ooit werken met vijfentwintig, terwijl bovendien deze vergoeding niet meer dan 10 procent mag afwijken van de gemiddelde vergoedingen binnen de Unie? Tenslotte kan het Parlement juridisch gezien niet beslissen over het instellen van een Europese belasting, want een dergelijke maatregel is – ik herhaal het nog maar eens – alleen mogelijk middels een unaniem besluit van de Raad.</p>
      <p sl="fr">Overigens moeten we de invoercontroles strikt handhaven. Het zou aan niemand uit te leggen zijn als aan de actoren binnen de Unie strenge controles werden opgelegd terwijl die in derde landen daaraan ontsnapten. Bovendien is voor de installaties van primaire producenten een speciale regeling nodig, om te voorkomen dat de stabiliteit van familiebedrijven die zeer gewaardeerde traditionele producten maken waar streken hun bekendheid aan ontlenen, in gevaar komt. Tot slot, de Commissie is niet bevoegd te oordelen over de mate waarin nationale plannen overeenkomen met de onderhavige verordening.</p>
    </intervention>
    <intervention id="2-018" speaker_id="4543" name="Robert GOODWILL" is_mep="True" mode="spoken" nationality="United Kingdom" birth_date="31-12-1956" birth_place="Malton" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, ik wil mevrouw Paulsen bedanken voor het vele werk dat zij heeft verricht om tot dit ingewikkelde compromis te komen. Ik ben blij dat er in dit voorstel aandacht wordt besteed aan het dierenwelzijn, maar ik ben het met mevrouw Klaß eens dat we een beetje te hard van stapel lopen. We hebben tijd nodig om elk aspect van deze complexe consensus te bestuderen.</p>
      <p sl="en">Ik ben ook bang dat we opnieuw met onbedoelde gevolgen te maken zullen krijgen. Wellicht herinnert u zich nog hoe de Britse regering de oorspronkelijke slachthuisverordeningen annexeerde en deze van een gouden randje voorzag. Dit leidde tot zeer hoge kosten voor enkele slachthuizen die als gevolg daarvan moesten sluiten. Daardoor moesten dieren over zeer grote afstanden naar slachthuizen worden vervoerd.</p>
      <p sl="en">Ten eerste wil ik het hebben over de heffingen. Het is waar dat de vrije markt wordt verstoord wanneer in verschillende landen verschillende heffingen worden geïnd. Gemeenschappelijke heffingen geven echter niet de verschillen weer in inspectiekosten tussen bijvoorbeeld Litouwen en Duitsland. Op dit moment lijkt er een evenwicht te bestaan, in die zin dat de kosten de daadwerkelijke kosten van deze inspecties weerspiegelen. De regelgeving kan evenwel mazen bevatten, wat met name tot uitdrukking komt in de wijze waarop sommige landen "kleine exploitanten" omschrijven. Ja, ik steun uitzonderingsregelingen voor kleine exploitanten, maar ik kan me heel goed voorstellen hoe sommige landen die de productie in afgelegen gebieden willen subsidiëren, oneigenlijk gebruik van die omschrijving zullen gaan maken.</p>
      <p sl="en">Ten tweede, waar het erom gaat overtreders aan de schandpaal te nagelen, kan niemand tegen vrijheid van informatie zijn. We zijn allemaal voor transparantie en openheid. Als dat niet zo was, zouden we geheimzinnigheid stimuleren. We moeten maar niet de situatie in het Verenigd Koninkrijk als voorbeeld nemen. Als je daar wordt vervolgd, kom je in de krant. Kleine overtredingen als een kapotte tegel in een slachthuis of muizenkeutels in een restaurant vind je daarentegen niet op de voorpagina van de plaatselijke krant.</p>
      <p sl="en">Hoewel ik de goede bedoelingen van het voorstel waardeer, moeten we er zorgvuldiger naar kijken om te voorkomen dat we niet nogmaals met onbedoelde gevolgen worden geconfronteerd.</p>
    </intervention>
    <intervention id="2-019" speaker_id="2174" name="Phillip WHITEHEAD" is_mep="True" mode="spoken" nationality="United Kingdom" birth_date="30-05-1937" birth_place="Matlock" p_group="Socialist Group in the European Parliament" m_state="GB">
      <p sl="en">Mijnheer de Voorzitter, vandaag bevinden wij ons in het gezelschap van oudgedienden, de groep parlementsleden die gedurende de afgelopen zittingsperiode samen met de commissaris hebben getracht een oplossing te vinden voor de voedselveiligheid en -hygiëne.</p>
      <p sl="en">Ik wil een persoonlijk eerbetoon uitspreken aan mevrouw Paulsen die op dit gebied een aantal ingewikkelde en moeilijke maatregelen heeft voorgesteld. De heer Goodwill zei dat deze maatregelen onbedoelde gevolgen zullen hebben. Ik wil hem graag wijzen op het beginsel van het "verkeerde moment", op grond waarvan het nooit het juiste moment is om iets te doen. Welnu, het is de hoogste tijd om datgene te doen wat we nu aan het doen zijn. De instellingen zijn tot een akkoord gekomen. Op het punt van sancties, financiering, transparantie en invoercontroles zijn de voorstellen aanzienlijk gewijzigd. Samen met de inbreng van de Raad heeft dat geleid tot een goed voorstel. Voor mevrouw Paulsen is dit een heel goed voorstel om mee te eindigen, want ik weet dat dit wel eens haar laatste verslag voor het Parlement zou kunnen zijn. We zijn haar veel dank verschuldigd.</p>
      <p sl="en">De belangrijkste kwesties die zijn besproken en die ik wil noemen, zijn, ten eerste, de vraag hoe er een evenwicht in de vergoedingen kan worden aangebracht. Zoals de heer Goodwill heeft gezegd, moet dit een evenwicht zijn dat voor kleine exploitanten rechtvaardig is. Wel moet voorkomen worden dat sommige bedrijven de regels misbruiken en omzeilen.</p>
      <p sl="en">Ten tweede, hoever kunnen we gaan om ontwikkelingslanden te helpen aan de EU-normen te voldoen? Hoe moeten deze normen worden toegepast en welke steun kunnen we bieden? En het belangrijkste: hoe kunnen we garanderen dat het systeem van voorafgaande kennisgeving voor risicoproducten werkt in havens die over de benodigde voorzieningen beschikken om deze producten te kunnen behandelen? Bij de handelwijze in deze havens van binnenkomst kan een groot vraagteken worden geplaatst. De recente ervaring heeft ons geleerd dat we dit probleem moeten aanpakken.</p>
      <p sl="en">Tenslotte ben ik bijzonder blij dat we enige overeenstemming hebben bereikt over de sancties. De oorspronkelijk voorgestelde sancties waren niet goed en zouden niet hebben gewerkt. Het doet mij deugd te kunnen zeggen dat de weg die we nu inslaan en waaraan de meeste hoofdrolspelers hun fiat hebben gegeven, vermoedelijk succesvol zal zijn.</p>
    </intervention>
    <intervention id="2-020" speaker_id="1059" name="Hiltrud BREYER" is_mep="True" mode="spoken" nationality="Germany" birth_date="22-08-1957" birth_place="Saarbrücken" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, in Europees verband is de kwestie die de mensen het meeste aanspreekt de consumentenbescherming. Desondanks moeten wij constateren dat er op dit gebied nog weinig bereikt is. Wij hebben de afgelopen jaren de schandalen met levensmiddelen niet zodanig kunnen terugdringen dat de situatie nu veilig is en dat zal ook niet door deze kaderrichtlijn worden bereikt. Helaas is de controle op levensmiddelen nog steeds een farce. Er zijn op basis van deze richtlijn gelukkig ook de nodige successen geboekt. De Fractie De Groenen is uiteraard bijzonder verheugd dat de gezondheid van dieren nu eindelijk ook een onderdeel van de controles op levensmiddelen vormt. Inmiddels is de controledichtheid weliswaar verbeterd, maar wij hebben ook nog nationale controleverslagen nodig. Uit een onderzoek in Duitsland is namelijk gebleken dat het grootste probleem er juist in bestaat dat er in de praktijk te weinig controles plaatsvinden. Wij hebben dan ook veel meer financiële armslag voor de levensmiddelencontrole nodig zodat er meer controles uitgevoerd kunnen worden. In het verleden is er zo weinig gecontroleerd dat iemand die inbreuk maakte op de regels op levensmiddelengebied zich niet echt zorgen hoefde te maken dat hij of zij betrapt zou worden. Dat is tot nu toe het zwakke punt in alle lidstaten geweest.</p>
      <p sl="de">Wij zouden graag hebben gezien dat er ook met betrekking tot de laboratoriummethoden grotere overeenstemming was bereikt en dat er over de wijze waarop er in de lidstaten wordt gecontroleerd een harmonisering tot stand was gebracht. Wat wij dringend nodig hebben, is dat wij - analoog aan de milieu-informatierichtlijn - nu eindelijk ook een richtlijn inzake de consumenteninformatie krijgen. Ik geef de hoop daarop niet op, mijnheer de commissaris, en ik zou u willen vragen om uw standpunt daaromtrent kenbaar te maken. De consumenten, dat wil zeggen de burgers, hebben er net zo veel recht op om geïnformeerd te worden over wat zich in de levensmiddelensector afspeelt als dat zij het recht hebben om te weten wat er met het milieu gebeurt.</p>
      <p sl="de">Tot slot een laatste punt. Ik hoop dat de Raad nu eindelijk ophoudt met verstoppertje spelen en ons vandaag glashelder meedeelt wat er met de vergoedingen en de sancties gaat gebeuren. Dat schept namelijk duidelijkheid in verband met de stemming. Wij kunnen namelijk geen intensievere levensmiddelencontrole of een betere gezondheid voor dieren verlangen als de Raad zich over deze kwestie in het duister hult en niet de benodigde transparantie ten opzichte van het Parlement in acht neemt. Meer vragen wij niet. Wat wij nodig hebben is een controle op levensmiddelen …</p>
      <a text="(Spreekster wordt door de Voorzitter onderbroken.)"/>
    </intervention>
    <intervention id="2-021" speaker_id="2231" name="Patricia McKENNA" is_mep="True" mode="spoken" nationality="Ireland" birth_date="13-03-1957" birth_place="Monaghan" p_group="Group of the Greens/European Free Alliance" m_state="IE">
      <p sl="en">Mijnheer de Voorzitter, ook ik wil mevrouw Paulsen feliciteren met haar verslag. Daarin zijn enkele zeer belangrijke punten opgenomen, zoals vele anderen reeds hebben gezegd. Ik ben vooral blij dat in het verslag over dierenwelzijn wordt gesproken. Sommige mensen zien daar het nut niet van in, maar volgens mij is dat heel belangrijk.</p>
      <p sl="en">Hier geldt wat ook voor een heleboel andere wetgeving in de Europese Unie geldt die wel van kracht is, maar niet wordt gehandhaafd: er zijn geen controles. Als er wetgeving en regels zijn, moeten deze worden gehandhaafd. Zonder passende en adequate controles is dat niet mogelijk.</p>
      <p sl="en">Het meest maak ik me zorgen over de sancties; het valt te betreuren dat daarover in het verslag niet wordt gerept. Zonder adequate sancties kun je lidstaten en bedrijven niet dwingen zich aan de wet te houden. In het verleden hebben we gezien dat verantwoordelijken van bedrijven die een voedselschandaal hebben veroorzaakt, nooit in de gevangenis terechtkomen; zij krijgen geen passende straf. Er worden alleen maar belachelijk lage boetes uitgedeeld die niemand ervan weerhouden met dit soort overtredingen door te gaan. Zonder sancties komen we geen stap verder, omdat we zowel beloningen als straffen achter de hand moeten hebben om ervoor te zorgen dat de wetgeving wordt nageleefd.</p>
    </intervention>
    <intervention id="2-022" speaker_id="photo_generic" name="Byrne" is_mep="True" mode="spoken" role="Commissie">
      <p sl="en">Mijnheer de Voorzitter, ik ben dankbaar dat het Parlement zo positief staat tegenover ons voorstel voor officiële controles van diervoeders en levensmiddelen. Ook heeft het de noodzaak bekrachtigd op nationaal en communautair niveau beter toezicht uit te oefenen op de voeder- en levensmiddelenketen.</p>
      <p sl="en">Graag wil ik nogmaals mijn waardering uitspreken voor de intense en productieve bijdrage van de diverse commissies en het belang en de gevoeligheid van de kwesties die vandaag besproken worden, beklemtonen. Deze kwesties zijn dankzij het uitstekende werk van mevrouw Paulsen aan de orde gesteld en bestudeerd.</p>
      <p sl="en">Ik begrijp de nadruk die op bepaalde zaken wordt gelegd, zoals een grotere transparantie en de erkenning van de inspanningen van goede bedrijven om veilige levensmiddelen en diervoeders te produceren. De Commissie betreurt het dat haar voorstel om strafrechtelijke sancties in te voeren, niet door de Raad en het Parlement wordt gesteund. De Commissie is van mening dat de controles van voeder- en levensmiddelenexploitanten door de toepassing van strafrechtelijke sancties aanzienlijk zouden worden versterkt. De Commissie is het niet met het Parlement en de Raad eens dat artikel 55, leden 2 en 3, betrekking hebben op de derde pijler. Zij merkt daarbij op dat dit vraagstuk reeds in een andere zaak aan het Hof van Justitie is voorgelegd.</p>
      <p sl="en">Onder deze omstandigheden en met inachtneming van de algehele politieke context van deze procedure is de Commissie bereid artikel 55, leden 2 en 3, van dit voorstel, in afwachting van de uitspraak van het Hof, in te trekken. Zij behoudt zich het recht voor in een later stadium opnieuw maatregelen voor strafrechtelijke sancties op dit gebied voor te stellen.</p>
      <p sl="en">Mevrouw Paulsen heeft de gevoelige behandeling van kleine ondernemingen aan de orde gesteld. Ik verwijs naar de bepaling in de wetgeving die voorziet in speciale regels voor kleine bedrijven. Zij heeft in dit Parlement uitgebreid ervaring opgedaan met vraagstukken rondom voedselveiligheid en dus weet zij dat er soortgelijke gevoelige bepalingen in de hygiëneverordening zijn opgenomen. Zij weet ook dat in de recentelijk herziene voorstellen van commissaris Fischler op het gebied van het gemeenschappelijk landbouwbeleid een bijzondere bepaling is opgenomen voor de financiering van kleine en middelgrote levensmiddelenbedrijven in de gehele EU, vooral in plattelandsgebieden.</p>
      <p sl="en">De heer Parish heeft gesproken over invoercontroles. Derde landen moeten garanties geven dat zij zich aan de EU-wetgeving houden. Als deze garanties niet worden gegeven, wordt de invoer aan speciale controles onderworpen of simpelweg verboden. Geïmporteerde diervoeders en levensmiddelen zullen bij aankomst worden gecontroleerd. Het controlesysteem is gebaseerd op het risiconiveau: hoe hoger het risico, hoe intensiever de invoercontroles. Zo zullen levensmiddelen die bepaalde toxines kunnen bevatten, uitgebreid worden onderzocht.</p>
      <p sl="en">Vervolgens kwam de heer Whitehead met de vraag hoe we kunnen waarborgen dat het systeem van voorafgaande kennisgeving naar behoren functioneert. Daarvoor bestaan reeds veterinaire controles. Om dit controlesysteem voor ons onderwerp geschikt te maken, zullen slechts kleine aanpassingen worden aangebracht in de bestaande bepalingen voor veterinaire controles. Hier is over nagedacht; mijn ambtenaren hebben dit als aandachtspunt onderkend en het zal op technisch niveau worden behandeld.</p>
      <p sl="en">De heer Parish heeft ook over het dierenwelzijn gesproken. Zoals hij waarschijnlijk weet, wordt dierenwelzijn niet genoemd in de gezondheids- en fytosanitaire voorschriften van de WTO en met onze internationale handelspartners bestaat er derhalve geen consensus over de organisatie van controles die verband houden met regels voor dierenwelzijn. De Commissie stelt voor met derde landen overeenkomsten over dierenwelzijn te sluiten. De Commissie heeft de kwestie ook in het Internationaal Bureau voor besmettelijke veeziekten (OIE) aan de orde gesteld om het op de internationale agenda te plaatsen. Enkele weken geleden heb ik in Parijs een conferentie bijgewoond, waar het OIE duidelijk heeft aangegeven dat het dierenwelzijn een belangrijkere plaats in de internationale handel wil geven. Deze wetgeving voorziet ook in nationale controlemaatregelen waarop de FAO toezicht kan houden. De FAO zal nagaan of deze maatregelen naar behoren werken.</p>
      <p sl="en">Er zijn zorgen geuit over de mogelijke verplaatsing van handel van de ene haven naar de andere als gevolg van verschillende inspectieniveaus en de toepassing van minder dure controlemaatregelen. Dit zou voordelig uitpakken voor levensmiddelenexploitanten. Daarom wordt in het voorstel een standaardniveau voor de veterinaire sector vastgesteld. Verder zal het voorstel ertoe bijdragen dat de invoercontroles worden geharmoniseerd. Ik geloof dat het voorstel de essentiële elementen bevat om verplaatsing van handel te voorkomen.</p>
      <p sl="en">Mevrouw Klaß heeft het systeem van inspectievergoedingen aan de orde gesteld en gevraagd waarom deze niet op een meer centraal niveau kunnen worden geregeld. Daar zijn een aantal redenen voor en sommige daarvan zijn eerder vandaag al door enkele sprekers genoemd. Zo lopen de inspectiekosten in Europa uiteen. Dat komt door verschillen in lonen, energiekosten, enzovoort. In verscheidene lidstaten worden de vergoedingen op lokaal niveau geregeld, wat resulteert in verschillende vergoedingen binnen één enkele lidstaat. De Commissie kan onmogelijk haar controlebevoegdheden uitoefenen gezien de gecompliceerde methoden voor de controle van nationale of regionale financieringssystemen. Daarom meent zij dat het voorliggende voorstel het juiste antwoord is op dit enigszins complexe vraagstuk.</p>
      <p sl="en">Tot slot bevestig ik dat de Commissie een aanzienlijk aantal van de ingediende amendementen goedkeurt. Aan het Parlement wordt een volledig overzicht van de standpunten van de Commissie over alle amendementen verstrekt en ik vertrouw erop dat dit overzicht in het verslag van deze vergadering wordt opgenomen. Eventuele ingediende amendementen die geen deel uitmaken van het pakket, kan de Commissie niet goedkeuren.</p>
    </intervention>
    <intervention id="2-023" speaker_id="1106" name="Renzo IMBENI" is_mep="True" mode="spoken" nationality="Italy" birth_date="12-10-1944" birth_place="Modena" p_group="Group of the Party of European Socialists" m_state="IT">
      <p sl="nl">Dank u, commissaris Byrne.</p>
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats.</p>
    </intervention>
  </section>
  <section id="creitem3" title="Intellectuele-eigendomsrechten">
    <intervention id="2-025" speaker_id="1106" name="Renzo IMBENI" is_mep="True" mode="spoken" nationality="Italy" birth_date="12-10-1944" birth_place="Modena" p_group="Group of the Party of European Socialists" m_state="IT">
      <p sl="nl">Aan de orde is het verslag (A5-0468/2003) van mevrouw Fourtou, namens de Commissie juridische zaken en interne markt, over het voorstel voor een richtlijn van het Europees Parlement en de Raad betreffende de maatregelen en procedures om de handhaving van intellectuele-eigendomsrechten te waarborgen (COM(2003) 46 - C5-0055/2003 - 2003/0024(COD)).</p>
    </intervention>
    <intervention id="2-026" speaker_id="photo_generic" name="Byrne" is_mep="True" mode="spoken" role="Commissie">
      <p sl="en">Mijnheer de Voorzitter, dit voorstel voor een richtlijn betreffende de handhaving van intellectuele-eigendomsrechten vormt een van de belangrijkste onderdelen van een actieplan van de Commissie van november 2000 ter bestrijding van namaak en piraterij, en is een aanvulling op de nieuwe douaneverordening.</p>
      <p sl="en">Namaak en piraterij nemen toe. Zij zijn schadelijk voor bedrijven, samenlevingen en regeringen en voor innovatie en creativiteit en kunnen zeer gevaarlijk zijn voor de volksgezondheid en veiligheid. Namakers en piraten ondermijnen de rechtmatige handel en dito culturele uitingen, omdat zij eindproducten kopiëren waarin veel is geïnvesteerd. Niet alleen consumenten en rechthebbenden zijn hiervan het slachtoffer. De lidstaten lopen aanzienlijke belastinginkomsten mis en de werkgelegenheid neemt af wanneer het niet goed gaat met het bedrijfsleven. Ook bestaat er een reële bedreiging voor de openbare orde. Tegenwoordig denkt men dat namaak en piraterij op commerciële schaal nog aantrekkelijker zijn dan drugshandel en de plegers van deze feiten zijn steeds vaker verbonden met de grootschalige georganiseerde misdaad.</p>
      <p sl="en">Dit voorstel voor een richtlijn is het antwoord van de Gemeenschap op deze dreiging. Het is geen eenvoudig voorstel, omdat het betrekking heeft op kwesties waarmee talrijke belangen zijn gemoeid en die vele sectoren en verschillende ministeries in de lidstaten aangaan, zoals cultuur, handel en industrie, economische zaken en justitie. Er is op zeer fijngevoelige, soms emotionele, wijze voor en tegen deze richtlijn gelobbyd en ik ben erkentelijk voor het feit dat het Parlement verantwoordelijkheidsbesef heeft getoond, ondanks de druk die is uitgeoefend. Duidelijk is echter wel dat er actie moet worden ondernomen. Daar bestaat geen twijfel over.</p>
      <p sl="en">De Commissie gelooft dat met de door het Coreper op 16 februari goedgekeurde tekst de tijd rijp is voor een positief besluit. De compromistekst vormt een adequate afweging tussen de belangen van rechthebbenden, commerciële gebruikers, consumenten en tussenpersonen. Dit evenwicht is op een andere manier bereikt dan in het voorstel van de Commissie, maar het is wel tot stand gekomen. Het voorstel houdt een aanzienlijke mate van harmonisering in en voorziet in gelijke concurrentievoorwaarden als het gaat om sancties en rechtsmiddelen. Dit is van wezenlijk belang om een bedrijfsklimaat te kunnen scheppen waarin de legitieme spelers niet voor de voeten worden gelopen door namakers en piraten.</p>
      <p sl="en">Op deze wijze worden de toezeggingen nagekomen die de Commissie en het Europees Parlement hebben gedaan in een mededeling van november 2000. Het betreft een mededeling die is voortgevloeid uit raadplegingen in het kader van een Groenboek in 1998. Ook draagt dit bij tot de verwezenlijking van de Lissabon-agenda.</p>
      <p sl="en">Om het noodzakelijke evenwicht in dit voorstel en de vereiste effectiviteit ervan te behouden, steunt de Commissie de nu voorliggende tekst, zoals deze wordt voorgesteld door middel van de compromisamendementen die gezamenlijk door vier fracties zijn ingediend. De compromistekst is dus het resultaat van zeer intensieve, gezamenlijke inspanningen van alle drie instellingen.</p>
      <p sl="en">Ik wil van de gelegenheid gebruik maken om het Europees Parlement als geheel te bedanken voor de belangstelling die het voor dit belangrijke stuk wetgeving heeft getoond, en voor zijn zeer constructieve bijdragen, waarvan vele in de voorliggende tekst zijn terug te vinden. In het bijzonder wil ik de zeer bekwame rapporteur, mevrouw Fourtou, de schaduwrapporteur, mevrouw McCarthy, en de voorzitter van de Commissie industrie, externe handel, onderzoek en energie, de heer Berenguer Fuster, bedanken voor de professionele en efficiënte wijze waarop zij binnen hun instelling leiding aan deze operatie hebben gegeven.</p>
      <p sl="en">Zowel de Commissie industrie als de Commissie juridische zaken en interne markt heeft de relevante vraagstukken grondig bestudeerd. De vrucht van dit werk ligt nu voor ons in de vorm van amendementen waarover in deze plenaire vergadering moet worden gestemd. De Commissie verleent haar goedkeuring aan die amendementen die in de lijn liggen van de overeengekomen compromistekst, dat wil zeggen de amendementen 1 tot en met 52 en 56 tot en met 100. De amendementen 53 tot en met 55 en 103 tot en met 113 wijken van deze tekst af en moeten worden verworpen. De Commissie is van oordeel dat deze amendementen geen bijdrage leveren aan het evenwicht en de effectiviteit die in het compromis zijn bereikt. Met name stroken zij niet met de horizontale benadering. De richtlijn moet gelden voor inbreuken op alle intellectuele-eigendomsrechten.</p>
      <p sl="en">Nu we erkennen hoe schadelijk namaak en piraterij zijn, mogen we geen kostbare tijd meer verspillen. De Commissie moedigt het Europees Parlement aan voor de compromistekst van de Raad te stemmen zodat uitstel wordt voorkomen. Een dergelijke vertraging zou alleen maar gunstig zijn voor degenen die van illegale praktijken trachten te profiteren. Langer wachten heeft geen zin. Dit is de beste tekst die we kunnen krijgen.</p>
    </intervention>
    <intervention id="2-027" speaker_id="4336" name="Janelly FOURTOU" is_mep="True" mode="spoken" role="rapporteur" nationality="France" birth_date="04-02-1939" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Nu, zoals u zei mijnheer Byrne, namaak en piraterij hand over hand toenemen, is het voor onze economie van levensbelang dat we ons de benodigde instrumenten verschaffen om de handhaving van intellectuele-eigendomsrechten te waarborgen.</p>
      <p sl="fr">Laten we niet vergeten dat, toen de Commissie haar tekst in januari 2003 presenteerde, er al sinds 1998 op dat initiatief gewacht werd, namelijk sinds de publicatie van het Groenboek. Het Parlement heeft herhaaldelijk aangedrongen op optreden tegen namaak en piraterij en het heeft bovendien unaniem een resolutie aangenomen over dit Groenboek en een schriftelijke verklaring onderschreven.</p>
      <p sl="fr">De Commissie juridische zaken en interne markt is zich van deze noodzaak bewust en heeft op 27 november 2003 met 28 stemmen voor en 3 onthoudingen haar goedkeuring gehecht aan het geamendeerde verslag over de handhaving van intellectuele-eigendomsrechten. Onder druk van het tijdschema en vanwege de urgentie om ons aan de vooravond van de uitbreiding te verzekeren van een geharmoniseerde wetgeving waarmee we tegelijkertijd de rechten op het gebied van intellectuele eigendom, van innovatie en van creativiteit in alle vijfentwintig landen van de Gemeenschap kunnen handhaven, hebben we een originele procedure gevolgd.</p>
      <p sl="fr">Op instigatie van het voorzitterschap van de Raad is er sinds drie maanden een informele trialoog teneinde een compromis te vinden. Buiten de Raad, de Commissie en uw rapporteur hebben de rapporteur voor advies – te weten de voorzitter van de Commissie industrie, externe handel, onderzoek en energie –, en de schaduwrapporteurs aan die procedure deelgenomen; ik wil ze bedanken voor hun hulp en toewijding. Deze voortijdige bemiddeling was mogelijk dankzij de buitengewone bereidheid tot medewerking van het Ierse voorzitterschap, en daarvoor zou ik graag in het bijzonder mijn dank willen uitspreken. Tenslotte mag ook de Commissie niet worden vergeten, daar zij ons voortdurend met haar kennis van zaken ter zijde heeft gestaan.</p>
      <p sl="fr">De amendementen die vandaag zijn ingediend namens de Fractie van de Europese Volkspartij (Christendemocraten) en Europese Democraten, de Fractie van de Europese Sociaal-Democraten, de Fractie van de Europese Liberale en Democratische Partij en de Fractie Unie voor een Europa van Nationale Staten, stemmen precies overeen met de tekst van het compromis van de Raad. Dit uitermate uitgebalanceerde, rechtvaardige en evenwichtige compromis vormt een bevestiging van de boodschap waaraan wij zoveel waarde hechten over het belang van het intellectuele-eigendomsrecht. De punten van zorg die namens veel sectoren aan de orde zijn gesteld in het Parlement zijn erin verwerkt en er zijn talrijke waarborgen ingebouwd. Deze beschermen de belangen van de rechthebbenden zowel als van de consument. Overeenkomstig de internationale overeenkomsten waar de Gemeenschap deel van uitmaakt blijven alle inbreuken op het intellectuele-eigendomsrecht tot de toepassingssfeer van deze richtlijn behoren.</p>
      <p sl="fr">Voortaan zullen echter alleen handelingen voor commerciële doeleinden strafbaar zijn. Wanneer consumenten te goeder trouw handelen, zonder dat zij direct of indirect economisch of commercieel voordeel nastreven, valt dit niet onder de definitie van het begrip “commerciële doeleinden”. Deze uitbreiding van de toepassingssfeer doet niets af aan de reeds aangenomen sectoriële richtlijnen over copyright, elektronische handel en computerprogramma’s. De uitzondering voor kopieën voor privé-gebruik wordt hierdoor juist verstevigd.</p>
      <p sl="fr">Andere belangrijke punten uit de tekst betreffen de noodzaak om rekening te houden met rechten op verweer. Met name artikel 8 over voorlopige maatregelen waarborgt het recht op verweer, door de termijn waarbinnen een juridische procedure moet worden ingesteld te beperken en door te voorzien in een eventuele schadeloosstelling van de verweerder.</p>
      <p sl="fr">De bescherming van persoonsgegevens wordt bekrachtigd en bovendien dient elke maatregel die wordt getroffen gekenmerkt te worden door motivering en proportionaliteit door te waarborgen dat geen enkele barrière wordt opgeworpen voor de rechtmatige handel en de concurrentie. De juridische autoriteiten dienen te oordelen over de specificiteit van ieder apart geval alsmede het al dan niet opzettelijke karakter van elke inbreuk. Alle maatregelen die worden getroffen zijn civielrechtelijke en administratiefrechtelijke strafmaatregelen. Het compromis is open over de toekomst aangezien de richtlijn, met name met het oog op de ontwikkelingen op het gebied van de communautaire wetgeving, in een later stadium herzien kan worden.</p>
      <p sl="fr">Als u de compromisamendementen die u zijn voorgelegd goedkeurt, kan deze richtlijn in eerste lezing, vóór het einde van de zittingsperiode worden aangenomen. Dit zal een bewijs zijn van de efficiëntie van het werk van de drie instellingen en een teken van de integratie naar het uitgebreide Europa, en het zal het vertrouwen in de interne markt versterken. Dat is wat we nodig hebben om de uitdaging van de doelstellingen van Lissabon aan te kunnen gaan, om van onze Europese economie, die wordt gekenmerkt door innovatie, de meest concurrerende economie van de wereld te maken.</p>
    </intervention>
    <intervention id="2-028" speaker_id="1106" name="Renzo IMBENI" is_mep="True" mode="spoken" nationality="Italy" birth_date="12-10-1944" birth_place="Modena" p_group="Group of the Party of European Socialists" m_state="IT">
      <p sl="nl">Hartelijk dank, mevrouw Fourtou. Staat u mij toe u ook mijn persoonlijke gelukwensen aan te bieden met het compromis dat u verwacht. De twee andere ondervoorzitters en ik in de bemiddelingscomités zullen aldus minder te doen hebben.</p>
    </intervention>
    <intervention id="2-029" speaker_id="4333" name="Luis BERENGUER FUSTER" is_mep="True" mode="spoken" nationality="Spain" birth_date="19-01-1946" birth_place="Alicante" p_group="Group of the Party of European Socialists" m_state="ES">
      <p sl="es">rapporteur voor het advies van de Commissie industrie, externe handel, onderzoek en energie. - Mijnheer de Voorzitter, ik zou u er graag aan willen herinneren dat wij ons in een medebeslissingsprocedure bevinden en dat dit Parlement een medewetgevend orgaan is. Hoewel dat vanzelfsprekend is, weet u dat misschien nog niet, want ik betwijfel of dit Europees Parlement zich in dit geval behoorlijk van zijn taken heeft gekweten.</p>
      <p sl="es">Ik zal het uitleggen: in de maand december stemde de Commissie juridische zaken en interne markt over een tekst die nu niet zal worden goedgekeurd. Er zullen echter wel een aantal amendementen worden goedgekeurd die radicaal verschillen van de tekst waar in die commissie over is gestemd. Vanwaar dat verschil? Omdat de tekst waar de Commissie juridische zaken en interne markt over heeft gestemd beantwoordt aan de wil van de afgevaardigden, terwijl de uiteindelijke tekst die wij vandaag goedkeuren afkomstig is van de Raad.</p>
      <p sl="es">U moet mijn woorden niet opvatten als kritiek aan het adres van de rapporteur; dat is niet in het minst mijn bedoeling. Mevrouw Fourtou heeft haar werk goed gedaan door te proberen om standpunten te verenigen, maar uiteindelijk stuitte zij op de onbuigzame houding van de Raad, die zei: “Als jullie willen dat deze richtlijn wordt goedgekeurd, dan moeten jullie instemmen met dat wat wij zeggen”. En aangezien wij ons bewust zijn van de noodzaak dat deze richtlijn wordt goedgekeurd hebben wij – en met name mevrouw Fourtou - onze verantwoordelijkheid genomen. Je zou je echter kunnen afvragen of wij niet dezelfde verantwoordelijke houding van de Raad zouden moeten verlangen.</p>
      <p sl="es">Het lijdt geen twijfel dat deze richtlijn nodig is. Je kunt je echter afvragen of de goedgekeurde tekst leidt tot de oplossing van de problemen die ter sprake zijn gekomen. Ik denk dat ik mij niet vergis als ik zeg dat de aangenomen tekst de risee van de commentatoren wordt en veel problemen gaat veroorzaken voor de lidstaten als zij hun wetgeving aan deze richtlijn moeten aanpassen. Het streven van de Raad om te voorkomen dat een initiatief van de Europese Commissie strafrechtelijke bepalingen zou bevatten, heeft bijvoorbeeld geleid tot zo’n grote begripsverwarring tussen civiele sancties, administratieve procedures en administratieve sancties, dat ik niet weet wat de lidstaten gaan doen als zij er meer instemmen.</p>
      <p sl="es">Wij zullen deze tekst uiteraard goedkeuren, maar wel met grote terughoudendheid. Tegelijkertijd zullen wij, Spaanse socialisten, enkele amendementen steunen waarmee in ieder geval duidelijk wordt dat de Raad, met de gedwongen medewerking van het Europees Parlement, een goed initiatief van de Commissie compleet heeft weten te ontkrachten.</p>
    </intervention>
    <intervention id="2-030" speaker_id="4289" name="Angelika NIEBLER" is_mep="True" mode="spoken" nationality="Germany" birth_date="18-02-1963" birth_place="München" m_state="DE">
      <p sl="de">Mijnheer de Voorzitter, dames en heren, ik wil allereerst de rapporteur, mevrouw Fourtou, hartelijk bedanken voor het uitstekende werk dat zij heeft verricht. Volgens mij was het niet eenvoudig om met betrekking tot dit moeilijke dossier tot tevredenheid van alle fracties zowel overeenstemming met de Raad als met de Commissie te bereiken. Het onderhavige verslag, dat morgen in stemming wordt gebracht, is een goed compromis dat wij eigenlijk allemaal zouden moeten steunen.</p>
      <p sl="de">Ieder van ons weet van het bestaan van nagemaakte, goedkope Rolex-horloges, Lacoste-overhemden, Levi Strauss-spijkerbroeken, Louis Vuitton-tassen en dergelijke. Muziek en films worden illegaal op cd’s en dvd’s gekopieerd. Als je ziet wat er allemaal op de markt aangeboden wordt, zou je bijna moeten constateren dat die piraterij een onbelangrijk delict is. Dat is echter absoluut niet waar, geachte dames en heren! Het produceren en verkopen van namaakproducten en piraterij zijn juist helemaal geen onbelangrijke delicten. Zij leiden in Europa namelijk jaarlijks tot een schade van vele miljoenen, hetgeen een bedreiging voor onze economie en uiteindelijk ook voor onze werkgelegenheid vormt.</p>
      <p sl="de">De richtlijn is bedoeld om uniforme basisregels ter bestrijding van de piraterij te creëren. Met het oog op de aanstaande uitbreiding van de EU vormt die richtlijn precies het juiste signaal op het juiste moment. Wat wordt er nu eigenlijk met die richtlijn beoogd? Uiteraard moet hiervan een afschrikkende werking uitgaan, zodat de piraten en vervalsers zich in het vervolg wel twee keer zullen bedenken. Om dat te bereiken, is er een processueel kader opgesteld. Het gaat daarbij niet om nieuwe inzichten, maar er wordt slechts getracht om een processueel regulerend kader te creëren teneinde in heel Europa op uniforme wijze tegen piraten op te kunnen treden.</p>
      <p sl="de">Waar is de richtlijn niet voor bedoeld? De richtlijn is uiteraard niet bedoeld om jongeren te criminaliseren en strafbaar te stellen die zo nu en dan wat muziek van internet downloaden. Daarvoor is in de richtlijn echter al gezorgd. De strafrechtelijke instrumenten voor sancties die in eerste instantie in het ontwerp waren voorzien, zijn nu weer geschrapt - mede onder druk van onze rapporteur - en er is vastgelegd dat sancties uitsluitend op een eerlijke en redelijke manier toegepast mogen worden. Daarnaast zijn er ook nog andere mogelijkheden opgenomen om te voorkomen dat jongeren gecriminaliseerd worden. In de richtlijn is duidelijk vastgelegd dat dit in de praktijk niet mag gebeuren.</p>
      <p sl="de">De richtlijn mag natuurlijk ook geen belemmering voor de mededinging vormen. Dat punt heeft mevrouw Fourtou al aan de orde heeft gesteld en ik ben het met haar eens. Het kan niet de bedoeling zijn dat concurrenten de toegang tot de markt wordt ontzegd doordat er een beroep wordt gedaan op een vermeende schending van beschermde rechten. Er is zelfs een aparte overweging in de richtlijn opgenomen met de strekking dat dit niet de doelstelling van de richtlijn kan zijn.</p>
      <p sl="de">In combinatie met de bijbehorende amendementen waarover wij morgen zullen stemmen en waarvan ik hoop dat zij ook aangenomen zullen worden, wordt met deze richtlijn een goed en eerlijk compromis tot stand gebracht tussen de belangen van alle betrokkenen. Ik verzoek dan ook om steun voor de lijn die de rapporteur heeft uitgezet.</p>
    </intervention>
    <intervention id="2-031" speaker_id="2173" name="Arlene McCARTHY" is_mep="True" mode="spoken" nationality="United Kingdom" birth_date="10-10-1960" birth_place="Belfast " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, we weten allemaal dat namaak en productpiraterij epidemische vormen hebben aangenomen. Door het ontbreken van geharmoniseerde handhavingsregels is namaak een weinig risicovolle aangelegenheid. Met een kleine investering kunnen productvervalsers enorme winsten opstrijken. De Anti-Counterfeiting Group van het Verenigd Koninkrijk, die strijdt tegen namaakpraktijken, heeft berekend dat als gevolg van deze handel maar liefst 4000 mensen hun baan verliezen en dat alleen al met het BTW-bedrag van 1,75 miljard pond dat de overheid misloopt, vier nieuwe ziekenhuizen per jaar kunnen worden gebouwd.</p>
      <p sl="en">Kleding- en schoenenfabrikanten lijden de grootste verliezen en uiteindelijk is de consument het slachtoffer. Hun gezondheid en veiligheid wordt op het spel gezet met nepmedicijnen, voedingsmiddelen, speelgoed dat is bedekt met een giftige loodlaag, brandbare kinderkleding en nepalcohol dat een hoog methanolgehalte bevat. Door deze praktijken zijn mensen in het ziekenhuis beland. In Schotland is er zelfs een vrouw aan overleden.</p>
      <p sl="en">In mijn eigen regio, Noord-West-Engeland, worden steeds vaker nagemaakte goederen in beslag genomen door instanties die zich bezighouden met handelsnormen op het gebied van de intellectuele eigendom. Hier ziet u een voorbeeld: dit is een voetbalshirt van Manchester United, dat door vele jongeren wordt begeerd. Het is nep maar werd op straat voor de volle prijs aan de consument verkocht. Verre van een koopje, dus. Dit is een doosje Viagra dat nu via internet te verkrijgen is. In een huis in Oldham werden 50.000 van zulke doosjes in beslag genomen. Zij worden ingevoerd vanuit Thailand en door een uitgebreid netwerk van namakers in de gehele regio verhandeld.</p>
      <p sl="en">Er zit ook een meer sinistere kant aan deze namaak en piraterij. De Organised Crime Task Force in Noord-Ierland heeft gemeld dat bijna de helft van alle groepen die zich met de georganiseerde misdaad bezighouden, als een van hun werkterreinen de intellectuele eigendom hebben. Tweederde van deze groepen hebben bindingen met paramilitaire organisaties en dus moet de ontwerpwetgeving waarover wij vandaag stemmen, in dat kader worden bezien. Zij is niet zo ambitieus, radicaal of draconisch als veel tegenstanders haar graag afschilderen. Evenmin worden met deze wetgeving alle problemen van de rechthebbenden opgelost. Het is een eerste bescheiden en behoedzame stap van de EU als geheel om namaak en piraterij te bestrijden.</p>
      <p sl="en">Ik wil het Ierse voorzitterschap feliciteren omdat het een evenwichtige en redelijke tekst heeft opgesteld op basis waarvan actie kan worden ondernomen om daadwerkelijke en ernstige inbreuken te bestraffen. Consumenten die te goeder trouw zijn en op commerciële schaal handelingen verrichten, hebben van deze nieuwe EU-wet niets te vrezen, omdat zij niet onder de werkingssfeer ervan vallen.</p>
      <p sl="en">Een andere waarborg is dat “commerciële schaal” wordt omschreven als handelingen die leiden tot commerciële en financiële winst. Bovendien kan er alleen maar worden opgetreden wanneer een aanvrager daartoe een terecht en redelijk verzoek indient. Dit optreden moet plaatsvinden op gezag van een bevoegde rechter of rechtbank en is uitsluitend geoorloofd in geval van opzettelijke inbreuken op commerciële schaal.</p>
      <p sl="en">Bepaalde onderdelen van de EU-pers geven een verkeerde voorstelling van zaken en zorgen daardoor voor hysterie. Er is echter geen sprake van dat tieners 's morgens vroeg van hun bed worden gelicht. De wetgeving kent geen strafrechtelijke bepalingen. Zij voorziet alleen in civiele en administratieve rechtsmiddelen. Er is geen dubbele schadevergoeding. In de richtlijn wordt de rechterlijke vrijheid versterkt en wordt erop toegezien dat de rechtsmiddelen eerlijk, billijk, evenredig en gerechtvaardigd zijn.</p>
      <p sl="en">Het gaat hier om een handhavingsrichtlijn waarin geen wetgeving op het gebied van de intellectuele eigendom kan worden opgenomen. Evenmin kan daarin de wetgeving op het vlak van de elektronische handel worden herschreven of gewijzigd. Dat geldt in het bijzonder voor de aansprakelijkheid van aanbieders van diensten van de informatiemaatschappij, zoals deze is vastgelegd in de artikelen 12 tot en met 15 van de richtlijn inzake elektronische handel. Het recht om te kopiëren voor privé-gebruik, zoals bepaald in de auteursrechtenrichtlijn, wordt niet aangetast. Het wordt zelfs versterkt en het recht op privacy wordt beschermd. De ondernomen acties mogen niet strijdig zijn met wetten op het gebied van gegevensbescherming.</p>
      <p sl="en">In artikel 23 wordt bepaald dat de effecten van de richtlijn moeten worden beoordeeld en het Parlement zal daar ernst mee maken. Het is de bedoeling te laten zien dat de richtlijn op evenwichtige en evenredige wijze wordt toegepast en er dient te worden benadrukt dat de richtlijn niet mag worden misbruikt om rechtmatige concurrenten de toegang tot de markt te ontzeggen. Het gaat dan vooral om de markt voor generieke geneesmiddelen.</p>
      <p sl="en">Tot slot wil ik de rapporteur complimenteren vanwege haar bereidheid om compromissen te sluiten, en het Ierse voorzitterschap omdat het zo vastbesloten was alle partijen ertoe te bewegen tot overeenstemming te komen. We moeten vandaag de stoute schoenen aantrekken en voor deze wetgeving stemmen. We moeten een signaal afgeven aan vervalsers en piraten; we moeten hun duidelijk maken dat we de mazen in de handhavingswetgeving waar zij doorheen glippen, zullen dichten. We moeten rechters en rechtbanken in de uitgebreide EU een reeks handhavingsinstrumenten ter beschikking stellen. Het wordt tijd dat de EU namaak en piraterij hard aanpakt. Het wordt tijd dat we plegers van namaak niet langer hun gang laten gaan ten koste van consumenten, legitieme bedrijven, de werkgelegenheid in de EU en het concurrentievermogen van de EU.</p>
    </intervention>
    <intervention id="2-033" speaker_id="4560" name="Antonius MANDERS" is_mep="True" mode="spoken" nationality="Netherlands" birth_date="14-03-1956" birth_place="Stiphout" m_state="NL">
      <p sl="nl">Voorzitter, ik wil mevrouw Fourtou, alle schaduwrapporteurs en ook de Commissie en de Raad bedanken voor de structurele en constructieve samenwerking die wij de afgelopen drie maanden hebben gehad, want de manier waarop over deze richtlijn een compromis tot stand is gekomen, is naar mijn gevoel uitzonderlijk. In de Commissie juridische zaken en interne markt werd er enigszins anders over gedacht, maar uiteindelijk denk ik dat met dit compromis een start is gemaakt en ik hoop dat het ook wordt goedgekeurd.</p>
      <p sl="nl">Voorzitter, eindelijk komt er erkenning van intellectuele-eigendomsrechten binnen heel Europa. Er bestonden al wel diverse richtlijnen en wetgeving, onder andere over auteursrechten, elektronische handel, software, enzovoort, maar daarin werd nergens over handhaving gesproken, of toch onvoldoende, en hierdoor zitten we in Europa met een lappendeken. Wat dat betreft, is het goed dat we nu een soort parapluwetgeving hebben voor een geharmoniseerde uitvoering in de hele Unie van alle reeds bestaande richtlijnen op het gebied van intellectuele-eigendomsrechten.</p>
      <p sl="nl">Zoals inmiddels door velen al is gezegd, nemen namaak en piraterij binnen Europa hand over hand toe. We zien dat criminele organisaties overstappen van drugshandel naar namaakproducten, omdat de pakkans minimaal is en de winst even groot of wellicht nog groter. Ik denk dat we dit een halt moeten toeroepen. Ik denk, Voorzitter, dat wij een geharmoniseerde aanpak nodig hebben, niet alleen omdat criminele organisaties illegaal geld verdienen met deze producten, maar ook ter bescherming van onze economie, voor het halen van de Lissabondoelstellingen en uiteindelijk vooral ter bescherming van de consument.</p>
      <p sl="nl">Waarom? We praten niet alleen, zoals sommige mensen denken, over gekopieerde cd's, maar over een breed scala aan producten die worden nagemaakt. Ik noem bijvoorbeeld speelgoed. Ik heb speelgoed gezien dat cadmium bevat. Volgens de cadmiumrichtlijn mag in Europa geproduceerd speelgoed deze stof niet bevatten, maar namaakproducten kunnen ze wel nog bevatten, want die worden illegaal ingevoerd. Ook medicijnen zijn genoemd. Er zijn voorbeelden van pijnstillers die talkpoeder bevatten en ik denk dat dit niet kan. Daar valt veel geld mee te verdienen, maar naar mijn mening moet de consument worden beschermd. Zelfs vliegtuigonderdelen worden nagemaakt, omdat daar hoge winsten op zitten. Het is goed dat iets wordt ondernomen om daar een eind aan te maken.</p>
      <p sl="nl">Ik ben degene geweest die in de Groenboekfase heeft voorgesteld een verwijzing naar het strafrecht op te nemen, want een gestolen fiets kopen we niet omdat die gestolen is, zoveel normen en waarden hebben we wel, maar een namaak-Breitlinghorloge of een ander namaakproduct, dat willen we graag, omdat het goedkoop is. Als dit in het strafrecht wordt opgenomen en het bezit van een wat duurder namaakproduct strafbaar wordt, dan bestaat hier geen markt meer voor en is het voor organisaties niet interessant meer om namaakproducten te produceren.</p>
      <p sl="nl">Jammer dat bepaalde strikte regels niet zijn opgenomen, zoals ook collega Berenguer Fuster al opmerkte, maar ik ben toch tevreden met het compromis dat werd gesloten. Een hoop onduidelijkheden die lobbyisten tot nu toe gebruikten als argument om tegen te stemmen, zitten niet meer in het voorstel. Ik ben van mening dat dit voorstel het begin is van het einde van namaak en ik hoop dat het zal uitgroeien tot een volwassen richtlijn met volwassen middelen voor toezicht op de naleving ervan.</p>
    </intervention>
    <intervention id="2-034" speaker_id="4352" name="Geneviève FRAISSE" is_mep="True" mode="spoken" nationality="France" birth_date="07-10-1948" birth_place="Paris" p_group="Confederal Group of the European United Left/Nordic Green Left" m_state="FR">
      <p sl="fr">Mijnheer de Voorzitter, dames en heren, ik zou willen terugkomen op de verschillende partijen die bij deze richtlijn betrokken zijn en de partijen waarop deze betrekking heeft – zoals u het uitdrukte mijnheer de commissaris –, te weten de consumenten, de fabrikanten en de kunstenaars. Ik zou graag zien dat deze niet allemaal over één kam worden geschoren.</p>
      <p sl="fr">Om te beginnen de consument: ik vind het jammer dat het voorstel van de Commissie niet ongewijzigd is gehandhaafd en dat de – laat ik zeggen – burgerlijke verantwoordelijkheid ten opzichte van productpiraterij iets te veel is uitgebreid richting de consument, die over één kam geschoren wordt met de fabrikanten. Dat is mijn eerste punt met betrekking tot de consument. Om op deze manier de Europese burger te transformeren tot consument lijkt me een versimpeling.</p>
      <p sl="fr">Mijn tweede, zeer belangrijke punt: als deze richtlijn bedoeld is om een bepaalde situatie van vandaag te bestrijden, hoe gaat het dan morgen? In de loop van een paar jaar zijn uit de discussies over de intellectuele eigendom en de commerciële eigendom de moeilijkheden met betrekking tot de grenzen naar voren gekomen. Sommigen beschouwen de intellectuele eigendom als de aardolie van de 21e eeuw. Misschien. Als het dan de aardolie van de 21e eeuw is, begrijp ik dat het van belang is het erover te hebben, maar uit onderwerpen als de octrooieerbaarheid van levend materiaal of de open broncodes – samen met de andere voorbeelden waarover we hier hebben kunnen debatteren – blijkt wel hoezeer de grenzen de problematiek van morgen vormen.</p>
      <p sl="fr">Hoewel dat probleem vandaag nog niet aan de orde is, zal het dat hoe dan ook morgen wel zijn en niet alles kan commerciële of intellectuele eigendom worden. Daar zullen wij over moeten nadenken zonder dat dat hoeft te betekenen dat alles volkomen gratis moet worden. Het is evident dat de grenzen de problematiek van morgen en overmorgen zullen zijn, ook al zijn ze nog niet die van vandaag.</p>
      <p sl="fr">Ik wil hier ook nog enige woorden spreken namens degenen – of in elk geval voor degenen – van wie we de afkorting gebruiken, te weten de kunstenaars. Vinden de kunstenaars het goed dat zij worden gelijkgesteld aan fabrikanten? Als ik het goed begrijp, afgaande op wat ik gelezen heb – omdat ik zitting heb in de Commissie cultuur, jeugd, onderwijs, media en sport en omdat ik probeer naar hen te luisteren – lijkt het erop dat kunstenaars eigen ideeën hebben over de intellectuele eigendom. Daar zouden wij rekening mee kunnen houden, want als we rekening houden met hoe de fabrikanten en consumenten erover denken, kunnen we dan misschien ook aandacht schenken aan de kunstenaars, die nota bene altijd naar voren worden geschoven om aan te geven dat de piraterij moet worden aangepakt?</p>
      <p sl="fr">Welnu, het lijkt me dat voor kunstenaars de auteursrechten en de intellectuele eigendom niet het enige probleem zijn. Het lijkt erop dat jonge kunstenaars of creatieve kunstenaars graag zouden zien dat de focus – aangezien we zo gemakkelijk spreken over de problematiek van de muziek en de muziekpiraterij – ergens anders zou moeten liggen dan op dit moment het geval is. Misschien moeten zij ook in dat opzicht de geëigende bescherming krijgen. Ik denk dat wij, in dit Parlement, ons niet kunnen veroorloven de ene betrokken partij boven de andere te stellen.</p>
    </intervention>
    <intervention id="2-035" speaker_id="4252" name="Raina A. Mercedes ECHERER" is_mep="True" mode="spoken" nationality="Austria" birth_date="16-05-1963" birth_place="Linz" p_group="Group of the Greens/European Free Alliance" m_state="AT">
      <p sl="de">Mijnheer de Voorzitter, dames en heren, ook ik wil allereerst mevrouw Fourtou voor haar voorbeeldige en transparante werkwijze willen bedanken. Alle schaduwrapporteurs zijn vanaf het begin bij de discussies en de trialoog betrokken. Dat heb ik in dit Parlement nog zelden meegemaakt. Die werkwijze heeft zij overigens al toegepast lang voordat haar familiale betrekkingen in de pers uitgemeten en aangevallen werden. Daar zal ik nu niet nader op ingaan; dat laat ik aan mijn collega over. Tot zover mijn opmerkingen wat de vorm betreft.</p>
      <p sl="de">Wat echter al eerder, en voornamelijk door de vorige spreekster is gezegd, is dat er op dit gebied de nodige problemen bestaan. Wij zijn het er allemaal over eens, ook in dit Parlement, dat wij deze richtlijn nodig hebben. Daar zijn ook alle marktspelers het over eens: van de telecom-exploitanten tot de behartigers van consumentenbelangen, van de farmacologische industrie tot de fabrikanten van generieke geneesmiddelen, van de kunstenaars tot de content-producenten. Iedereen is zich ervan bewust dat wij een goede richtlijn nodig hebben. Naar mijn idee is het echter niet helemaal gelukt om met het compromis dat nu is bereikt, in een enkele richtlijn tegemoet te komen aan de zeer uiteenlopende behoeften en zorgen die er op dit gebied bestaan.</p>
      <p sl="de">Er zijn twee concrete politieke kwesties waarvoor een afgewogen stemgedrag belangrijk is. In de eerste plaats zouden wij het toepassingsgebied enigszins moeten beperken tot het commerciële gebruik; de tweede kwestie heeft betrekking op de octrooien. Over het octrooistelsel in Europa kan men van mening verschillen en dat geldt ook voor de gangbare praktijksituatie op dit gebied, maar het blijft een feit dat wij op Europees niveau niet over een octrooi beschikken. Wij willen echter ook niet de mogelijkheid creëren dat een dergelijk Europees octrooi via de achterdeur van de uitvoeringsrichtlijn wordt gerealiseerd. Zoiets moet namelijk zorgvuldig besproken worden. Dat kunnen wij niet op zijn beloop laten.</p>
      <p sl="de">Daarom verzoek ik u om de twee amendementen met betrekking tot de octrooien en het toepassingsgebied breed te steunen. Daardoor ontstaat er een beter compromis, waardoor wij deze richtlijn nog in de huidige zittingsperiode gezamenlijk kunnen aannemen.</p>
    </intervention>
    <intervention id="2-036" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, in tegenstelling tot de heer Imbeni heb ik geen zin om de procedure te prijzen. Als wij vooruitlopen op de bemiddeling - zoals de heer Imbeni zei - is dat geen goede procedure. Een bemiddeling heeft bepaalde regels en stadia, en dat is niet voor niks zo. De bedoeling is namelijk dat zoveel mogelijk Parlementsleden, en het Parlement als dusdanig, worden betrokken bij het debat en bij de opheldering van twijfelachtige punten uit de op te stellen tekst. Dat is echter niet mogelijk als vier of vijf fractievertegenwoordigers de procedure naar zich toetrekken, enkele dagen voor de stemming met een compromistekst op de proppen komen en dan de leden en de fractiegenoten zeggen dat ze vooral niet mogen tornen aan hetgeen die vier of vijf leden in deze geanticipeerde bemiddeling hebben besloten. In tegenstelling tot de heer Imbeni ben ik van mening dat dit geen goede procedure is. Dat zullen wij trouwens ook inhoudelijk merken aan dit verslag. Het is niet waar dat met dit compromis het toepassingsgebied nauwkeurig wordt afgebakend. Als dat zo was, en als dat uw bedoeling was, dan zou u bijvoorbeeld ook amendement 101 - dat wij samen met enkele andere collega’s hebben ingediend - moeten overnemen. Daarin wordt namelijk het toepassingsgebied uitdrukkelijk beperkt tot intentionele schendingen voor commercieel gewin. Inderdaad zijn de strafmaatregelen uit het compromis geschrapt, maar enkele heel gevaarlijke preventieve maatregelen zijn daarin blijven staan, maatregelen die geheel los staan van de uitkomst van het onderzoek en de procedure. Het gevaar doet zich dus voor dat het dankzij het gebruikte systeem kinderspel wordt - zelfs particulieren zouden het kunnen - goederen te doorzoeken en in beslag te nemen en preventieve maatregelen te nemen, met alle gevolgen van dien, zoals onzekerheid en instabiliteit op de markt. Dan zullen op die markt degenen die het best zijn georganiseerd en de beste advocaten hebben - de grote concerns dus - de kleine en piepkleine bedrijven en zelfs de eindgebruiker de schrik op het lijf kunnen jagen en kunnen chanteren.</p>
      <p sl="it">Het is niet waar dat het kopiëren voor particuliere doeleinden is uitgesloten. Dat is namelijk niet uitgesloten van de preventieve maatregelen. Waarom doet men dit eigenlijk? Waarom is dit alles nodig? Waarom maakt men dit soort speciale wetgeving, deze noodwet? Zijn de wetten inzake intellectuele- eigendomsrechten misschien achterhaald door de digitale technologie? Het gevaar is dat juist u, die de intellectuele-eigendomsrechten net als de fysieke eigendomsrechten geëerbiedigd wilt zien - wat ook wij willen - uiteindelijk niet na te leven wetten uitvaardigt. Men kan het gewenste doel niet met politiemaatregelen of particuliere-politiemaatregelen bereiken. Dergelijke maatregelen hebben zelfs een averechtse uitwerking en zullen de wetgeving ontkrachten en waardeloos maken.</p>
    </intervention>
    <intervention id="2-037" speaker_id="4396" name="Francesco FIORI" is_mep="True" mode="spoken" nationality="Italy" birth_date="14-04-1953" birth_place="Voghera " p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, mevrouw Fourtou had de handen vol aan dit ingewikkelde thema, en mijns inziens zal ook het volgend Parlement nog heel druk bezig zijn voordat er een kaderwetgeving op tafel ligt. Ik moet mevrouw Fourtou echter gelukwensen, want mijns inziens had zijn geen beter compromis kunnen bereiken. Zoals elk compromis is echter ook dit verslag helaas behept met enkele tekortkomingen. Zo staan hierin instrumenten die weliswaar in theorie efficiënt kunnen zijn in de strijd tegen activiteiten als peer to peer of fair sharing maar niet de mogelijkheid bieden de content providers volledige bescherming te bieden, hetgeen de integriteit van elke willekeurige library ernstig in gevaar zou brengen. De richtlijn kijkt alleen naar illegale activiteiten op handelsniveau en niet meer algemeen naar schendingen van intellectuele-eigendomsrechten door wie dan ook. Het lijdt geen twijfel dat als wij een evenwicht willen bereiken dit punt aandachtig moet worden bestudeerd. Wij hebben hier maandenlang aan gewerkt maar ik weet nog heel goed wat van meet af aan het doel was van de bescherming van copyright: dat was de bestrijding en uitroeiing van niet alleen nagemaakte goederen en piraterij, maar ook het illegaal gebruik van onder auteursrechten vallende goederen. Daarmee wordt namelijk schade berokkend aan de activiteiten van alle inhoudleveranciers die audiovisuele producten op legale wijze exploiteren.</p>
      <p sl="it">Verder moet vooral in de toekomst dieper worden nagedacht over het vraagstuk van de som van particuliere gebruiksvormen die met de breedbandtechnologie of een andere geavanceerde technologie op exponentiële wijze kunnen worden gereproduceerd. Daardoor zal de handel aanzienlijke schade worden berokkend, schade die becijferd kan worden voor alle inhoudsleveranciers die hun operationeel model gegrondvest hebben op legale distributie waarvoor zij met rechthebbenden een contract hebben gesloten. Wij moeten ook nadenken over de gevolgen van de nieuwe telecommunicatiewetgeving voor dit vraagstuk. De ontwerprichtlijn laat niet alleen enkele belangrijke doeleinden weg maar schrikt het plegen van inbreuken zelfs onvoldoende af. Tijdens het lange proces waarin de verschillende voorstellen werden gedaan, is de mogelijkheid tot vergoeding van dubbele schade, in de vorm van winstderving en geleden schade verloren gegaan. Ik kan bevestigen dat wij nu inderdaad met het oog op de korte termijn en op het verkrijgen van een efficiënt instrument alle mogelijke steun moeten geven aan rapporteur Fourtou. In de toekomst moeten wij hieraan echter nog hard werken.</p>
      <p sl="it">Dan heb ik nog twee laatste opmerkingen over overweging 22. Daarin staat dat een bevel kan worden uitgevaardigd tegen een tussenpersoon wiens diensten door een derde worden gebruikt om inbreuk te maken op industriële-eigendomsrechten. Hier staat dus niet “intellectuele-eigendomsrechten”, zoals in de artikelen 10 en 15. Die discrepantie tussen het beschikkende gedeelte en de overwegingen van de tekst is niet onbelangrijk want op die manier wil men een interpretatie bekrachtigen die zegt dat de in de artikelen opgenomen term “intellectuele-eigendomsrechten” in realiteit enkel slaat op intellectuele eigendom. Daarom zou ik collega Fourtou willen vragen in te stemmen met een mondeling amendement en de woorden industrial property rights te vervangen door intellectual property rights . Ik denk bijvoorbeeld aan de Italiaanse producenten die beschermd worden met geografische aanduidingen en die in dergelijke gevallen andere Europese landen niet zouden kunnen dwingen maatregelen te nemen tegen bijvoorbeeld handelaren, vervoerders of reclamebureaus die nagemaakte Italiaanse producten verkopen, vervoeren of promoten.</p>
      <p sl="it">Dan heb ik nog een laatste opmerking over artikel 16. Mijns inziens is het zeer belangrijk de laatste zin van overweging 23 over te hevelen naar een nieuw, laatste lid van artikel 16. Zonder die bepaling in de wetstekst zouden vele landen kunnen denken dat als iemand te goeder trouw een schadevergoeding betaalt voor de nagemaakte producten die hij zijn bezit heeft en de rechter derhalve afziet van maatregelen om de verkoop van die producten te verbieden of deze uit te sluiten van het handelscircuit, elk handelsgebruik van die bewuste producten is geoorloofd. Laten wij eens denken aan de medische sector. Dat zou onaanvaardbaar zijn.</p>
    </intervention>
    <intervention id="2-038" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Mijnheer de Voorzitter, het debat van vanochtend veroorzaakt veel verwarring omdat de meningen zeer uiteenlopend zijn. Sommige afgevaardigden zeggen dat mevrouw Fourtou een fantastisch compromis heeft bereikt, terwijl anderen van mening zijn dat er een soort stoomwals van de grote fracties overheen is gegaan. Wij hebben interventies gehoord van Parlementsleden van verschillende fracties - ook van de grote – die zeer verschillende meningen hadden.</p>
      <p sl="es">Mevrouw Fourtou heeft geprobeerd om de wetgevingsprocedure te versnellen door een soort “conciliation avant la lettre” . Ik denk echter dat wij de heer Imbeni gerust kunnen stellen want de procedure blijft overeind. Het probleem is dat de huidige procedure voor de goedkeuring van wetgeving in de Europese Unie een zeer uitvoerige, gecompliceerde en moeilijke aangelegenheid blijft zolang de nieuwe Europese grondwet nog niet is aangenomen. Het onlangs ondertekende Interinstitutioneel Akkoord moet deze moeilijkheden wegnemen, maar wij weten dat zulks in de praktijk zeer moeilijk zal zijn. Dat komt omdat wij, als er geen duidelijke identificatie is van een wetgevend orgaan – dat mijns inziens zo eensgezind mogelijk dient te zijn – dergelijke wetgeving zullen blijven aannemen waarin grote tegenstellingen zitten.</p>
      <p sl="es">De heer Berenguer Fuster zei dat de Commissie juridische zaken en interne markt de mening van de Parlementsleden weerspiegelde. Ik ben het niet eens met die bewering, aangezien de meerderheid van de goedgekeurde verslagen – ook de verslagen die door een grote meerderheid van de Commissie juridische zaken en interne markt zijn goedgekeurd – daarna gewoonlijk worden bijgesteld in de plenaire zitting van dit Huis. Op dit moment vormt de Commissie juridische zaken en interne markt gezien haar samenstelling geen afspiegeling van de wil van dit Parlement. Mevrouw Fourtou heeft geprobeerd om een akkoord te bereiken dat niet de mening van de Commissie juridische zaken weerspiegelt. Ik weet niet of zij in haar opzet zal slagen, aangezien wij nog niet weten wat de uitkomst van de stemming zal zijn.</p>
      <p sl="es">Het gaat hier om een verslag met een groot aantal amendementen die in theorie niet van invloed zouden moeten zijn op het materiële recht. Het gaat om recht in verband met de toepassing of de uitvoering van het materiële recht. De heer Berenguer heeft wellicht gelijk wat betreft de verwarring tussen de civiele, administratieve en strafrechtelijke handhavingsprocedures. Het lijkt echter of getracht is om de strafrechtelijke vervolging, of op zijn minst de mogelijkheden om de strafrechtelijke weg te bewandelen, buiten te sluiten, en dat is juist het gevolg van het gebrek aan bevoegdheden van de Europese Unie op strafrechtelijk gebied.</p>
      <p sl="es">Aan de andere kant is het toepassingsgebied van dit voorstel voor een richtlijn vergroot – dat is althans de bedoeling – om ook het octrooirecht erbij te betrekken, een terrein dat enigszins in beroering is.</p>
      <p sl="es">Mijnheer de Voorzitter, ik krijg de indruk dat deze eerste lezing uitloopt op een tekst die kenmerkend is voor onze Gemeenschapsinstellingen: er is een soort kameel gegroeid uit het paard dat oorspronkelijk door de commissie was getekend, waar nog verder aan gesleuteld moet worden. Ik denk echter dat het de voorkeur verdient dat wij dit voorstel voor een richtlijn zo snel mogelijk goedkeuren, zodat wij tenminste een uitgangspunt hebben om mee verder te gaan, om te beginnen bij de tweede lezing en daarna ongetwijfeld bij het formuleren van nieuwe wetsvoorstellen.</p>
    </intervention>
    <intervention id="2-039" speaker_id="1296" name="Willy C.E.H. DE CLERCQ" is_mep="True" mode="spoken" nationality="Belgium" birth_date="08-07-1927" birth_place="Gent" p_group="Group of the European Liberal, Democrat and Reform Party" m_state="BE">
      <p sl="nl">Mijnheer de Voorzitter, ik feliciteer de rapporteur met haar volgehouden streven om tot compromisamendementen te komen en via de nodige contacten een compromistekst tot stand te brengen. Zo ontsnappen we aan een tweede en derde lezing.</p>
      <p sl="nl">Er werd reeds dikwijls gewezen op de nadelige gevolgen van namaak op allerlei gebieden en op de gevaren voor de volksgezondheid en de innovatie. In drie jaar tijd is de situatie nog ernstiger geworden. Thans worden alle producten getroffen, zelfs courante consumptieartikelen. De omvang van het fenomeen wordt steeds alarmerender en de georganiseerde misdaad is er steeds vaker bij betrokken. Een initiatief op Europees niveau is dus dringend noodzakelijk, temeer daar deze fenomenen zich ook voor een groot deel in de nieuwe lidstaten situeren.</p>
      <p sl="nl">Positieve punten in het verslag zijn onder meer dat de richtlijn van toepassing zal zijn op alle inbreuken op intellectuele-eigendomsrechten. Bovendien zullen de lidstaten ervoor moeten zorgen dat alle ernstige inbreuken op intellectuele-eigendomsrechten worden aangemerkt als een criminele daad die aanleiding geeft tot strafrechtelijke sancties. Creativiteit en innovatie zijn zoals bekend hoofdtroeven van onze Europese economie en moeten dan ook afdoende worden beschermd. Ik roep er dan ook toe op de rapporteur in haar strijd te steunen.</p>
    </intervention>
    <intervention id="2-040" speaker_id="4548" name="Professor Sir Neil MacCORMICK" is_mep="True" mode="spoken" nationality="United Kingdom" birth_date="27-05-1941" birth_place="Glasgow - Scotland" p_group="Group of the Greens/European Free Alliance" m_state="GB">
      <p sl="en">Mijnheer de Voorzitter, ik vertegenwoordig een kiesdistrict dat geassocieerd wordt met producten als Schotse whisky, zandkoekjes en gebreide kleding en ik ben mij dan ook volledig bewust van het kwaad dat door namaak en piraterij wordt aangericht. Velen hebben dat hier reeds aangegeven. Deze namaak en piraterij hebben uiteraard betrekking op veel meer producten dan ik zojuist heb genoemd. Daarom ben ik beslist voor de invoering van een dergelijke richtlijn.</p>
      <p sl="en">Ik ben het echter niet helemaal met de heer Byrne eens wanneer hij stelt dat er een evenwicht is bereikt. Van de Europese vereniging van producenten van generieke geneesmiddelen (EGA) horen we een heel ander verhaal. Deze organisatie is erg bang dat haar belangen en die van de gezondheidsdiensten in Europa en daarbuiten worden geschaad, als deze reeks rechtsmiddelen tot de octrooiwetgeving wordt uitgebreid. Er is geen evenwicht bereikt. Octrooien moeten worden uitgesloten en wat gezegd wordt over commerciële schaal, moet voor de hele richtlijn gelden, niet slechts voor enkele delen ervan.</p>
      <p sl="en">Persoonlijk koester ik grote sympathie voor mevrouw Fourtou. Niettemin wil ik tenslotte opmerken dat uit het genoemde voorbeeld blijkt dat er in onze regels voor de opgave van belangen hiaten voorkomen. Daarin moeten ook familiebelangen worden opgenomen. Ik zeg dat niet omdat ik onvriendelijk wil zijn.</p>
    </intervention>
    <intervention id="2-041" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik wil mij graag aansluiten bij mijn collega's die een zeer brede kijk op dit belangrijke voorstel hebben laten zien. Het gaat hier niet specifiek om de digitale wereld. Het gaat om de toekomst van de Europese economie en om het vermogen van een fabrikant die intellectuele-eigendomsrechten bezit, zijn producten op legitieme wijze te beschermen en te verkopen, daarop winst te maken en in de Europese Unie werkgelegenheid te creëren. Het betreft intellectuele-eigendomsrechten op een scheppend werk of ontwerp dat de fabrikant werkelijk zelf heeft uitgedacht. Het maakt daarbij niet uit of die rechten zijn beschermd via een octrooi, auteursrechten of een geregistreerd ontwerp of via enige andere vorm van eigendom.</p>
      <p sl="en">We hebben het over de procedure en de tijdschaal, omdat we allemaal weten dat de situatie vanaf 1 mei erg zorgwekkend wordt: de houders van intellectuele-eigendomsrechten zullen hun rechten in de uitgebreide Europese Unie niet kunnen handhaven. Veel van mijn collega's hebben treffende voorbeelden gegeven van de problemen in verband met de grootschalige namaak van materiële goederen die naar de Europese Unie worden verscheept en hoofdzakelijk illegaal worden verkocht. Op die manier wordt mensen hun legitieme levensonderhoud ontnomen. Laten we de zaken in het juiste perspectief plaatsen, want dit is de kern waar het om draait en waarom we het werk van mevrouw Fourtou dat zij samen met de Raad heeft verricht, hebben ondersteund. Deze werkzaamheden hadden tot doel een werkelijk evenwichtig compromis te bereiken dat op 1 mei van kracht zou worden. Zo werd voorkomen dat we nog eens zes tot negen maanden moeten wachten om dit probleem aan te pakken.</p>
      <p sl="en">We staan nu met beide benen op de grond; dit is geen theoretische wetgeving, want de werkgelegenheid in onze kiesdistricten zal er daadwerkelijk door worden beschermd. Er komen steeds meer goederen de Europese Unie binnen uit landen als China, die sinds kort lid zijn van de Wereldhandelsorganisatie en waar de handhaving van de intellectuele-eigendomsrechten op zijn best erg gebrekkig is. Daarom moeten we in staat zijn onszelf op legitieme en evenwichtige wijze te beschermen.</p>
      <p sl="en">Dat is wat op het spel staat. Sommigen van u overwegen dit voorstel zodanig te wijzigen dat het niet op 1 mei in werking treedt. Bedenk dan wel dat u op het matje zult worden geroepen door fabrikanten in uw kiesdistrict, wanneer in juni een containerlading vol namaakgoederen uit China via een toetredingsland bij hun voordeur arriveert. U zult zich moeten verantwoorden voor het effect dat dit zal hebben op de lokale werkgelegenheid en plaatselijke fabrikanten.</p>
    </intervention>
    <intervention id="2-042" speaker_id="2301" name="Reino PAASILINNA" is_mep="True" mode="spoken" nationality="Finland" birth_date="05-12-1939" birth_place="Arctic Ocean" p_group="Socialist Group in the European Parliament" m_state="FI">
      <p sl="fi">Mijnheer de Voorzitter, het is van belang dat het gemeenschappelijk standpunt duidelijk op commerciële activiteiten en op het werk van beroepscriminelen is gericht. Op die manier wordt het kleinschalig kopiëren voor eigen gebruik met rust gelaten. Wij hebben noch de behoefte noch de middelen om ons te bemoeien met het kopiëren door particuliere burgers. In de informatiemaatschappij is de inbreuk op de privacy van mensen het gevaarlijkste en meest veronachtzaamde probleem. Het aandeel van nagemaakte levensmiddelen is met 75 procent toegenomen en dat van gekopieerde cd's met 15.000 procent ofwel tot bijna de helft van alle muziekopnamen. Er gaan jaarlijks zo'n twintigduizend arbeidsplaatsen verloren. Het is echter van belang dat er onderscheid wordt gemaakt tussen bewuste en onbewuste schending van het intellectuele-eigendomsrecht. Dat is mede van belang, omdat het de productontwikkeling van kleine ondernemingen waarborgt door enige bescherming binnen de complexe octrooiwetgeving te bieden. Ik ben blij, dat wij ons dus niet meer bemoeien met het strafrecht dat onder de bevoegdheid van de lidstaten valt. Vanwege de verschillende praktijken en wetten in de lidstaten zou dat zeer lastig zijn. Octrooien en copyright vallen tenslotte onder hetzelfde pakket. Piraterij als gevolg van een commercieel misdrijf kost arbeidsplaatsen, maar het privéleven van onschuldigen moeten we met rust laten. Laten wij in de volgende richtlijn aanvullende verbeteringen aanbrengen.</p>
    </intervention>
    <intervention id="2-043" speaker_id="1966" name="Elly PLOOIJ-VAN GORSEL" is_mep="True" mode="spoken" nationality="Netherlands" birth_date="20-03-1947" p_group="Group of the European Liberal, Democrat and Reform Party" m_state="NL">
      <p sl="nl">Voorzitter, collega's, commissaris, de handhavingsrichtlijn waarover wij vandaag spreken, is volstrekt overbodig. Er is immers al een richtlijn van kracht betreffende de harmonisering van auteursrechten en daarnaast is er ook de richtlijn betreffende de elektronische handel, waarin onder meer de rechten en verplichtingen van aanbieders van diensten zijn geregeld. Door deze nieuwe richtlijn dreigt ontwrichting, als gevolg van de verplichting tot monitoring van wat gebruikers doen. In het nu voorliggende compromis is daarom ook uitdrukkelijk bepaald dat eerdere richtlijnen onverkort van kracht blijven en dat is maar goed ook. Waarom maken wij hier anders wetgeving? Wij willen geen Amerikaanse toestanden waar wetgeving wordt gemaakt naar de waan van de dag. Met deze nieuwe handhavingsrichtlijn worden illegale kopieerders officieel tot dieven verklaard, maar dat het illegaal kopiëren van software, cd's en dvd's strafbaar is, weet iedereen al lang. Daar is absoluut geen nieuwe richtlijn voor nodig en zeker geen richtlijn die het toepassingsgebied van het intellectueel-eigendomsrecht niet definieert. Wij hebben in Europa verschillende strafrechtsystemen met verschillende strafmaten en we kunnen niet met een richtlijn de juridische stelsels harmoniseren, zeker niet zonder een behoorlijke discussie in dit Parlement. Ik ben wel blij dat in het compromis nu het toepassingsgebied van de richtlijn is beperkt tot piraterij met commerciële doeleinden. Kopiëren voor eigen gebruik moet immers toegestaan blijven. Desalniettemin zal ik tegen de richtlijn stemmen.</p>
    </intervention>
    <intervention id="2-044" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="fr">Mijnheer de Voorzitter, dames en heren, het Europees Parlement staat vandaag voor een probleem van politieke beroepsethiek. We stemmen namelijk over een erg belangrijk verslag dat grote gevolgen heeft voor de economie en voor de Europese burgers. Hoe valt dan aan de Europese burgers uit te leggen dat de rapporteur van het Europees Parlement, dus de persoon die, als het om dit dossier gaat, in het Parlement het meest in de kijker loopt, getrouwd is met de heer Fourtou, de president-directeur van Vivendi Universal? Men begrijpe mij niet verkeerd: ik beschouw de uitoefening van een politiek mandaat als een grondrecht voor elke vrouw en elke man. Maar mevrouw Kinnock behandelt als afgevaardigde in het Europees Parlement ook geen onderwerpen die verband houden met de portefeuille van haar man, commissaris Kinnock; en de heer Rovsing, een lid van de Fractie van de Europese Volkspartij (Christendemocraten) en Europese democraten, die een belang heeft in de media, onthoudt zich elke keer als er over de media gestemd wordt.</p>
      <p sl="fr">Waar het hier om gaat is de geloofwaardigheid van het Europees Parlement. Ik roep de Voorzitter van het Parlement en de fractieleiders op om vóór twaalf uur een oplossing te vinden voor dit probleem, want de eer van het Parlement staat op het spel. Als we willen dat de Europese burgers vertrouwen blijven hebben in de Europese instellingen moet iedere zweem van persoonlijk belang worden uitgesloten.</p>
    </intervention>
    <intervention id="2-045" speaker_id="21818" name="Paolo BARTOLOZZI" is_mep="True" mode="spoken" nationality="Italy" birth_date="12-09-1957" birth_place="Firenze" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, ook ik wil collega Fourtou van harte bedanken voor haar verslag. Zij is daarbij op heel zelfstandige en vastberaden wijze te werk gegaan, want de strijd tegen nagemaakte goederen en piraterij moet een van de prioriteiten zijn van de Europese Unie. Creativiteit is een van de belangrijkste steunpilaren voor het mededingingsvermogen van ons economisch bestel, maar wordt ondergraven door namakers die de industriële- en intellectuele-eigendomsrechten schenden, waarmee juist een adequate beloning van deze creativiteit wordt gegarandeerd. Vaak zijn uiteindelijk ook de consumenten de dupe van namaak en piraterij, aangezien zij producten van inferieure kwaliteit kopen. Nagemaakte goederen schaden niet alleen de rechthebbenden maar heel de samenleving. De richtlijn voor de toepassing van de industriële- en intellectuele-eigendomsrechten is dus een belangrijk instrument in de strijd tegen dit verschijnsel en moet snel worden aangenomen, nog voor de nieuwe landen toetreden. Daarin vieren namaakactiviteiten en piraterij namelijk hoogtij.</p>
      <p sl="it">De met de Raad overeengekomen tekst - waar het Parlement met grote meerderheid voor moet zijn - is een evenwichtig compromis waarmee aanneming van de richtlijn in slechts één lezing mogelijk moet worden. Het huidig Europees en nationaal wetgevingskader voor industriële- en intellectuele-eigendomsrechten wordt geëerbiedigd. Men schept de voorwaarden voor een efficiënte bescherming en een energiekere bestrijding van illegale handel. In het compromis staat terecht dat de belangrijkste bepalingen van de richtlijn enkel van toepassing zijn op handelspraktijken. Het zou namelijk ondenkbaar zijn dat wij mensen die muziek voor eigen gebruik van internet downloaden gingen straffen. Iemand die zegt een nagemaakt product te hebben kan de vermeende namaker om inlichtingen verzoeken, maar dit verzoek moet proportioneel en gerechtvaardigd zijn en onder gerechtelijk bevel staan. De richtlijn zegt verder niets over de bepalingen inzake vertrouwelijke inlichtingen en behandeling van persoonlijke gegevens, noch over het recht om niet tegen zichzelf te getuigen. In de richtlijn is alleen sprake van de rechtstreeks tegen illegale economische activiteiten getroffen administratieve en civielrechtelijke strafmaatregelen, waarmee dus namaak rechtstreeks wordt bestreden. Deze strafmaatregelen moeten weliswaar een ontradende werking hebben maar tegelijkertijd ook proportioneel en progressief zijn in vergelijking met het begane misdrijf.</p>
    </intervention>
    <intervention id="2-046" speaker_id="22948" name="Marcelino OREJA ARBURÚA" is_mep="True" mode="spoken" nationality="Spain" birth_date="11-03-1969" birth_place="Madrid" p_group="Group of the European People's Party (Christian Democrats) and European Democrats" m_state="ES">
      <p sl="es">Mijnheer de Voorzitter, in de eerste plaats wil ik evenals andere collega’s mevrouw Fourtou graag feliciteren met haar uitstekende werk en tevens mijn beklag doen over de interventie van de heer Turmes, die zich niet echt zorgen lijkt te maken over de intellectuele-eigendomsrechten aangezien hij hier alleen is gekomen om mevrouw Fourtou en haar familieleden te bekritiseren en niet in staat is gebleken om gedurende dit hele debat in deze zaal te blijven. Ik denk dat het feit dat sommige collega’s van dit Parlement bepaalde gezinsrelaties hebben – ik stel het op prijs dat de heer Turmes hier aanwezig blijft – hen niet belet om hier hun werk te doen, temeer daar wij weten dat hetgeen wij hier nu bespreken, deze richtlijn inzake de bescherming van de intellectuele-eigendomsrechten, niet alleen gevolgen heeft voor de rechthebbenden maar ook voor de consumenten.</p>
      <p sl="es">Wij moeten als consumenten ook waken voor de bescherming van de intellectuele- eigendomsrechten, aangezien wij als consumenten er zeker van willen zijn dat de producten die wij kopen origineel en authentiek zijn en niet willen worden misleid door mensen die inbreuk maken op het intellectuele-eigendomsrecht. Ik ben dan ook van mening dat de poging om het gezinsverband van mevrouw Fourtou te gebruiken om haar werk in diskrediet te brengen een lid van dit Parlement niet betaamt.</p>
      <p sl="es">Er is hier vanochtend uitgebreid gesproken over twee aspecten. Het ene aspect heeft betrekking op de commerciële doeleinden, en wat dat betreft hebben wij het voorstel van de Commissie, dat zich beperkte tot handelingen met het oog op commerciële doeleinden, inderdaad aangepast. Wij moeten iets verder gaan. Het voorstel van de rapporteur en de compromisvoorstellen zijn evenwichtig en ik vind ook dat het mogelijk moest worden gemaakt om iedereen te vervolgen die in strijd met het intellectuele- of industriële-eigendomsrecht handelt, of dat nu met commerciële doeleinden gebeurt of niet.</p>
      <p sl="es">In antwoord op de heer Fiori, die voor mij aan het woord is geweest, wil ik zeggen dat ik het van belang acht dat de industriële-eigendomsrechten in het voorstel worden betrokken. Dat geldt met name voor Spanje aangezien de wetgeving op het gebied van merkrecht en octrooien in Spanje als industrieel eigendom wordt gezien en niet als intellectueel eigendom. Daarom zijn beide benamingen in het voorstel opgenomen.</p>
      <p sl="es">Wat de procedure betreft, waar de heren Cappato en Berenguer over hebben gesproken, hebben wij geprobeerd om een richtlijn tot stand te brengen die voor 1 mei 2004 van kracht zou kunnen worden, hetgeen wij van groot belang achten. Daarom heeft mevrouw Fourtou uiteraard haar best gedaan om overeenstemming te bereiken op een aantal punten en is het voorstel dat wij hier vandaag in dit Parlement in stemming brengen niet precies gelijk aan het voorstel waar wij in de commissie over hebben gestemd. Er is in het voorstel waar wij vandaag over stemmen echter rekening gehouden met veel van de aspecten die in de commissie zijn goedgekeurd, behalve dan de twee punten waar ik net over sprak: de commerciële doeleinden en de octrooien.</p>
      <p sl="es">Er zijn nog veel andere aspecten van het oorspronkelijke Commissievoorstel waar wij nog iets aan hebben veranderd, zoals bijvoorbeeld de beperking van de formaliteiten en de kosten voor de aanvrager om het respecteren van zijn industriële eigendom te kunnen vergemakkelijken en waarborgen; de vereenvoudiging van de waarborgen die de aanvrager moet bieden voor de verdediging van zijn industriële- of intellectuele-eigendomsrecht; de vaststelling van een schadevergoeding indien inbreuk is gemaakt op de industriële of intellectuele eigendom; en tot slot enkele overwegingen omtrent de vernietiging van de voorwerpen die zijn gebruikt voor het namaken of zelfs van de nagemaakte objecten zelf.</p>
      <p sl="es">Ook deze aspecten van het Commissievoorstel hebben wij gewijzigd waardoor deze richtlijn –zoals de commissaris al zei – voor dit moment voldoende evenwichtig is.</p>
    </intervention>
    <intervention id="2-047" speaker_id="2185" name="Giorgos DIMITRAKOPOULOS" is_mep="True" mode="spoken" nationality="Greece" birth_date="18-09-1952" birth_place="Athina" p_group="Group of the European People's Party (Christian Democrats) and European Democrats" m_state="GR">
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats.</p>
    </intervention>
  </section>
  <section id="creitem4" title="Vereenvoudiging en verbetering van de communautaire regelgeving">
    <intervention id="2-049" speaker_id="2185" name="Giorgos DIMITRAKOPOULOS" is_mep="True" mode="spoken" nationality="Greece" birth_date="18-09-1952" birth_place="Athina" p_group="Group of the European People's Party (Christian Democrats) and European Democrats" m_state="GR">
      <p sl="nl">Aan de orde is het derde verslag (A5-0118/2004) van de heer Medina Ortega, namens de Commissie juridische zaken en interne markt, over de mededeling van de Commissie over de vereenvoudiging en verbetering van de communautaire regelgeving (COM(2001) 726 - C5-0108/2002 - 2002/2052(COS)).</p>
    </intervention>
    <intervention id="2-050" speaker_id="photo_generic" name="Byrne" is_mep="True" mode="spoken" role="Commissie">
      <p sl="en">Mijnheer de Voorzitter, in de mededeling van de Commissie van juni 2002 over de vereenvoudiging en verbetering van de communautaire regelgeving wordt een alomvattend actieplan beschreven. De afgelopen achttien maanden heeft de Commissie in het kader van dit plan vooruitgang geboekt op het punt van betere regelgeving.</p>
      <p sl="en">De verbetering van de communautaire regelgeving om ondernemers en burgers concrete voordelen te verschaffen, is een gezamenlijke verantwoordelijkheid van de Europese instellingen en de lidstaten. Toen de Commissie haar actieplan "Vereenvoudiging en verbetering van de communautaire regelgeving" lanceerde, riep zij daarom ook de andere instellingen en de lidstaten op te helpen de gemeenschappelijke doelstellingen te verwezenlijken.</p>
      <p sl="en">Tot grote tevredenheid van de Commissie werden de gemeenschappelijke doelstellingen en de gezamenlijke verantwoordelijkheid voor een betere regelgeving volledig door de andere instellingen erkend en in december 2003 ondertekenden het Europees Parlement, de Raad en de Commissie het interinstitutioneel akkoord over "beter wetgeven". In dit akkoord worden alle interinstitutionele aspecten van de werkzaamheden op het gebied van betere regelgeving gereguleerd en verduidelijkt.</p>
      <p sl="en">Straks wil ik het hebben over de specifieke kwesties die in deze ontwerpresolutie aan de orde worden gesteld. Eerst wil ik echter wijzen op twee van de belangrijkste initiatieven die op basis van het actieplan zijn ontplooid en die ook in het interinstitutioneel akkoord zijn opgenomen. Ten eerste is de Commissie bezig met de tenuitvoerlegging van een kader voor geïntegreerde effectbeoordeling. 2004 is het tweede overgangsjaar waarin dit kader verder zal worden geconsolideerd en verbeterd, waarbij de evaluatie van de economische, sociale en milieueffecten op evenwichtige wijze zal plaatsvinden. Ten tweede werd op grond van het actieplan een ambitieuze poging ondernomen om de Europese wetgeving te actualiseren en te vereenvoudigen. Daartoe stelde de Commissie in februari 2003 een doorlopend programma voor. Dit programma zal conform de wetgevende procedures en het interinstitutioneel akkoord worden uitgevoerd.</p>
      <p sl="en">De Commissie is blij met de blijvende belangstelling die het Europees Parlement in betere regelgeving toont. In het verslag van de rapporteur, de heer Medina Ortega, staat het interinstitutioneel akkoord over "beter wetgeven" centraal, en met name het gebruik van de alternatieve instrumenten mederegulering en zelfregulering.</p>
      <p sl="en">In het interinstitutioneel akkoord wordt een kader gecreëerd voor "zachte wetgeving". Met behulp van dit kader moet het gebruik van die wetgeving in de toekomst gemakkelijker worden. Daarbij moeten de bevoegdheden van alle Gemeenschapsinstellingen volledig in tact blijven. De drie instellingen hebben namelijk voor het eerst een gemeenschappelijke omschrijving van mederegulering en zelfregulering opgesteld. Bovendien zijn de instellingen het eens geworden over algemene grenzen en voorwaarden voor het gebruik van zulke wetgeving. Daarbij werd de rol van iedere instelling in het proces beschreven en gewaarborgd dat de voorrechten van de wetgevende instantie worden gerespecteerd.</p>
      <p sl="en">De Commissie is van oordeel dat de resolutie deels in strijd is met het interinstitutioneel akkoord en deels buiten de werkingssfeer van die overeenkomst valt. De Commissie kan aan enkele beleidslijnen haar goedkeuring hechten, voorzover deze vallen binnen de bepalingen die reeds in het interinstitutioneel akkoord zijn vastgelegd. Concreet is de Commissie van mening dat de paragrafen 5, 7, 8 en 9 van de ontwerpresolutie naar letter en geest afwijken van het interinstitutioneel akkoord en van de grenzen en voorwaarden die daarin aan mederegulering en zelfregulering worden gesteld.</p>
      <p sl="en">De Commissie is van oordeel dat in dit stadium de werkelijke uitdaging ligt in de volledige en correcte nakoming van de vele toezeggingen die in het akkoord zijn gedaan. Het zou niet goed zijn buiten de paden te treden die alle drie instellingen slechts enkele maanden geleden hebben uitgestippeld.</p>
      <p sl="en">In plaats van opnieuw in te gaan op de vraagstukken die reeds in het interinstitutioneel akkoord zijn opgelost, nodigt de Commissie de andere instellingen uit om de gedane toezeggingen na te komen. Zo wordt in het interinstitutioneel akkoord over "beter wetgeven" erkend dat het belangrijk is de communautaire wetgeving te vereenvoudigen. Het Parlement en de Raad wordt opgedragen binnen zes maanden na de inwerkingtreding van het akkoord hun werkmethoden te wijzigen, bijvoorbeeld door de invoering van ad-hocstructuren waarmee de wetgeving moet worden vereenvoudigd. Uiteraard moeten deze maatregelen volledig stroken met de bestaande Verdragsbepalingen.</p>
    </intervention>
    <intervention id="2-051" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">rapporteur. Mijnheer de Voorzitter, hoewel het een kort verslag is – het telt slechts tien paragrafen en een flink aantal overwegingen, – is mijn derde verslag over de vereenvoudiging en verbetering van het regelgevend kader het resultaat van de bestudering van veel teksten die ouder zijn dan tien jaar.</p>
      <p sl="es">De Commissie is van mening dat dit derde verslag verder gaat dan hetgeen in het interinstitutioneel akkoord is bereikt. Mijn verslag is niet gericht tegen het interinstitutioneel akkoord maar wil het versterken. Naar aanleiding van de lange discussie die tussen Parlement, Commissie en Raad is gevoerd over de verbetering van de afwikkeling van het Gemeenschapsrecht, wil de rapporteur en met hem de Commissie juridische zaken en interne markt, die unaniem heeft ingestemd met het verslag, zijn bezorgdheid uiten over de toenemende technocratisering van de wetgeving.</p>
      <p sl="es">Het wetgevend proces is een politiek proces, waarbij politieke besluiten worden genomen. Uiteraard moeten wij alles in het werk stellen om irrationele, gecompliceerde, verbeterbare wetgeving te voorkomen. Overwegingen die uitsluitend technisch van aard zijn of zelfs betrekking hebben op de economische gevolgen van een bepaalde wetgevende maatregel, mogen het wetgevingsproces echter niet gaan beheersen.</p>
      <p sl="es">Met andere woorden, een van de fouten die onze Europese Unie begaat, is een overmatige technocratisering. De Europese instellingen krijgen vaak de kritiek dat ze “bureaucratisch” zijn. Maar ik zou eerder zeggen dat ze de tendens hebben alles technisch te maken, met als gevolg dat we ver van de burgers af komen te staan,die onze manier van besluiten nemen dan ook verwerpen.</p>
      <p sl="es">Bij de goedkeuring van het interinstitutioneel akkoord heb ik samen met de leden van de Commissie juridische zaken en interne markt gewezen op het gevaar dat er een besluitvormingsproces ontstaat dat volledig voorbijgaat aan de wil van de burgers. De verkiezingen voor het Europees Parlement zijn momenteel het enige – zij het verre van perfecte - instrument waar de burgers over beschikken om hun mening te geven over de inbreng van de Gemeenschap.</p>
      <p sl="es">Als het Europees Parlement zich bijvoorbeeld niet kan verzetten tegen technocratische procedures voor besluitvorming door kleine fracties in de vorm van zelfregulering of mederegulering, dan weet ik niet welke rol het wel kan spelen.</p>
      <p sl="es">Mijnheer de Voorzitter, ik wil de Commissie graag geruststellen door u te verzekeren dat deze rapporteur alsmede dit Parlement, dat naar ik aanneem zonder veel moeite zal instemmen met mijn verslag, niet voornemens zijn om de reeds bereikte vereenvoudiging van de communautaire regelgeving te ondermijnen. Wat wij wel voorstellen is versterking van de politieke elementen van het wetgevingsproces door eraan te herinneren dat wetgevende besluitvorming altijd moet worden getoetst aan de wil van het volk, via een instelling die over volledige wetgevende bevoegdheid beschikt.</p>
      <p sl="es">Het grote probleem is dat de huidige communautaire wetgeving de uitkomst is van de opeenhoping van een aantal internationale verdragen die verder geëvolueerd zijn. Dat weten wij allemaal. Er is echter geen oplossing mogelijk zolang er geen Europese grondwet is aangenomen waarin de wetgevende bevoegdheden duidelijk zijn afgebakend.</p>
      <p sl="es">Als er eenmaal duidelijk afgebakende wetgevende bevoegdheden bestaan, kan de wetgevende macht worden gedelegeerd of overgedragen aan technische instellingen. Deze instellingen kunnen de wil van het volk, geuit via rechtstreekse verkiezingen van de wetgevende organen - het Europees Parlement, de Commissie en de Raad -, echter nooit vervangen. Zij moeten steeds hun goedkeuring hechten aan de besluiten.</p>
      <p sl="es">Ik wil daarom afsluiten met de verzekering aan de Commissie dat het niet onze bedoeling is om het interinstitutioneel akkoord te ondermijnen, maar juist om het te versterken, door er de nodige politieke elementen in aan te brengen opdat onze burgers kunnen geloven in de opbouw van Europa waar wij aan werken.</p>
    </intervention>
    <intervention id="2-052" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik spreek hier vandaag namens al mijn collega's in de Commissie juridische zaken en interne markt, in het bijzonder namens de heer Doorn, die de schaduwrapporteur was voor de drie opeenvolgende verslagen die onze hardwerkende rapporteur, de heer Medina Ortega, heeft geschreven.</p>
      <p sl="en">In zekere zin zijn we nu aan het eind gekomen van de eerste fase van onze werkzaamheden. Zoals de commissaris heeft gezegd, gaan we nu nader bestuderen hoe we het institutioneel akkoord effectief kunnen laten werken. Wellicht kunnen we in dat kader een of twee opmerkingen maken en niet zozeer over de specifieke punten die in dit betrekkelijk korte verslag worden genoemd. We hebben in dit Parlement niet echt voldoende gediscussieerd over onze rol in een betere wetgeving of in de verbetering en vereenvoudiging van het regelgevingsklimaat. De Commissie heeft ons daarop reeds gewezen.</p>
      <p sl="en">Ik wil graag iets opmerken naar aanleiding van wat mijn collega, de heer Medina Ortega, heeft gezegd over de wijze waarop wij besluiten nemen en waarop de regelgeving binnen de Europese instellingen wordt ontwikkeld en bevorderd. Ik ben het met hem eens dat onze burgers zich daarover grote zorgen maken. Daarom willen zij dat wij onze taak beter uitvoeren en daarom willen de direct betrokkenen, te weten de consumenten, burgers of grote en kleine bedrijven, geraadpleegd worden en op het juiste moment hun zegje kunnen doen.</p>
      <p sl="en">Om deze taak beter uit te voeren, zijn onder meer een betere ontwikkeling van onze wetgevingsstrategieën en vroegtijdige raadpleging van wezenlijk belang. Een van de belangrijkste kenmerken van het actieplan van de Commissie is dat het hoofdzakelijk uit twee stappen bestaat. Voordat we de uitgebreide effectbeoordeling nader bestuderen, moeten we kijken naar de totaalstrategie van de wetgeving en de doelstellingen ervan, de omschrijving van deze doelstellingen, die helder dient te zijn, en de hulpmiddelen waarmee zij kunnen worden bereikt. Dit kan regelgeving betekenen, maar in dit stadium is er geen enkele reden om elke vorm van zelf- of mederegulering uit te sluiten.</p>
      <p sl="en">Ik weet dat mijn collega, de heer Medina Ortega, zich zorgen maakt over de wijze waarop zelf- en mederegulering zich ontwikkelen. Laten wij bij de aanvang van het proces zelf- en mederegulering echter als werkelijk alternatief beschouwen. Wij zullen zien hoe deze geïntegreerd zijn en dat er waarborgen zijn ingebouwd. Als wij dit dan afzetten tegen de zwaarlijvige en opdringerige wetgeving die we anders zouden krijgen, kan dit alleen maar helpen het regelgevingsklimaat te vereenvoudigen en te verbeteren.</p>
      <p sl="en">Per slot van rekening streven we naar effectieve en efficiënte wetgeving. We willen resultaat zien. Dat hebben we zojuist besproken in verband met de handhaving. Het probleem is namelijk dat, als we geen consistent handhavingsbeleid voeren, de kosten van de wetgeving worden afgewenteld op degenen die hun zaken op orde hebben. Een uitgebreide wetgeving op Europees niveau zal daar niets aan veranderen. Wetsovertreders blijven echter buiten schot. Dit is nadelig voor de consument, een van uw belangrijkste werkterreinen, mijnheer Byrne.</p>
      <p sl="en">Wij moeten dit verslag steunen, maar dit is nog maar het begin van een samenwerking tussen alle instellingen. Door de handen ineen te slaan, kunnen we doen wat de burger wil, namelijk zorgen voor effectieve en efficiënte regelgeving of alternatieven voor regelgeving.</p>
    </intervention>
    <intervention id="2-053" speaker_id="4487" name="Ioannis KOUKIADIS" is_mep="True" mode="spoken" nationality="Greece" birth_date="11-11-1940" birth_place="Volos" p_group="Group of the Party of European Socialists" m_state="GR">
      <p sl="el">Mijnheer de Voorzitter, wij weten dat collega Medina Ortega bijzonder veel ervaring heeft met dit onderwerp. Zijn voorstellen hebben veel bijgedragen tot de vereenvoudiging en modernisering van de Gemeenschapswetgeving.</p>
      <p sl="el">Neem nu het interinstitutionele akkoord waarover de commissaris gesproken heeft. Ik heb hierover een vraag: we hebben wel al een en ander bereikt, maar kunnen we echt spreken van een eenvoudig actieprogramma met een concrete hiërarchie van doelstellingen, een concreet tijdschema, concrete voorstellen voor maatregelen voor elke doelstelling en een duidelijke beoordelingsprocedure? We moeten dus verder kijken dan het interinstitutioneel akkoord en resultaten beginnen te meten. Nu keer ik mijn vraag om: kunnen we tevreden zijn over de verbeterde kwaliteit van de regelgeving? Ik vind van niet, want echt baanbrekende maatregelen zijn er nog niet genomen.</p>
      <p sl="el">De heer Medina zegt dat betere regelgeving neerkomt op het beperken van bureaucratie en daarvoor is de Commissie bevoegd. Volledig akkoord. Zo moeten we ook af van de opvatting dat efficiëntie of verbetering zou leiden tot minder democratische controle. Jammer genoeg heeft de Commissie nog geen duidelijk standpunt laten horen over die twee dingen.</p>
      <p sl="el">Het Europees Parlement zit hoe dan ook met een huizenhoog probleem. Wij moeten de culturen van vijftien en binnenkort vijfentwintig lidstaten met elkaar verenigen en uiteraard ook alle voorstellen die uit alle hoeken komen. Wij krijgen dus een vloed van amendementen over ons heen zodat niemand door de bomen nog het bos zal zien en er een samenhangende en duidelijke tekst van zal kunnen maken. Dit is een intern probleem dat we moeten oplossen. En ik vind dat we voor dit werk nog steeds op te weinig zuiver rechtstechnische hulp kunnen rekenen.</p>
      <p sl="el">Het grootste probleem blijft echter de vierde fase van de regelgeving, de toepassing. Na ettelijke verslagen over de toepassing van het Gemeenschapsrecht moeten we tot onze spijt vaststellen dat de Commissie een enorme achterstand heeft opgelopen bij het controleren van de toepassing. Gerechtelijke en administratieve overheden beschikken niet over assimiliatiemechanismen en hebben bijgevolg het Gemeenschapsrecht niet geassimileerd. Dat probleem moet van de baan als we willen dat het Gemeenschapsrecht correct wordt toegepast.</p>
    </intervention>
    <intervention id="2-054" speaker_id="4562" name="Giuseppe GARGANI" is_mep="True" mode="spoken" nationality="Italy" birth_date="23-04-1935" birth_place="Morra De Sanctis" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, ik haak in op de laatste opmerkingen van de rapporteur, de heer Medina Ortega, die terecht zei dat dit voorstel en dit verslag niet gericht zijn tegen de Commissie maar enkel tot doel hebben harmonisatie - een woord dat mijns inziens zelden zo op zijn plaats is als hier - en een betere wetgeving te bewerkstelligen. Ik was de coördinator van de parlementaire commissie die het akkoord heeft gesloten over de vereenvoudiging van de wetgeving (het interinstitutioneel akkoord) en derhalve moet ik uitdrukkelijk wijzen op het belang van dit debat. Dit debat was al van start gegaan voordat het interinstitutioneel akkoord onder handen werd genomen en is daarna in mijn commissie, de Commissie juridische zaken, voortgezet aan de hand van het verslag van de heer Medina Ortega. Het onderhavig verslag is dus de premisse en het gevolg van dit interinstitutioneel akkoord, en als - mijnheer de Voorzitter, geachte collega’s, dit moet mij van het hart - op dit akkoord een Europese grondwet was gevolgd had deze sterke koppeling een stempel gedrukt op deze zittingsperiode en was duidelijk geworden dat men rekening wil houden met de drie instellingen - Commissie, Raad en Parlement - die de spil zijn in heel het Europese reilen en zeilen, in heel de Europese Gemeenschap.</p>
      <p sl="it">Ik ben het er natuurlijk mee eens dat met het interinstitutioneel akkoord de kous niet af is. Dit akkoord schept de voorwaarden voor een geheel andere rol van het Parlement maar moet nader worden ingevuld. Daarom zegt de rapporteur terecht dat men bij de verbetering van de communautaire wetgeving verder moet gaan dan het interinstitutioneel akkoord. Het interinstitutioneel akkoord is dus - zoals terecht in het verslag van de heer Medina Ortega staat - een voorwaarde voor met name het recht van het Parlement om automatisch te worden geraadpleegd als het gaat om mederegulering en zelfregulering, voor met andere woorden het recht van het Parlement om onmiddellijk door de Commissie geïnformeerd te worden en de toepassing van elke vrijwillige, niet door het Parlement aanvaarde overeenkomst definitief op te schorten. Mijns inziens wordt in het verslag voor deze twee punten een aanpak omschreven waarover wij gedurende de volgende zittingsperiode een akkoord kunnen bereiken. Dan zullen de fundamenten zijn gelegd voor harmonieuze betrekkingen tussen de drie instellingen die Europa vertegenwoordigen.</p>
    </intervention>
  </section>
  <section id="creitem5" title="Associatieovereenkomst EG-Israël">
    <intervention id="2-057" speaker_id="1264" name="Ingo FRIEDRICH" is_mep="True" mode="spoken" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="nl">Aan de orde is de gecombineerde behandeling van de volgende vier mondelinge vragen aan de Commissie betreffende de correcte uitvoering van de associatieovereenkomst EG-Israël:</p>
      <p sl="nl">O-0019/2004 - B5-0067/2004) van de heer Lagendijk, namens de Fractie De Groenen/Vrije Europese Alliantie;</p>
      <p sl="nl">O-0021/2004 - B5-0068/2004) van mevrouw Morgantini, namens de Confederale Fractie Europees Unitair Links/Noords Groen Links;</p>
      <p sl="nl">O-0024/2004 - B5-0069/2004 van de heer Watson, namens de Fractie van de Europese Liberale en Democratische Partij;</p>
      <p sl="nl">O-0025/2004 - B5-0070/2004 van de heer Sakellariou, namens de Fractie van de Europese Sociaal-Democraten.</p>
    </intervention>
    <intervention id="2-058" speaker_id="1249" name="Jannis SAKELLARIOU" is_mep="True" mode="spoken" nationality="Germany" birth_date="12-11-1939" birth_place="Athen" p_group="Group of the Party of European Socialists" m_state="DE">
      <p sl="de">Mijnheer de Voorzitter, ik zou om een schorsing van de vergadering willen verzoeken totdat de Commissie het zich verwaardigt om hier haar opwachting te maken.</p>
    </intervention>
    <intervention id="2-059" speaker_id="1264" name="Ingo FRIEDRICH" is_mep="True" mode="spoken" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="nl">Mijnheer Sakellariou, ik vraag u dit verzoek in te trekken. De heer Liikanen kan er niets aan doen dat zijn vliegtuig te laat geland is. Hij was op tijd op de luchthaven maar zijn vliegtuig is vanwege weersproblemen te laat vertrokken. Het kan dus nog tien minuten duren voordat hij aanwezig is. Ik vind echter dat we zoals gepland om 12.00 uur met de stemmingen moeten beginnen in plaats van om 12.15 of 12.20 uur. U weet heel goed hoeveel ergernis het opwekt als de stemming te laat begint. Het lijkt me zinvol alvast het woord te geven aan de eerste auteurs. Zij zijn immers op de hoogte en de commissaris weet al wat ze gaan zeggen. Als de commissaris vervolgens binnenkomt, kan hij aansluitend het woord nemen. Dat is wat ik voorstel.</p>
    </intervention>
    <intervention id="2-060" speaker_id="1067" name="Ulla Margrethe SANDBÆK" is_mep="True" mode="spoken" nationality="Denmark" birth_date="01-04-1943" birth_place="Viborg" p_group="Group for a Europe of Democracies and Diversities" m_state="DK">
      <p sl="da">Mijnheer de Voorzitter, ik geef graag mijn steun aan het voorstel om niet te beginnen met het debat voordat de Commissie aanwezig is. Weliswaar hebben sommigen van ons hun toespraken opgeschreven, maar wat wij precies zullen zeggen, hangt ook van de Commissie af. Anders zouden wij de Commissie immers niet hoeven te vragen om hier welk onderwerp dan ook te komen uiteenzetten. Ik geef er de voorkeur aan dat de eerste sprekers reageren op de bijdrage van de Commissie; op die reacties zal ik mijn eigen reactie baseren. Ik vind niet dat we met het debat kunnen beginnen. We moeten die tien minuten maar wachten, elke andere oplossing zou absurd zijn.</p>
    </intervention>
    <intervention id="2-061" speaker_id="1264" name="Ingo FRIEDRICH" is_mep="True" mode="spoken" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="nl">Er is een verzoek ingediend. Een officieel verzoek. Houdt u het verzoek staande, mijnheer Sakellariou? Er is een voorstander. Is er iemand die bezwaar heeft tegen een onderbreking van de vergadering en verder wil debatteren in afwachting van de komst van de commissaris over een minuut of vijf á tien? Is er iemand die tegen het verzoek is? Dat lijkt niet het geval. Dan gaan we stemmen: wie is voor het verzoek van de heer Sakellariou de vergadering tien minuten te onderbreken totdat de commissaris er is? Gelieve de handen op te steken. Wie is tegen? Wie onthoudt zich?</p>
      <a text="(De vergadering wordt om 11.05 uur onderbroken in afwachting van de komst van de Commissie en om 11.15 uur hervat.)"/>
    </intervention>
    <intervention id="2-062" speaker_id="2329" name="Joost LAGENDIJK" is_mep="True" mode="spoken" nationality="Netherlands" birth_date="08-06-1957" birth_place="Roosendaal" p_group="Group of the Greens/European Free Alliance" m_state="NL">
      <p sl="nl">Voorzitter, collega's, al jarenlang wordt in de Europese Unie en ook in dit Parlement gesteggeld over de producten uit de door Israël bezette gebieden die ten onrechte dezelfde voorkeursbehandeling krijgen als producten uit Israël zelf. Israël wil het onderscheid niet maken, de Europese Unie wel. De kern van dat debat is politiek. De bezetting van de gebieden in kwestie is volgens de Europese Unie illegaal en daarom hebben wij van deze zaak zo'n probleem gemaakt. Het debat, dat dus een politieke kern heeft, dreigt evenwel overwoekerd te worden door tal van praktische en juridische aspecten. Het probleem is - en dat is de reden om deze vragen nu te stellen - dat de Commissie en de Raad, moe van jarenlang gesteggel, nu toch akkoord dreigen te gaan met de huidige praktijk. Als dat gebeurt, wordt een illegale praktijk gelegitimeerd en verliezen de lidstaten de juridische basis om een onderscheid te blijven maken tussen producten uit Israël en producten uit de bezette gebieden. Daarom twee vragen aan de Commissie.</p>
      <p sl="nl">Ten eerste: welke stappen wil de Commissie ondernemen vóór november van dit jaar, wanneer een nieuwe Commissie aantreedt, om aan de huidige praktijk een eind te maken en wanneer precies?</p>
      <p sl="nl">Ten tweede: kan de commissaris garanderen dat elke beslissing die hij neemt die consequenties kan hebben voor de geest, de letter en de praktijk van de Associatieovereenkomst, eerst voor advies wordt voorgelegd aan dit Parlement?</p>
    </intervention>
    <intervention id="2-063" speaker_id="4355" name="Yasmine BOUDJENAH" is_mep="True" mode="spoken" nationality="France" birth_date="21-12-1970" birth_place="Paris" p_group="Confederal Group of the European United Left/Nordic Green Left" m_state="FR">
      <p sl="fr">Mijnheer de Voorzitter, gisteren waren hier, ter gelegenheid van de Internationale Dag van de vrouw, op initiatief van mijn fractie, een aantal Palestijnse vrouwen te gast. Zij hebben te kennen gegeven dat ze uitgeput waren door de dagelijkse strijd om te overleven in de vluchtelingenkampen, maar ze hebben ook blijk gegeven van moed en een niet-aflatend en waardig verlangen naar vrede. Bovenal hebben ze ons gezegd wat ze verwachtten van de Europese Unie.</p>
      <p sl="fr">Zoals u weet zijn de afgelopen dagen in de Gazastrook buitengewoon bloedig verlopen: veertien Palestijnen zijn gedood waarvan drie kinderen, tientallen zijn gewond en er zijn ook slachtoffers gevallen onder de Israëlische soldaten, alsof de aangekondigde evacuatie van het gebied zou moeten worden voorafgegaan door vernietigingen met steeds onuitwisbaarder gevolgen. Morgen bent u uitgenodigd kennis te maken met Israëlische pacifisten, de zogenaamde “refuzniks”, die, net zo moedig, de voortzetting van de bezetting afwijzen, daar deze aan de basis ligt van de moordspiraal die de Palestijnse en Israëlische bevolking treft.</p>
      <p sl="fr">Natuurlijk is het onderwerp dat ons vandaag de dag het meeste bezighoudt de schending door Israël van de oorsprongsregels in het kader van de Associatieovereenkomst. Maar het is schier onmogelijk om niet tegelijkertijd ook te denken aan de andere manifeste schendingen die dagelijks worden gepleegd in de Palestijnse bezette gebieden, schendingen die net zo goed in flagrante tegenspraak zijn met de oorspronkelijke partnerschapsgedachte waaruit de ondertekening van deze Overeenkomst is voortgekomen. Voor al diegenen die willen geloven in een rechtvaardige vrede zijn de debatten over de al dan niet correcte toepassing van deze Overeenkomst dan ook een toonbeeld van wat helaas algemeen beschouwd wordt als een veel te koele en daardoor medeplichtige opstelling van de kant van de Unie. Want het valt niet te ontkennen dat Israël zich er hoegenaamd niets van aantrekt als Europa het tot de orde roept vanwege zowel de schendingen van artikel 2 aangaande de inachtneming van de grondrechten als de naleving van de oorsprongsregels. Maar laten we het over de oorsprongsregels hebben.</p>
      <p sl="fr">Al sinds 1976 maakt Israël bij het bepalen van de oorsprong van zijn exportproducten geen enkel onderscheid tussen de producten die afkomstig zijn van binnen zijn eigen grondgebied en producten uit de sinds 1967 bezette gebieden, oftewel producten uit de nederzettingen. Zo heeft Israël stelselmatig certificaten van oorsprong afgegeven voor producten die niet in aanmerking komen voor een voorkeursbehandeling volgens het communautair recht. Een dergelijke schending zou bij ieder ander land geleid hebben tot stevige vergeldingsmaatregelen. Maar vanwege de Israëlische douanepraktijk zijn de lidstaten tot op de dag van vandaag niet in staat geweest deze voorkeursimport te verhinderen of extra belastingen op te leggen. De Commissie heeft in eerste instantie evenmin adequate maatregelen voorgesteld om deze praktijken aan te pakken. Vervolgens heeft zij aangekondigd dat ze de ondoelmatige acties van de lidstaten zou gaan coördineren. Zo heeft commissaris Patten hier op 10 mei 2001 een helder en rechtmatig standpunt van de Commissie uiteengezet, want de commissaris verklaarde, ik citeer: “dat preferentiële toegang tot Gemeenschapsmarkten voor producten afkomstig van de Israëlische nederzettingen op de Westelijke Jordaanoever en de Gazastrook in strijd is met de handelsakkoorden EG-Israël”.</p>
      <p sl="fr">De getroffen maatregelen hebben echter niet altijd een eind kunnen maken aan de onrechtmatigheden. Daar komt overigens nog bij dat de bouw van de “muur van de schande” deze situatie alleen maar verergert. Olijfbomen en fruitbomen worden onder de ogen van dorpelingen vernield en duizenden boeren wordt de toegang tot hun bouwland onmogelijk gemaakt. Zal deze nieuwe onrechtmatige annexatie morgen leiden tot nieuwe uitvoer van producten vanaf die gronden?</p>
      <p sl="fr">In november jongstleden heeft de Unie voor de Associatieraad EU-Israël gehamerd op het belang van een oplossing voor het probleem van de oorsprongsregels voordat het protocol voor deze regels wordt gewijzigd. Sindsdien heeft de Commissie aangegeven dat zij de gesprekken met Israël heeft voortgezet. Maar vandaag is het probleem nog altijd niet opgelost en daarom stel ik u opnieuw de vraag, mijnheer de commissaris: zal de Commissie zich neerleggen bij een oplossing waarin niet van Israël geëist wordt dat het ophoudt met het afgeven van certificaten van oorsprong aan producten afkomstig uit de nederzettingen in het kader van de Associatieovereenkomst? Zal zij een beroep doen op de rechtsinstrumenten die haar ter beschikking staan? Vandaag is de mogelijkheid geopperd om de Overeenkomst te amenderen. Hoewel we daar in beginsel mee akkoord gaan zou de Unie echter, wanneer Israël volhardt in deze bewuste schending van de Overeenkomst, al haar rechten kunnen verliezen om de tenuitvoerlegging van enig deel ervan op te schorten teneinde deze schending een halt toe te roepen, en dat zou onaanvaardbaar zijn. Het internationaal recht zou dan opzettelijk met voeten worden getreden middels erkenning van Israël als bezettingsmacht in de Palestijnse gebieden en van zijn annexatiepraktijken en zijn kolonisering van grondgebieden. Hoe het ook zij, ik wil hier nogmaals benadrukken dat het te allen tijde absoluut noodzakelijk is dat het Europees Parlement wordt geraadpleegd voordat de Overeenkomst gewijzigd wordt. Is de Commissie voornemens dat te doen?</p>
      <p sl="fr">Tot slot, om met een algemeen punt af te sluiten: de Europese Unie kan niet langer medeplichtig blijven aan de volharding van de regering-Sharon in de bezetting van dit Palestijnse grondgebied, de diefstal van producten van dat grondgebied, de confiscatie van de opbrengst en de ontzegging aan de bevolking van elk middel om te bestaan, of zelfs te overleven. De Overeenkomst van 1995 kwam tot stand in het kielzog van het proces van Oslo en was bedoeld als bijdrage aan het vredesproces. Vandaag de dag liggen de kaarten volkomen anders. Wat voor soort samenwerking had u eigenlijk in gedachten?</p>
    </intervention>
    <intervention id="2-064" speaker_id="1968" name="Johanna L.A. BOOGERD-QUAAK" is_mep="True" mode="spoken" nationality="Netherlands" birth_date="01-03-1944" birth_place="Axel" p_group="Group of the European Liberal, Democrat and Reform Party" m_state="NL">
      <p sl="nl">Mijnheer de Voorzitter, mijnheer de commissaris, we hebben het hier over de Associatieovereenkomst uit 1995. Ik heb helemaal geen bezwaar tegen deze overeenkomst op zich. Zij bevat fundamentele normen en waarden waaruit respect spreekt en Israël als democratie kunnen we op zich steunen. Het probleem ligt niet daar. Wat ik echter onbegrijpelijk vind en waarom ik deze vragen heb gesteld, is dat de Europese Unie al jaren toestaat dat Israël de oorsprongsregels van de Overeenkomst schendt. Volgens deze oorsprongsregels - dat is voor u natuurlijk gesneden koek - mag Israël producten uit de Israëlische nederzettingen in de bezette Palestijnse gebieden niet verkopen alsof ze afkomstig zijn uit Israël zelf. Anders genieten de producten uit de illegale nederzettingen ten onrechte voordelige invoerrechten in Europa.</p>
      <p sl="nl">Het gaat hier, zoals collega Lagendijk ook heeft gezegd, om een politieke zaak. Het is mij ook bekend dat de Europese Commissie Israël hierover heeft aangesproken en de glasharde stelling te horen heeft gekregen dat Israël de nederzettingen als Israëlisch grondgebied beschouwt. De Europese regeringen reageren niet en stemmen zo in met deze schending van de overeenkomst die zij zelf hebben goedgekeurd. Hierdoor worden wij medeverantwoordelijk voor het voortzetten van het kolonisatiebeleid, één van de grootste obstakels voor de vrede. Dat, mijnheer de commissaris, is naar mijn opvatting het kernpunt. Medeverantwoordelijk hiervoor mogen wij niet zijn.</p>
      <p sl="nl">De lidstaten zijn volgens het EG-Verdrag, de communautaire douanecode en de Associatieovereenkomst, verplicht om preferentiële behandeling bij de import van producten uit de nederzettingen te weigeren. U moet er als Commissie en als hoedster van de Verdragen op toezien dat de lidstaten deze verplichtingen naleven.</p>
      <p sl="nl">Voorzitter, deze problemen moeten worden opgelost en wel onmiddellijk, en daarom vraag ik de commissaris of hij nu werkelijk een einde wil maken aan deze zaken en met een echte wettelijke oplossing wil komen, zodat in de lidstaten een uniforme verificatieprocedure kan worden gevolgd. Dan kunnen de douanediensten van de lidstaten voor nederzettingproducten gewoon invoerrechten innen, zonder dat dit door de invoerders kan worden aangevochten.</p>
      <p sl="nl">Voorzitter, dit lijkt mij een buitengewoon keurige oplossing, niet voor of tegen Israël, en niet voor of tegen de Palestijnen. Het gaat er alleen om dat wij niet medeverantwoordelijk willen zijn voor de nederzettingenproblematiek en ik vraag u dan ook eventuele oplossingen voor te leggen aan het Parlement.</p>
    </intervention>
    <intervention id="2-065" speaker_id="1249" name="Jannis SAKELLARIOU" is_mep="True" mode="spoken" nationality="Germany" birth_date="12-11-1939" birth_place="Athen" p_group="Group of the Party of European Socialists" m_state="DE">
      <p sl="de">Mijnheer de Voorzitter, mijnheer de commissaris, het probleem van de preferentiële toegang van producten uit de Israëlische nederzettingen op de Westelijke Jordaanoever en in de Gazastrook speelt nu al bijna dertig jaar. Dit probleem is in die tijd ook regelmatig onderwerp geweest van mondelinge en schriftelijke vragen en van debatten in het Europees Parlement. Recentelijk, in november 2003, hebben wij er in een discussie op gewezen dat er nu eindelijk een oplossing moet komen om de voortdurende schending van het internationale recht door Israël een halt toe te roepen.</p>
      <p sl="de">Doordat Israël producten uit de bezette gebieden voorziet van het oorsprongslabel ‘made in Israël ’, maakt het land inbreuk op de bepalingen inzake het territoriale toepassingsgebied van de overeenkomst - namelijk artikel 83 - en op de oorsprongsregels en de bepalingen over de samenwerking tussen en de wederzijdse ondersteuning van douane-instanties. Daarnaast toont Israël hierdoor ook zijn continue en totale minachting voor internationale verdragen en voor het volkenrecht.</p>
      <p sl="de">Op dit moment is het probleem echter veel urgenter dan in het verleden. De Europese Unie is voornemens om Israël in het preferentiële systeem van de pan-Europese cumulatie op te nemen. Dat betekent in dit geval dat de Associatieovereenkomst met Israël dienovereenkomstig gewijzigd zou moeten worden. Als dit gebeurt zonder dat de onrechtmatige toepassing van de oorsprongsregels uit de bezette gebieden wordt beëindigd, betekent dat eigenlijk een feitelijke goedkeuring van die onrechtmatige handelwijze. Daardoor zou de Europese Unie definitief het recht verliezen om aan een rechtmatige toepassing van de regels voor de preferentiële toegang van uitvoerproducten vast te blijven houden.</p>
      <p sl="de">De preferentiële behandeling van uitvoerproducten uit de bezette gebieden is echter niet alleen onrechtmatig en in strijd met het internationale recht. De lidstaten worden hierdoor namelijk ook nog steeds geconfronteerd met het ingewikkelde probleem van de controle op die producten en van een enigermate uniforme toepassing van de preferentiële behandeling. De Commissie heeft weliswaar getracht om een oplossing dichterbij te brengen, maar tot nu toe is dat absoluut niet gelukt. De Commissie heeft de Israëlische autoriteiten in ieder geval terecht laten weten dat er allereerst maatregelen genomen moeten worden om het onrechtmatige gebruik van de oorsprongsregels te beëindigen.</p>
      <p sl="de">Voordat er met Israël verder onderhandeld kan worden over een wijziging van de Associatieovereenkomst, wil ik de Commissie met klem oproepen om deze kwestie nog vóór het verstrijken van haar ambtstermijn te regelen. Dat is erg belangrijk, mijnheer de commissaris, omdat dit gekoppeld is aan het wijzigen van de Associatieovereenkomst. De Commissie dient het Parlement ook over deze kwestie te raadplegen om te voorkomen dat er door passiviteit en een gebrek aan politieke wil een situatie ontstaat waarin een onrechtmatig handelen in feite als rechtmatig wordt aangemerkt.</p>
    </intervention>
    <intervention id="2-066" speaker_id="photo_generic" name="Liikanen" is_mep="True" mode="spoken" role="Commissie">
      <p sl="en">Mijnheer de Voorzitter, volgens de Associatieovereenkomst EG-Israël heeft die Overeenkomst uitsluitend betrekking op het grondgebied van de staat Israël. Daarom komen producten uit Israëlische nederzettingen in de Westelijke Jordaanoever, de Gazastrook, Oost-Jeruzalem of de Golan Hoogte bij binnenkomst in de EU niet in aanmerking voor een preferentiële tariefbehandeling. De douanediensten van de Gemeenschap zullen niet accepteren dat Israël zulke producten als van preferentiële oorsprong bestempelt.</p>
      <p sl="en">De Commissie heeft uitgebreid uitgelegd wat haar standpunt in dezen is en welke acties zij heeft ondernomen, bijvoorbeeld in haar antwoorden op diverse mondelinge vragen in mei en november 2003. De EU grijpt elke gelegenheid aan om een oplossing te vinden voor de invoer van producten uit de betreffende Israëlische nederzettingen. Onlangs hebben de Commissie en Israël verkennende gesprekken gevoerd met als doel tot een mogelijke oplossing te komen. Israël heeft naar aanleiding daarvan echter nog geen formeel voorstel gedaan en daarom moet de Commissie haar standpunt nog bepalen. De Commissie zal evenwel geen oplossing accepteren die inhoudt dat er een preferentiële tariefbehandeling gaat gelden voor producten die uit de Israëlische nederzettingen afkomstig zijn en die op grond van Israëlische regels voor preferentiële oorsprong zijn ingevoerd.</p>
      <p sl="en">Als het gaat om de betrokkenheid van het Europees Parlement kan ik bevestigen dat de Commissie volledig zal handelen conform het Kaderakkoord over de betrekkingen tussen het Europees Parlement en de Commissie.</p>
    </intervention>
    <intervention id="2-067" speaker_id="4280" name="Armin LASCHET" is_mep="True" mode="spoken" nationality="Germany" birth_date="18-02-1961" birth_place="Aachen" p_group="Group of the European People's Party (Christian Democrats) and European Democrats" m_state="DE">
      <p sl="de">Mijnheer de Voorzitter, geachte collega’s, de kwestie die wij in verband met deze Overeenkomst tussen de Europese Gemeenschap en Israël bespreken, is veel meer dan alleen maar een technische kwestie. In plaats van de juridische argumenten die in het debat met de vier vragenstellers zijn uitgewisseld, zou de politieke vraag centraal moeten staan of wij op dit moment de vrede in die regio wel of niet bevorderen. Uiteraard zou beweerd kunnen worden dat de bezetting van de betreffende gebieden sinds 1967 onrechtmatig is - dat is ook het standpunt van de Verenigde Naties. In VN-resolutie nr. 242 is immers vastgelegd dat Israël zich moet terugtrekken tot de gebieden van vóór 1967.</p>
      <p sl="de">Dit debat speelt nu al weer meer dan dertig jaar. In de tussentijd zijn er nederzettingen gebouwd en is er een vredesakkoord van Oslo gesloten waarin beide partijen nader tot elkaar zijn gekomen. Tegen die achtergrond staat nu de volgende vraag centraal: Waarmee is het vredesproces het meest gediend? Zou een onmiddellijke terugtrekking uit de bezette gebieden inderdaad de vrede dichterbij brengen? Inmiddels weet iedereen - ook de Europese Unie en de Verenigde Staten - dat er in de road-map stappen opgenomen moeten worden om die vrede te bewerkstelligen. Als er morgen alleen maar een volledige terugtrekking zou plaatsvinden, dan is de vrede daarmee niet gediend; dit zou gewoon tot nieuwe conflicten leiden. Elk signaal dat wij nu als Europese Unie geven, is dan ook van groot belang.</p>
      <p sl="de">Wij moeten niet vergeten dat de Associatieovereenkomst in 1975 is gesloten en dat het akkoord van Oslo uit 1993 dateert. Vanaf dat moment heeft de Europese Unie de onafhankelijkheid van de Palestijnse Autoriteit ondersteund. Inmiddels is die steun tot meer dan twee miljard euro opgelopen en zijn er goede resultaten bereikt. In Oslo zijn beide partijen overeengekomen dat de twee verschillende zones, dus ook die van de Palestijnse Autoriteit, deel uitmaken van de handel met de Europese Unie. Dus los van de vraag of het nederzettingenbeleid goed of fout is, geldt in ieder geval dat het gebied waar de nederzettingen zich bevinden een partnerregio van de Europese Unie is - hetzij via de Overeenkomst met de Palestijnse Autoriteit hetzij via de Overeenkomst tussen de Europese Gemeenschap en Israël.</p>
      <p sl="de">Wat dat betreft, is de opmerking van mijn collega aan de politieke linkerkant, die als eerste het woord heeft gevoerd, niet correct. Aan Palestijnse kant wordt niemand door de Overeenkomst uitgebuit. Integendeel zou ik zeggen. Als die Overeenkomst van de ene op de andere dag opgeschort zou worden, worden de Palestijnen die in de betreffende gebieden werken weer als eerste getroffen. In dat gebied worden namelijk niet alleen producten door de kolonisten vervaardigd, maar zijn er ook veel Palestijnse arbeidsplaatsen. Ik vind dat de Commissie een zeer evenwichtig standpunt hanteert door Israël duidelijk te kennen te geven dat hoewel er geen sprake is van een erkenning van de bezette gebieden, er desondanks oplossingen gevonden moeten worden om een dergelijke overeenkomst nieuwe impulsen te geven zonder dat er olie op het vuur wordt gegooid. Het is een goede zaak dat Israël de afspraken op het gebied van belastingen en douanerechten inmiddels weer nakomt ten opzichte van de Palestijnen. Als Europese Unie moeten wij geen verkeerd signaal geven door de Overeenkomst op te schorten zoals enkele sprekers hebben voorgesteld. Daarmee is het vredesproces in ieder geval niet gediend.</p>
    </intervention>
    <intervention id="2-068" speaker_id="1065" name="Pasqualina NAPOLETANO" is_mep="True" mode="spoken" nationality="Italy" birth_date="28-09-1949" birth_place="Molfetta " p_group="Socialist Group in the European Parliament - Vice" m_state="IT">
      <p sl="it">Mijnheer de Voorzitter, Israëlische regeringskringen blijven olie op het vuur gooien van een politieke campagne waarin het standpunt van de Europese Unie en de Europese instellingen wordt afgeschilderd als onevenwichtig en de indruk wordt gewekt dat wij veel meer begrip opbrengen en steun verlenen voor de rechten van het Palestijnse volk dan voor die van het Israëlische volk. Dat klopt natuurlijk absoluut niet. Het is een feit dat Israël sedert 1967 Palestijnse gebieden bezet houdt en dat de Europese instellingen, waaronder het Parlement, de staat Israël herhaaldelijk hebben gevraagd het volkenrecht te eerbiedigen.</p>
      <p sl="it">De Europese instellingen hebben gekozen voor een opbouwend partnerschap, in de hoop op die manier tot betere resultaten te kunnen komen. Zolang akkoorden mogelijk zijn als dat van Genève moeten wij hoop blijven koesteren en politieke investeringen blijven doen in die richting.</p>
      <p sl="it">Sedert 1995 is het partnerschap tussen de Europese Unie en Israël opgenomen in een Associatieovereenkomst waarin onder meer de preferentiële voorwaarden zijn vastgelegd waaronder Israëlische producten op de Europese markt kunnen worden gebracht. Sedert 1967 maakt Israël bij de oorsprong van zijn producten echter geen enkel onderscheid tussen producten van eigen grondgebied en producten uit de bezette gebieden, hetgeen een zich steeds weer herhalende schending is van het communautair recht, het internationaal recht en het Verdrag van Genève.</p>
      <p sl="it">Wij zijn nu op een kritiek punt aanbeland in deze zaak. Het protocol betreffende de oorsprongsregels zal binnenkort worden gewijzigd onder meer ook om uitbreiding tot heel het Europees grondgebied en een Israëlisch-Jordaans handelssysteem mogelijk te maken. Kan men deze uitbreiding echter wel verwezenlijken zonder het grote geschil met Israël op te lossen? In 2000 heeft de Raad nogmaals gewezen op de noodzaak in de handelsbetrekkingen met Israël de internationale voorschriften uit het Vierde Verdrag van Genève te eerbiedigen. In 2001 was commissaris Patten van mening dat de voortgezette preferentiële export uit nederzettingen een schending van dit Verdrag was. In 2003 heeft de Raad besloten naar een bilateraal akkoord met Israël te streven. Daarom wilde ik u, mijnheer de commissaris, aanvankelijk drie vragen stellen, maar nu ik uw antwoord heb gehoord, zijn er nog twee vragen over. Eerste vraag: mijns inziens zei u dat de Commissie geen enkel akkoord zal aanvaarden als deze illegale praktijk niet wordt stopgezet; hoe denkt de Commissie echter dit debat met de Raad aan te pakken, aangezien naar het schijnt een aantal lidstaten niet dezelfde mening is toegedaan? Tot slot, is de Commissie bereid het Parlement te raadplegen voordat er een besluit wordt genomen?</p>
      <a text="(Applaus van links)"/>
    </intervention>
    <intervention id="2-069" speaker_id="1194" name="Jean-Thomas NORDMANN" is_mep="True" mode="spoken" nationality="France" birth_date="16-02-1946" birth_place="Paris" p_group="Group of the European People's Party (Christian Democrats) and European Democrats" m_state="FR">
      <p sl="fr">Mijnheer de Voorzitter, de exportproducten die uit de nederzettingen afkomstig zijn, vormen een te verwaarlozen deel van de Israëlische uitvoer, waarschijnlijk nog geen 5 procent. Het feit dat hier de nadruk gelegd wordt op deze kwestie is dan ook niet meer dan een blijk van verwoed anti-Israëlisch sentiment van de kant van een aantal sprekers, terwijl we niet moeten vergeten dat de Oslo-akkoorden voorzien in een douane-unie.</p>
      <p sl="fr">Het komt er dus op neer of er een specifieke vermelding komt op bepaalde producten, iets waar Israël, naar het schijnt, bereid is mee akkoord te gaan. En het is zeker dat het probleem opgelost kan worden middels onderhandelingen waaruit een dergelijke formule voort zal komen, aangezien het geen groot probleem is. Laten we ons echter, als het gaat om specifieke benamingen, ervoor hoeden om zestig jaar na de bevrijding van Europa, ook al is het maar voor producten, opnieuw een gele ster in te voeren.</p>
    </intervention>
    <intervention id="2-070" speaker_id="4742" name="Franz TURCHI" is_mep="True" mode="spoken" nationality="Italy" birth_date="09-06-1969" birth_place="Roma" p_group="Non" m_state="IT">
      <p sl="it">Mijnheer de Voorzitter, dit debat is mijns inziens een aanfluiting voor de geschiedenis, cultuur en identiteit van Europees links. Moeten wij nu werkelijk hierover spreken? Maar waarom eigenlijk? Dit debat is geen bijdrage tot de vrede. Dit zal de partijen er niet toe aanzetten om met elkaar aan tafel te gaan zitten! Dit is enkel een juridische sofisme zonder enig effect, zelfs zonder enig economisch effect. Waartoe zal dit leiden? Wat moeten wij morgenvroeg aanvangen met de nieuwe etiketten? Denkt u nu echt dat er morgenvroeg een schending zal zijn van het internationaal recht vanwege dit probleem? Moeten wij niet veeleer spreken over een schending van het internationaal recht vanwege hetgeen Abu Ala enkele dagen geleden heeft gezegd in onze instellingen, namelijk dat de Hamas een politieke kracht is en geen organisatie die bijdraagt aan het internationaal terrorisme? Dat is een schending van het internationaal recht, niet het feit dat over dergelijke dingen wordt gesproken. Het zijn niet de alom besproken nederzettingen - die er ook nu weer in dit debat over de producten bij worden gehaald - die de vrede tegenhouden. Dat staat als een paal boven water. Het is het terrorisme dat ervoor zorgt dat de partijen niet aan een tafel willen gaan zitten! Laten wij het dus over serieuze zaken hebben. Laten wij allen bijdragen aan de vrede! Commissie, laten wij onszelf niet belachelijk maken door over dergelijke dingen te spreken zolang wij de zaak van de voor humanitaire hulp verleende geldmiddelen niet hebben opgehelderd. Waar zijn die middelen echt naar toe gegaan? Als wij ons als een rechtbank gedragen en over juridische dingen beginnen te spreken, kunnen wij de dialoog wel op onze buik schrijven. Dan verstopt men zich achter juridische voorwendsels. Laten wij dat dus zien te voorkomen!</p>
    </intervention>
    <intervention id="2-071" speaker_id="1067" name="Ulla Margrethe SANDBÆK" is_mep="True" mode="spoken" nationality="Denmark" birth_date="01-04-1943" birth_place="Viborg" p_group="Group for a Europe of Democracies and Diversities" m_state="DK">
      <p sl="da">Mijnheer de Voorzitter, het is toch ongelooflijk dat de Commissie nog steeds geen oplossing gevonden heeft voor de kwestie van de voorkeursbehandeling van producten uit Israël, en dat de Commissie het nu bovendien aan Israël wil overlaten om een oplossing voor te stellen die het voor de lidstaten mogelijk maakt om vast te stellen welke goederen zijn geproduceerd in de illegale nederzettingen, zodat daar douanerechten voor kunnen worden gevraagd, terwijl bekend is dat Israël tot nu toe heeft vastgehouden aan zijn eigen interpretatie van wat tot het Israëlische grondgebied behoort.</p>
      <p sl="da">Als wij ermee doorgaan om geen douanerechten te heffen op producten uit de bezette gebieden, erkennen wij de facto de bezetting door Israël van deze gebieden, en dat kunnen wij als EU niet doen. Bovendien heeft de EU de plicht om zich aan haar eigen handelsovereenkomsten te houden, en tenzij Israël heel snel met een voorstel komt dat dit mogelijk maakt, is de enige oplossing voor deze kwestie volgens mij dat de Commissie aan de lidstaten meedeelt dat ze alle Israëlische certificaten van oorsprong moeten onderwerpen aan een verificatieprocedure.</p>
    </intervention>
    <intervention id="2-072" speaker_id="1002" name="Marco PANNELLA" is_mep="True" mode="spoken" nationality="Italy" birth_date="01-05-1930" birth_place="Teramo" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, mijnheer de commissaris, geachte collega’s, ik moet eerlijk bekennen dat ik niet alleen in de opmerkingen van de heer Turchi - met wie wij ontegenzeggelijk veel affiniteit hebben - maar ook in die van mevrouw Morgantini en van de heer Laschet een andere sfeer aantref dan tot nu toe. De commissaris heeft echter opnieuw een, laat ik zeggen, automatisch standpunt ten beste gegeven: de Commissie zou hetzelfde gezegd hebben als wij het over de situatie in Vietnam hadden gehad. Zij volgt immers altijd hetzelfde stramien: niet waken over de rechten en het recht maar over de betrekkingen met de moorddadige Vietnamese machthebbers.</p>
      <p sl="it">Mijns inziens is hetgeen de Commissie vandaag zegt echter in zekere zin gerechtvaardigd, en wel om de reeds door mevrouw Morgantini en anderen aangegeven redenen. Als men te maken heeft met een ingewikkelde en niet geheel te vatten waarheid is het methodologisch verkeerd exact te willen zijn. Ik begrip de hartstocht maar niet de waarheidsliefde; ik begrijp de hartstocht van de Franse communistische collega die spreekt over de muur van de schande, maar hoeveel schandalige zaken zou jullie partij niet aan de kaak moeten stellen, zaken waarover jullie zelfs nu in 2004 nog zwijgen?</p>
      <p sl="it">Het echte probleem is mijns inziens, collega’s, dat wij zelfs op het einde van deze zittingsperiode blijven vergeten dat de historische redenen die ons in staat hebben gesteld de Europese weg te bewandelen, besloten liggen in de opmerking - die Altiero Spinelli kort maar krachtig maakt in het manifest van Ventotene - dat de nationale staat geen democratie, vrijheid, vooruitgang en waarheid kan voortbrengen. Wij blijven echter wel hameren op een nationale Palestijnse staat en doen alsof dat het probleem is dat wij voor de Palestijnen en Israëli’s moeten oplossen, waarbij ik trouwens van mening ben dat ook Israël blijk geeft van gebrek aan fantasie, kracht en rigoureusheid. Wat dat betreft zijn de Israëlische partijen niet anders dan uw partijen; ook zij zijn Europese partijen. Tot slot nog dit: laten wij hopen dat aan het einde van deze zittingsperiode de federalistische idee, de federalistische methode snel de overhand krijgt met de toetreding tot de Europese Unie van Israël en een Palestijnse staat, die, zoals u voor ogen staat, op vrijheid is gegrondvest en niet op machtsmisbruik.</p>
    </intervention>
    <intervention id="2-073" speaker_id="25703" name="Cees BREMMER" is_mep="True" mode="spoken" nationality="Netherlands" birth_date="19-06-1948" birth_place="Zwolle" p_group="Group of the European People's Party (Christian Democrats) and European Democrats" m_state="NL">
      <p sl="nl">Voorzitter, zoals uit het debat blijkt, gaat het om een gecompliceerde en gevoelige materie. Ik kan me in dat opzicht aansluiten bij de vorige sprekers, in het bijzonder bij collega Armin Laschet.</p>
      <p sl="nl">Voorzitter, er rijzen kennelijk ernstige vragen over de preferentiële toegang tot de Gemeenschapsmarkt van producten afkomstig uit de Israëlische nederzettingen op de Westelijke Jordaanoever en in de Gazastrook. Voorzover ik het begrepen heb, zou de preferentiële import uit de genoemde gebieden een schending van het Gemeenschapsrecht vormen. Nu begrijp ik dat de Europese Unie de Associatieovereenkomst met Israël wil amenderen door de toevoeging van een pan-Europese cumulatie van oorsprong, alsmede de implementatie van Jordaans-Israëlische cumulatie van oorsprong. Maar de vraag is of zo'n cumulatieregeling wel mogelijk is zonder een oplossing van het genoemde probleem van de preferentiële import van producten uit de bezette gebieden.</p>
      <p sl="nl">Het is volgens mij van het grootste belang dat het Europees Parlement tijdig geconsulteerd wordt, voordat welk deel van de bestaande Overeenkomst dan ook wordt gewijzigd. Ik sluit me aan bij vorige sprekers: het is belangrijk dat dit zo mogelijk gebeurt voor het einde van het mandaat van deze Commissie.</p>
      <p sl="nl">Wij stellen een duidelijke uiteenzetting van de Commissie over deze problemen zeer op prijs. Ziet de Commissie mogelijkheden om de gerezen problemen met Israël binnen een redelijke termijn tot een oplossing te brengen? Ik dank de commissaris voor zijn eerste reactie en kijk uit naar zijn tweede reactie.</p>
      <p sl="nl">Zoals de vorige spreker al opmerkte, gaat het inderdaad niet om een maatregel voor of tegen Israël.</p>
    </intervention>
    <intervention id="2-074" speaker_id="4348" name="Emilio MENÉNDEZ del VALLE" is_mep="True" mode="spoken" nationality="Spain" birth_date="20-06-1945" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, het onderwerp dat wij hier bespreken is tamelijk absurd en paradoxaal. Wij debatteren namelijk over de legaliteit en de legitimiteit van producten die afkomstig zijn uit door het internationaal recht als illegaal beschouwde gebieden, de nederzettingen. De Europese Unie, de Verenigde Naties, zelfs de Verenigde Staten en praktisch de gehele wereldgemeenschap eisen dat deze met militaire macht opgerichte nederzettingen worden ontruimd om een levensvatbare Palestijnse staat mogelijk te maken die in vrede samenleeft met Israël.</p>
      <p sl="es">Wat het thema van dit debat betreft, de correcte toepassing van de Associatieovereenkomst EG-Israël, maakt het mij niet uit wat er gebeurt of hoe het gebeurt. Het maakt mij niet uit welk recht erop wordt toegepast en hoe. Het moet echter wel duidelijk zijn dat Israël niet verder kan gaan met de unilaterale toepassing van de Associatieovereenkomst op enkele nederzettingen die dienen te verdwijnen om de vrede een kans te geven.</p>
      <p sl="es">Deze unilaterale toepassing van het recht is een sarcastische schimpscheut, een vernedering waar dit Parlement zich tegen moet verzetten.</p>
      <p sl="es">Dit is niet het moment om opnieuw het duidelijke gebrek aan politieke wil van de regering-Sharon om vrede te bereiken aan de kaak te stellen. Daar heb ik ook geen tijd voor. Het volstaat hier en nu om te blijven hameren op het thema waar wij ons vandaag over buigen, namelijk dat de regering van Israël geen certificaten van oorsprong kan toekennen aan producten die, krachtens het Gemeenschapsrecht, niet in aanmerking komen voor een preferentiële tariefregeling aangezien zij afkomstig zijn van in de bezette Palestijnse gebieden gevestigde kolonies.</p>
      <p sl="es">Wij willen nogmaals in herinnering roepen dat de Commissie op 10 mei 2001 duidelijk kenbaar heeft gemaakt dat export van producten afkomstig van Israëlische nederzettingen op de Westelijke Jordaanoever en Gaza in het kader van de preferentiële tariefregeling, strijdig is met de handelsverdragen tussen de Gemeenschap en Israël.</p>
      <p sl="es">Hoewel het alleen een tactisch effect zal hebben, kan het geen kwaad om eraan te herinneren dat dit Parlement op 10 april 2002 een resolutie heeft aangenomen over het Nabije Oosten. In paragraaf 8 van deze resolutie worden de Commissie en de Raad verzocht om opschorting van de Euro-mediterrane Associatieovereenkomst tussen de Europese Gemeenschap en Israël.</p>
      <a text="(Applaus)"/>
    </intervention>
    <intervention id="2-075" speaker_id="4524" name="Caroline LUCAS" is_mep="True" mode="spoken" nationality="United Kingdom" birth_date="09-12-1960" birth_place="Malvern" p_group="Group of the Greens/European Free Alliance" m_state="GB">
      <p sl="en">Mijnheer de Voorzitter, als wij willen dat het communautaire recht geloofwaardig is, moeten wij ervoor zorgen dat het adequaat wordt gehandhaafd. Omdat krachtens de Verdragen van Genève de bezette gebieden geen deel uitmaken van Israël, vallen de producten uit de nederzettingen niet onder deze Overeenkomst. Als de Commissie met nieuwe plannen komt - en dat moet inderdaad gebeuren - moet zij dat doen voordat het Parlement in juni met zomerreces gaat, zodat wij voldoende tijd hebben om ze goed te kunnen bestuderen.</p>
      <p sl="en">Ik ben het echter eens met degenen die zeggen dat het tijd is om te kijken naar meer algemene maatregelen, zoals bijvoorbeeld het opschorten van de Associatieovereenkomst tussen de EG en Israël. Die Overeenkomst bevat immers een belangrijke mensenrechtenclausule die stelt dat als een van beide partijen in de Overeenkomst de mensenrechten schendt, de Overeenkomst moet worden opgeschort. De EU gaat er prat op dat zij dergelijke mensenrechtenclausules in handelsovereenkomsten opneemt. Als die er echter in staan, moeten we er ook naar handelen, anders zijn ze niet geloofwaardig. Daarom is het nu tijd om deze Overeenkomst op te schorten, niet alleen vanwege de schendingen van de mensenrechten die te maken hebben met de nederzettingen, maar ook die in verband met de nieuwe apartheidsmuur. Die muur heeft immers niets te maken met de veiligheid, maar alles met illegale landjepik. Hij maakt de levens en middelen van bestaan van mensen kapot. Als de EU deze Overeenkomst niet opschort, maakt zij zich niet alleen schuldig aan onrecht tegenover het Palestijnse volk, maar ondermijnt zij ook haar eigen wetten en regels.</p>
    </intervention>
    <intervention id="2-076" speaker_id="1002" name="Marco PANNELLA" is_mep="True" mode="spoken" nationality="Italy" birth_date="01-05-1930" birth_place="Teramo" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, inderdaad, dat was een enorme stommiteit van mij en ik zal die onmiddellijk rechtzetten. Ik dacht dat collega Morgantini net zo zou kunnen spreken als mevrouw Napoletano. Neem mij niet kwalijk, mevrouw Napoletano. Laten wij mevrouw Morgantini geven wat mevrouw Morgantini toekomt. Nee, zij blijft de oorlog waar wij vanaf willen, presenteren op een manier waar ik het niet mee eens kan zijn.</p>
    </intervention>
    <intervention id="2-077" speaker_id="1264" name="Ingo FRIEDRICH" is_mep="True" mode="spoken" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="nl">Een voorbeeld van Italiaanse grandezza , verfijning en hoffelijkheid.</p>
    </intervention>
    <intervention id="2-078" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Mijnheer de Voorzitter, ik hoop een voorbeeld te geven van Hollandse nuchterheid. Op 4 september 2003 debatteerde dit Huis al over de correcte toepassing van de Associatieovereenkomst EG-Israël. Bij die gelegenheid citeerde ik de constatering van de Nederlandse minister van Buitenlandse Zaken dat "Nederland voor het overgrote deel van de producten met het Israëlische oorsprongscertificaat ervan kan uitgaan dat de vaststellingen van de Israëlische douane omtrent de oorsprong rechtsgeldig tot stand zijn gekomen, dat wil zeggen dat zij voldoen aan alle voorwaarden van het oorsprongsprotocol".</p>
      <p sl="nl">Vorig jaar vroeg ik aan de Commissie of ze deze Haagse constatering ook voor de overige lidstaten van de Europese Unie kon onderschrijven. Een antwoord bleef toen uit. Wellicht is de vertegenwoordiger van de Commissie vandaag wat spraakzamer. Maar ik geef de moed niet op en stel nog een tweede vraag. Is de navordering van douanegelden van importeurs van producten die vermoedelijk afkomstig zijn uit Israëlische nederzettingen unilateraal beleid? Wat denkt de Commissie hierover?</p>
    </intervention>
    <intervention id="2-079" speaker_id="4326" name="Cristina GUTIÉRREZ-CORTINES" is_mep="True" mode="spoken" nationality="Spain" birth_date="17-12-1939" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">Mijnheer de Voorzitter, het verbaast mij dat wij nog twijfelen over de herziening van de Overeenkomst met Israël nadat commissaris Liikanen heeft gezegd dat de Europese Unie de bestaande regels strikt gaat toepassen.</p>
      <p sl="es">Ik heb geen reden om er aan te twijfelen dat de regels zullen worden toegepast, maar ik heb wel grote twijfels over de vraag of dit Parlement – of een minderheid van dit Parlement – de vrede tussen de Palestijnse Autoriteit en Israël wel wil bevorderen. Ik heb altijd de overtuiging gehad dat wij als wij vrede willen niet altijd de bad guy moeten spelen en voortdurend een van de partijen moeten bestraffen. Als wij geloofwaardig willen zijn, dan moeten wij een positieve rol spelen, en als wij de invloed van de Verenigde Staten op Israël – waar velen hier over hebben gesproken - willen compenseren en ervoor willen zorgen dat Israël Europa vertrouwt, dan moeten wij niet altijd alleen maar voor strafmaatregelen pleiten.</p>
      <p sl="es">Als de bezette gebieden binnenkort overgaan in handen van de Palestijnse Autoritieit – en wij hopen dat dat inderdaad ook gebeurt - waarom zouden wij die dan berooid achterlaten? Waarom moeten wij ze ruïneren? Het gaat hier om een zeer bedrieglijke zaak. Het Palestijnse gebied kent immers een preferentieel systeem, evenals Israël. Het probleem bestaat uit de contradictie dat dit gebied tegelijkertijd Palestijns en Israëlisch is, zoals Israël meent.</p>
      <p sl="es">Wij moeten toenadering en vrede zoeken. Wij moeten geloofwaardig zijn voor het Israëlische volk, en ik denk niet dat wij dat bereiken met een “tactiek van de verschroeide aarde”. Bovendien zal een dergelijk beleid ervoor zorgen dat de investeringen die de Palestijnen later moeten doen veel hoger zullen uitvallen. Daarom herhaal ik: waarom geen toenadering, waarom reiken wij als Europa Israël niet de hand? Ik begrijp echt niet waarom wij dat niet doen.</p>
      <a text="(Applaus van rechts)"/>
    </intervention>
    <intervention id="2-080" speaker_id="2335" name="Nelly MAES" is_mep="True" mode="spoken" nationality="Belgium" birth_date="25-02-1941" birth_place="Sinaai" p_group="Group of the Greens/European Free Alliance - Vice" m_state="BE">
      <p sl="nl">Mijnheer de Voorzitter, mijnheer de commissaris, producten uit de bezette gebieden zijn overeenkomstig de Associatieovereenkomst geen Israëlische producten. Zo moeten we dit dossier bekijken. Het is een symbooldossier en symbolen zijn belangrijk in kwesties van oorlog en vrede, vooral op dit ogenblik. De muur die Israël nu opricht is meer dan een symbool. Hij heeft niets te maken met het voorkomen van terrorisme, maar is erop gericht de Palestijnen het water en de waterbronnen te ontnemen waarop zij aangewezen zijn voor hun landbouw en voor het leven in hun dorpen. Recht op water is een mensenrecht en omdat dit mensenrecht geschonden wordt, samen met andere mensenrechten, vraag ik de opschorting van de Associatieovereenkomst.</p>
    </intervention>
    <intervention id="2-081" speaker_id="photo_generic" name="Liikanen" is_mep="True" mode="spoken" role="Commissie">
      <p sl="en">Mijnheer de Voorzitter, ik zal eerst een paar algemene opmerkingen maken en daarna enkele specifieke vragen beantwoorden.</p>
      <p sl="en">De Commissie grijpt iedere mogelijkheid aan om tot een bevredigende oplossing te komen om ervoor te zorgen dat het Gemeenschapsrecht correct wordt toegepast en de eigen communautaire middelen worden beschermd. Daarom werkt de Commissie nauw samen met de douaneautoriteiten van de lidstaten en onderhoudt zij een constructieve dialoog met de Israëlische autoriteiten. Deze aanpak werpt vruchten af; over goederen uit de nederzettingen worden belastingen geheven. Iemand vroeg waar de opbrengst van de douanerechten naar toe gaat. Zij gaat naar de algemene inkomsten van de communautaire begroting. Israël is bereid samen met ons te werken aan een bevredigende oplossing.</p>
      <p sl="en">Tot slot wil ik u eraan herinneren dat het beleid van de EU met betrekking tot Israël wordt gekenmerkt door partnerschap en samenwerking. Er is een specifieke vraag gesteld over de wijziging van de cumulatie van oorsprong. Ik wil de verklaring van de Associatieraad van afgelopen november herhalen, waarin werd herinnerd aan het feit dat de ministers in juli 2003, tijdens de derde Euro-Mediterrane ministeriële vergadering, hebben ingestemd met een nieuw protocol inzake de oorsprongsregels, dat voorziet in de uitbreiding van de Europese cumulatie van oorsprong tot de landen in het Middellandse-Zeegebied. De volgende stap betreft de wijziging van de oorsprongsprotocollen in de huidige bilaterale associatieovereenkomsten teneinde de veranderingen aan te brengen die nodig zijn voor de toepassing van de diagonale cumulatie.</p>
      <p sl="en">Ik wil in het bijzonder benadrukken dat de EU goede nota heeft genomen van de steun van Israël voor dit project. De EU onderstreept het belang van het vinden van een oplossing voor het bilaterale vraagstuk van de oorsprongsregels voordat het oorspronkelijke protocol wordt gewijzigd. Het standpunt van de EU is duidelijk.</p>
    </intervention>
    <intervention id="2-082" speaker_id="1264" name="Ingo FRIEDRICH" is_mep="True" mode="spoken" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="nl">Hartelijk dank, commissaris Liikanen.</p>
      <p sl="nl">Het debat is gesloten.</p>
    </intervention>
  </section>
  <section id="creitem6" title="Stemming">
    <intervention id="2-085" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Aan de orde is de stemming.</p>
    </intervention>
    <intervention id="2-087" speaker_id="1965" name="Jan MULDER" is_mep="True" mode="spoken" role="rapporteur" nationality="Netherlands" birth_date="03-10-1943" birth_place="Diever" p_group="Group of the Alliance of Liberals and Democrats for Europe" m_state="NL">
      <p sl="nl">Voorzitter, gewijzigde begroting nr. 1/2004 waarover zo dadelijk wordt gestemd, houdt verband met de toetreding van de nieuwe lidstaten op 1 mei van dit jaar. De Begrotingscommissie heeft deze begroting reeds unaniem goedgekeurd en ook het Parlement als geheel heeft in december vorig jaar in principe al alles goedgekeurd. Om wettelijke redenen moeten wij dit nu officieel maken en dat kan binnenkort gebeuren. Ik wil erop wijzen dat de waarnemers in de Begrotingscommissie een zeer actieve en constructieve rol hebben gespeeld bij de vaststelling van de begroting met betrekking tot de nieuwe landen en wij hebben als Begrotingscommissie bepaalde betalingskredieten verhoogd. Sommigen in de Raad denken altijd dat het Parlement te royaal met geld omspringt en bij wijze van spreken een gat in zijn hand heeft. Ik zou erop willen wijzen dat met de uitbreiding met tien nieuwe landen het percentage van het bruto nationaal inkomen dat besteed wordt aan de Europese begroting 0,98 procent bedraagt, het laagste percentage sinds 1990. Ik denk dus dat het Parlement goed met geld weet om te springen. Als u straks ja stemt, en ik hoop dat u dat in groten getale doet, dan ligt financieel niets meer in de weg om alle nieuwe lidstaten op 1 mei van dit jaar in de Europese Unie op te nemen.</p>
    </intervention>
    <intervention id="2-088" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Mijnheer Mulder, ik zou nooit verwacht hebben dat een Nederlandse rapporteur een gat in zijn hand had!</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A5-0073/2004) van Neena Gill, namens de Begrotingscommissie, over het ontwerp van gewijzigde begroting nr. 2/2004 voor het begrotingsjaar 2004 (Afdeling VIII B - Europees toezichthouder voor gegevensbescherming) (06699/2004 - C5-0109/2004 - 2004/2010(BUD))</p>
      <a text="(Het Parlement neemt de resolutie aan)"/>
      <p sl="nl">Verslag (A5-0069/2004) van Reimer Böge en Joan Colom i Naval, namens de Begrotingscommissie, over het voorstel voor een besluit van de Raad tot wijziging van Besluit nr. 2002/668/Euratom met het oog op de aanpassing van het referentiebedrag in verband met de uitbreiding van de Europese Unie (COM(2003) 778 - C5-0031/2004 - 2003/0298(CNS))</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A5-0066/2004) van Reimer Böge en Joan Colom i Naval, namens de Begrotingscommissie, over het voorstel voor een verordening van het Europees Parlement en de Raad tot wijziging van Verordeningen (EG) nr. 2236/95, (EG) nr. 1655/2000, (EG) nr. 1382/2003 en (EG) nr. 2152/2003 met het oog op de aanpassing van de referentiebedragen in verband met de uitbreiding (COM(2003) 777 - C5-0652/2003 - 2003/0305(COD))</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A5-0067/2004 van Reimer Böge en Joan Colom i Naval, namens de Begrotingscommissie, over het voorstel voor een beschikking van het Europees Parlement en de Raad tot wijziging van Beschikking 96/411/EG van de Raad en van Beschikkingen 276/1999/EG, 1719/1999/EG, 2850/2000/EG, 507/2001/EG, 2235/2002/EG, 2367/2002/EG, 253/2003/EG, 1230/2003/EG en 2256/2003/EG met het oog op de aanpassing van de referentiebedragen in verband met de uitbreiding van de Europese Unie (COM(2003) 777 - C5-0651/2003 - 2003/0304(COD))</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A5-0065/2004) van Reimer Böge en Joan Colom i Naval, namens de Begrotingscommissie, over het voorstel voor een besluit van het Europees Parlement en de Raad tot wijziging van de Besluiten nrs. 1720/1999/EG, 253/2000/EG, 508/2000/EG, 1031/2000/EG, 1445/2000/EG, 163/2001/EG, 1411/2001/EG, 50/2002/EG, 466/2002/EG, 1145/2002/EG, 1513/2002/EG, 1786/2002/EG, 291/2003/EG en 20/2004/EG met het oog op de aanpassing van de referentiebedragen in verband met de uitbreiding van de Europese Unie (COM(2003) 777 - C5-0650/2003 - 2003/0303(COD))</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A5-0100/2004) van Marjo Matikainen-Kallström, namens de Commissie vrijheden en rechten van de burger, justitie en binnenlandse zaken, over het initiatief van het Koninkrijk Spanje met het oog op de aanneming van een akte van de Raad tot vaststelling, op grond van artikel 34 van het Verdrag betreffende de Europese Unie, van de overeenkomst inzake de bestrijding door de douaneadministraties van illegale drugshandel op volle zee (5382/2002 - C5-0249/2003 - 2003/0816(CNS))</p>
      <p sl="nl">Vóór de stemming</p>
      <p sl="it">Turco (NI). – Mijnheer de Voorzitter, in het verslag van mevrouw Matikainen-Kallström over de bestrijding van illegale drugshandel ontbreekt het minderheidsstandpunt dat conform het Reglement is ingediend in de Commissie vrijheden en rechten van de burger, justitie en binnenlandse zaken. Ik zou derhalve willen verzoeken dit minderheidsstandpunt dat niet in de definitieve tekst staat, alsnog in het verslag op te nemen.</p>
      <p sl="it">De Voorzitter. – Ik zal het nagaan in de notulen van de commissie; hoe dan ook, als het in de commissie is aangenomen, zal het gepubliceerd worden.</p>
      <a text="(Het Parlement neemt de wetgevingsresolutie aan)"/>
      <p sl="it">Verslag (A5-0099/2004) van Patsy Sörensen, namens de Commissie vrijheden en rechten van de burger, justitie en binnenlandse zaken, over het voorstel voor een richtlijn van de Raad betreffende de verblijfstitel die in ruil voor samenwerking met de bevoegde autoriteiten wordt afgegeven aan onderdanen van derde landen die het slachtoffer zijn van mensenhandel of hulp hebben gekregen bij illegale immigratie (Hernieuwde raadpleging) (14432/2003 - C5-0557/2003 - 2002/0043(CNS))</p>
      <a text="(Het Parlement neemt de wetgevingsresolutie aan)"/>
      <p sl="it">Verslag (A5-0108/2004) van Maurizio Turco, namens de Commissie vrijheden en rechten van de burger, justitie en binnenlandse zaken, over het initiatief van de Republiek Ierland met het oog op de aanneming van</p>
      <p sl="it">1. het besluit van de Raad tot wijziging van het statuut van het Europol-personeel (5435/2004 - C5-0057/2004 - 2004/0804(CNS))</p>
      <p sl="it">2. het besluit van de Raad inzake de aanpassing van de salarissen en vergoedingen van de personeelsleden van Europol (5436/2004 - C5-0058/2004 - 2004/0805(CNS))</p>
      <p sl="it">3. het besluit van de Raad inzake de aanpassing van de salarissen en vergoedingen van de personeelsleden van Europol (5438/2004 - C5-0059/2004 - 2004/0806(CNS))</p>
      <p sl="it">Vóór de stemming</p>
    </intervention>
    <intervention id="2-089" speaker_id="4745" name="Maurizio TURCO" is_mep="True" mode="spoken" role="rapporteur" nationality="Italy" birth_date="18-04-1960" birth_place="Taranto" p_group="Technical Group of Independent Members - mixed group" m_state="IT">
      <p sl="it">Mijnheer de Voorzitter, ik wilde er alleen aan herinneren dat het Parlement sedert 1996 - zie verslag-Nassauer - alle voorstellen van de Raad betreffende Europol van de hand wijst omdat de Raad niet instemt met de communautarisering van Europol en Europol niet wil financieren met de communautaire begroting. Daardoor is Europol aan geen enkele controle onderworpen, noch democratische noch gerechtelijke controle. Aangezien de Raad afwezig is en de Commissie vrijheden aanbeveelt het voorstel van de Raad overeenkomstig artikel 68, lid 3, van het Reglement te verwerpen vraag ik dit voorstel onmiddellijk in stemming te brengen.</p>
    </intervention>
    <intervention id="2-090" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Mijnheer Turco, ik neem nota van uw suggestie.</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A5-0109/2004) van Sir Neil MacCormick, namens de Commissie juridische zaken en interne markt, over de mededeling van de Commissie over de verbetering van de controle op de toepassing van het Gemeenschapsrecht (COM(2002) 725 - C5-0008/2003 - 2003/2008(INI))</p>
      <p sl="nl">Vóór de stemming</p>
    </intervention>
    <intervention id="2-091" speaker_id="4548" name="Professor Sir Neil MacCORMICK" is_mep="True" mode="spoken" role="rapporteur" nationality="United Kingdom" birth_date="27-05-1941" birth_place="Glasgow - Scotland" p_group="Group of the Greens/European Free Alliance" m_state="GB">
      <p sl="en">Mijnheer de Voorzitter, bijna net zo belangrijk als de invoering van verstandige wetten is dat wij erop toezien dat die wetten ook daadwerkelijk worden uitgevoerd. Het is dan ook bemoedigend om het verslag van de Commissie te lezen, dat het onderwerp is van mijn verslag.</p>
      <p sl="en">Mijn verslag geeft echter wel aan dat er sprake is van een reëel probleem in de zin dat de grote landen de communautaire wetten niet naleven. Het meest verontrustende voorbeeld staat genoemd in de toelichting en betreft de behandeling door de Italiaanse overheid van een groep universitaire docenten. Deze docenten is na veertien jaar nog steeds geen recht gedaan, ondanks twee resoluties van dit Parlement. Ik heb zojuist informatie ontvangen dat het Italiaanse Parlement, ondanks het besluit van de Europese Commissie om het Europese Hof van Justitie te vragen het land een boete van 309.750 euro per dag op te leggen, net wetgeving heeft aangenomen die de onwettige discriminatie van deze burgers juist versterkt. Ik vind dit te gek voor woorden. Ik hoop dat het Parlement mijn verslag zal steunen.</p>
      <a text="(Applaus)"/>
    </intervention>
    <intervention id="2-093" speaker_id="4740" name="Marco CAPPATO" is_mep="True" mode="spoken" role="rapporteur" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, ik wilde u en iedereen hier enkel vragen waartoe voorschriften inzake privacy dienen als wij ook als Europese Unie dulden dat deze voorschriften met voeten worden getreden? Men mijn verslag wordt voorgesteld geen wijziging aan te brengen in de wetgeving inzake privacy, omdat dit geen probleem van wetgeving is maar van toepassing. Ik zal een voorbeeld geven dat velen onder u bekend is: sedert een jaar laten de Europese Unie en de lidstaten toe dat de veiligheidsautoriteiten van de Verenigde Staten toegang hebben tot de boekingssystemen voor transatlantische vluchten, zonder dat sprake is van informatie, toestemming of regels. Velen zijn nijdig op de Verenigde Staten, maar in feite ligt het probleem bij ons, bij onze voorschriften. Wij moeten en kunnen ervoor zorgen dat die worden geëerbiedigd, maar dat doen wij niet. Commissaris Vitorino kondigt ons zelfs bij voorbaat aan dat er binnenkort een Europees systeem voor hetzelfde doel zal worden ingesteld, en dat is dus de reden waarom wij geen eerbiediging van de regels afdwingen: wij lopen gewoon vooruit op de invoering van eigen mechanismen waarmee de privacy wordt geschonden.</p>
      <p sl="it">Ik hoop derhalve dat wij unaniem voor een verslag zullen stemmen waarin deze situatie aan de kaak wordt gesteld. Het probleem is dat als het moment is gekomen om naar het Hof van Justitie te stappen en eerbiediging van de regels af te dwingen, de Commissie, de lidstaten en de autoriteiten die toezicht moeten houden op de privacy, zich heel, heel zwak opstellen en tekort schieten.</p>
    </intervention>
    <intervention id="2-094" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Mijnheer Cappato, de kwestie waaraan u refereert – het systeem voor passagiersgegevens en de uitwisseling van gegevens met de Verenigde Staten – zal in de volgende vergaderperiode, op woensdag, uitdrukkelijk worden behandeld aan de hand van het verslag van mevrouw Boogerd-Quaak.</p>
      <a text="(Het Parlement neemt de resolutie aan)"/>
      <p sl="nl">Verslag (A5-0094/2004) van Maurizio Turco, namens de Commissie vrijheden en rechten van de burger, justitie en binnenlandse zaken, met een ontwerpaanbeveling van het Europees Parlement aan de Raad betreffende de rechten van gedetineerden in de Europese Unie (2003/2188(INI))</p>
      <a text="(Het Parlement neemt de aanbeveling aan)"/>
      <p sl="nl">Aanbeveling voor de tweede lezing (A5-0083/2004) van Lissy Gröner, namens de Commissie rechten van de vrouw en gelijke kansen, betreffende het gemeenschappelijk standpunt, door de Raad vastgesteld op 1 december 2003 met het oog op de aanneming van het besluit van het Europees Parlement en de Raad tot vaststelling van een communautair actieprogramma (2004-2008) ter voorkoming en bestrijding van geweld tegen kinderen, jongeren en vrouwen en ter bescherming van slachtoffers en risicogroepen (het DAPHNE II-programma) (13816/1/2003 - C5-0599/2003 - 2003/0025(COD))</p>
      <a text="(De Voorzitter verklaart dat het aldus gewijzigde gemeenschappelijk standpunt is goedgekeurd)"/>
      <p sl="nl">Verslag (A5-0071/2004) van Giorgos Dimitrakopoulos, namens de Commissie constitutionele zaken, over de wijziging van het Reglement van het Europees Parlement naar aanleiding van de goedkeuring van de verordening betreffende het statuut en de financiering van politieke partijen op Europees niveau (2003/2205(REG))</p>
      <a text="(Het Parlement keurt het besluit goed)"/>
      <p sl="nl">Verslag (A5-0068/2004) van Richard Corbett, namens de Commissie constitutionele zaken, over de herstructurering van het Reglement van het Europees Parlement ingevolge zijn besluit van 12 juni 2002 en de sindsdien noodzakelijk geworden wijzigingen van bepaalde punten (2003/2233(REG))</p>
      <p sl="nl">Vóór de stemming</p>
    </intervention>
    <intervention id="2-095" speaker_id="2271" name="Jorge Salvador HERNÁNDEZ MOLLAR" is_mep="True" mode="spoken" nationality="Spain" birth_date="03-09-1945" birth_place="Melilla" p_group="Group of the European People's Party (Christian Democrats) and European Democrats" m_state="ES">
      <p sl="es">Mijnheer de Voorzitter, ik wil het Parlement enkel mededelen dat er in overleg met de heer Turco een wijziging in de toelichting is.</p>
    </intervention>
    <intervention id="2-096" speaker_id="2309" name="Richard CORBETT" is_mep="True" mode="spoken" role="rapporteur" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, ik wil het Parlement ter geruststelling zeggen dat het hier hoofdzakelijk om een stroomlijningsoperatie gaat.</p>
      <a text="(Gelach)"/>
      <p sl="en">Het voorstel voorziet echter tegelijkertijd in een nieuwe ordening van de artikelen van ons Reglement; er worden enkele leemtes gevuld en ook worden enkele technische details waar wij tegenaan zijn gelopen, geregeld. Hierdoor zal het uitgebreide Parlement straks beschikken over een nieuw Reglement dat is aangepast aan de uitbreiding, vooral waar het artikel 180, lid 8, betreft.</p>
    </intervention>
    <intervention id="2-097" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="en">Mijnheer de Voorzitter, de titel van dit verslag is misleidend. Ik wil mijn collega’s erop wijzen dat in een van de amendementen waarover wij zullen stemmen met betrekking tot het verslag-Corbett een artikel wordt voorgesteld dat het heel moeilijk maakt om tijdelijke commissies in te stellen. Dit heeft betrekking op de tweede stemming, dus let u goed op wat u doet, collega’s.</p>
      <p sl="en">Ik weet dat het al erg laat is, maar realiseert u zich alstublieft goed dat dit zal betekenen dat goed werk zoals dat in dit Parlement is verzet met betrekking tot de kwestie rond de Prestige niet meer mogelijk zal zijn als wij dit amendement aannemen.</p>
    </intervention>
    <intervention id="2-098" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Dat amendement wordt afzonderlijk in stemming gebracht. We zijn nu bezig met de stemmingen, niet met een debat!</p>
      <a text="(Het Parlement neemt het besluit aan)"/>
      <p sl="nl">Verslag (A5-0449/2003) van Marit Paulsen, namens de Commissie milieubeheer, volksgezondheid en consumentenbeleid, over het voorstel voor een verordening van het Europees Parlement en de Raad inzake officiële controles van diervoeders en levensmiddelen (COM(2003) 52 - C5-0032/2003 - 2003/0030(COD))</p>
      <p sl="nl">Vóór de stemming</p>
    </intervention>
    <intervention id="2-099" speaker_id="1930" name="Horst SCHNELLHARDT" is_mep="True" mode="spoken" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, wij stemmen vandaag over het verslag-Paulsen. De amendementen op dit verslag zijn pas sinds vanochtend in alle talen beschikbaar. Naar mijn idee gaat het om een erg belangrijk verslag waarvoor heel veel amendementen zijn ingediend. Ik ben niet in staat om vandaag een duidelijk standpunt over dit verslag in te nemen en daarom verzoek ik u om de stemming tot morgen uit te stellen.</p>
    </intervention>
    <intervention id="2-100" speaker_id="1183" name="Dagmar ROTH-BEHRENDT" is_mep="True" mode="spoken" nationality="Germany" birth_date="21-02-1953" birth_place="Frankfurt/Main" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, wij hebben ons de afgelopen week over het pakket voorstellen van mevrouw Paulsen kunnen buigen. De Raad heeft ons echter geen enkel signaal gegeven dat er nog speelruimte voor wijzigingen bestaat. Daarom is er ook geen reden om de stemming uit te stellen. Wij hebben ons goed kunnen voorbereiden en zouden dan ook graag zien dat het verslag vandaag in stemming wordt gebracht.</p>
    </intervention>
    <intervention id="2-101" speaker_id="4270" name="Marit PAULSEN" is_mep="True" mode="spoken" role="rapporteur" nationality="Sweden" birth_date="24-11-1939" birth_place="Oslo" p_group="Group of the Alliance of Liberals and Democrats for Europe" m_state="SE">
      <p sl="sv">Mijnheer de Voorzitter, ik vind dat we nu moeten stemmen. We hebben gelegenheid gehad om te discussiëren, en ik heb nauw contact gehad met de schaduwrapporteurs en de fracties die daarin geïnteresseerd waren.</p>
    </intervention>
    <intervention id="2-102" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Wat is de mening in dezen van de voorzitter van de commissie, mevrouw Jackson?</p>
    </intervention>
    <intervention id="2-103" speaker_id="1370" name="Caroline JACKSON" is_mep="True" mode="spoken" nationality="United Kingdom" birth_date="05-11-1946" birth_place="Penzance " p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, ik wil alleen opmerken dat u, als u deze stemming vandaag uitstelt, tegen het probleem zult aanlopen dat mijn commissie in de toekomst een stortvloed aan verslagen zal produceren. U kunt dus misschien maar beter nu meteen de knoop doorhakken.</p>
    </intervention>
    <intervention id="2-105" speaker_id="4548" name="Professor Sir Neil MacCORMICK" is_mep="True" mode="spoken" nationality="United Kingdom" birth_date="27-05-1941" birth_place="Glasgow - Scotland" p_group="Group of the Greens/European Free Alliance" m_state="GB">
      <p sl="en">Mijnheer de Voorzitter, ik wil een motie van orde indienen over een punt dat vanochtend in het debat even is aangestipt. Het betreft de opgave van belangen in dit Parlement waar het een familiaal belang betreft in plaats van een direct persoonlijk belang. In verschillende krantenartikelen is over dit onderwerp geschreven, waaronder een hoofdartikel in de Londense Times die althans in het verleden toch altijd een serieuze krant is geweest.</p>
      <p sl="en">Mevrouw Fourtou heeft zich steeds uiterst integer en goedwillend gedragen, maar is nu toch in de weinig benijdenswaardige positie geraakt dat zij een verslag presenteert en er vervolgens van wordt beschuldigd dat zij een belang niet heeft opgegeven. Er moet nu toch echt duidelijkheid komen over de vraag of, en zo ja wanneer, familiale belangen moeten worden opgegeven.</p>
      <a text="(Applaus)"/>
    </intervention>
    <intervention id="2-106" speaker_id="2305" name="Astrid THORS" is_mep="True" mode="spoken" nationality="Finland" birth_date="06-11-1957" birth_place="Helsingfors" p_group="Group of the European Liberal, Democrat and Reform Party" m_state="FI">
      <p sl="sv">Mijnheer de Voorzitter, ik wil graag commentaar geven op de woorden van de heer MacCormick. De Europese ombudsman heeft de Commissie gevraagd om een verhelderend onderzoek in te stellen naar deze financiële declaraties. Ik verzoek de Commissie om deze vraag van de Europese ombudsman te beantwoorden want het is zoals de heer MacCormick zei. Er zijn vele en grote onduidelijkheden, en een en ander moet zijn opgehelderd voordat het nieuwe Parlement aantreedt. Ik verzoek de Commissie om antwoord te geven op de desbetreffende vraag van de ombudsman.</p>
    </intervention>
    <intervention id="2-107" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Mijnheer MacCormick, u heeft een zeer legitiem punt aan de orde gesteld, dat ik onder de aandacht van het Bureau zal brengen, ongeacht wat de Commissie of andere instellingen verkiezen te doen.</p>
      <p sl="nl">Vóór de stemming over amendement 83</p>
    </intervention>
    <intervention id="2-108" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, voordat wij gaan stemmen, wil ik er op wijzen dat er nog een taalkundig probleem is bij amendement 83. In het Engels staat: seizure of the infringing goods”. In het Italiaans staat: sequestro di prodotti controversi”. Met andere woorden in het Engels heeft men het over producten die de wet overtreden en in het Italiaans om producten die de wet zouden kunnen overtreden. Wij moesten weliswaar deze procedure hals over kop afmaken, maar er is geen enkele reden om maatregelen die mijns inziens al restrictief genoeg zijn, nog restrictiever te maken. Hetzelfde zij gezegd over “judicial authorities ”. In het Engels betekent dat de rechter die vonnist, en in het Italiaans kan dat ook de onderzoeksrechter zijn. Dan moeten wij echter verduidelijken of wij hier ook bevoegdheden geven die eigen zijn aan de onderzoeksrechter - hetgeen ik niet hoop - of ons willen beperken tot de bevoegdheden van een rechter die vonnist. Als wij niet gedwongen waren hals over kop te werk te gaan zouden al die problemen ….</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-109" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Wij zullen er zorg voor dragen dat alle talenversies overeenstemmen met de Engelse tekst, die de oorspronkelijke is.</p>
      <p sl="nl">Vóór de stemming over amendement 53</p>
    </intervention>
    <intervention id="2-110" speaker_id="4252" name="Raina A. Mercedes ECHERER" is_mep="True" mode="spoken" nationality="Austria" birth_date="16-05-1963" birth_place="Linz" p_group="Group of the Greens/European Free Alliance" m_state="AT">
      <p sl="de">Mijnheer de Voorzitter, ook ik zou met betrekking tot amendement 53 willen opmerken dat de Engelse versie de juiste is. Dat betekent dat de correcte uitdrukking parasitic copies is.</p>
    </intervention>
    <intervention id="2-111" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Ik neem daar nota van. Nogmaals, we zullen ervoor zorgen dat alle talenversies overeenstemmen met de oorspronkelijke tekst.</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A5-0113/2004) van Luis Berenguer Fuster, namens de Commissie industrie, externe handel, onderzoek en energie, over het voorstel voor een richtlijn van het Europees Parlement en de Raad betreffende de onderlinge aanpassing van de wetgevingen van de lidstaten inzake elektromagnetische compatibiliteit (COM(2002) 759 - C5-0634/2002 - 2002/0306(COD))</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A5-0057/2004) van Bernd Lange, namens de Commissie milieubeheer, volksgezondheid en consumentenbeleid, over het voorstel voor een richtlijn van het Europees Parlement en de Raad inzake de onderlinge aanpassing van de wetgevingen van de lidstaten met betrekking tot de maatregelen tegen de emissie van verontreinigende gassen en deeltjes door voertuigmotoren met compressieontsteking en de emissie van verontreinigende gassen door op aardgas of vloeibaar petroleumgas lopende voertuigmotoren met elektrische ontsteking (COM(2003) 522 - C5-0456/2003 - 2003/0205(COD))</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A5-0095/2004) van Arie M. Oostlander, namens de Commissie vrijheden en rechten van de burger, justitie en binnenlandse zaken, over het ontwerp-kaderbesluit van de Raad betreffende de vaststelling van minimumvoorschriften met betrekking tot de bestanddelen van strafbare feiten en met betrekking tot straffen op het gebied van de illegale drugshandel (hernieuwde raadpleging) (15102/2/2003 - C5-0618/2003 - 2001/0114(CNS))</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A5-0093/2004) van Christian Ulrik von Boetticher, namens de Commissie vrijheden en rechten van de burger, justitie en binnenlandse zaken, over het voorstel voor een verordening van de Raad tot oprichting van een Europees agentschap voor het beheer van de operationele samenwerking aan de buitengrenzen (COM(2003) 687 - C5-0613/2003 - 2003/0273(CNS))</p>
      <p sl="nl">Vóór de stemming</p>
    </intervention>
    <intervention id="2-112" speaker_id="4288" name="Christian Ulrik von BOETTICHER" is_mep="True" mode="spoken" role="rapporteur" nationality="Germany" birth_date="24-12-1970" birth_place="Hannover" p_group="Group of the European People's Party (Christian Democrats) and European Democrats" m_state="DE">
      <p sl="de">Mijnheer de Voorzitter, dames en heren, de Raad is voornemens om een agentschap voor de bescherming van de grenzen op te richten. Het Parlement heeft een alternatief model ontwikkeld, maar wij weten allemaal dat de Raad dit zal negeren. Ik zou met name de collega’s uit de Begrotingscommissie erop willen wijzen dat er niet alleen 27 ambtenaren voor dit agentschap zullen werken, maar dat hierop toezicht zal worden uitgeoefend door een raad van beheer van 27 personen en daarnaast nog eens door een uitvoerend orgaan dat uit vijf leden zal bestaan. Het door de Commissie en de Raad voorgestelde agentschap is een bureaucratisch monster! Voordat de Begrotingscommissie middelen voor dit agentschap goedkeurt, dient zij eerst nog eens een intensieve discussie met de Raad aan te gaan. Ondanks het feit dat vooruitgang op dit gebied absoluut noodzakelijk is, mogen wij in Europa niet op deze manier te werk gaan. Ik verzoek de leden van de Begrotingscommissie dan ook om hun steun in dat verband.</p>
      <a text="(Applaus)"/>
    </intervention>
    <intervention id="2-114" speaker_id="5956" name="Regina BASTOS" is_mep="True" mode="spoken" role="rapporteur" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Mijnheer de Voorzitter, wij hebben met de Fractie van de Europese Sociaal-Democraten afgesproken om overweging G te schrappen in het kader van een pakket waarvan ook amendement 7 deel uitmaakt. Dat betekent dat wij, nu amendement 7 is aangenomen, moeten stemmen voor schrapping van overweging G.</p>
    </intervention>
    <intervention id="2-115" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Inderdaad, in amendement 2 wordt voorgesteld overweging G te schrappen.</p>
      <a text="(Het Parlement neemt de resolutie aan)"/>
      <p sl="nl">Verslag (A5-0102/2004) van Elena Valenciano Martínez-Orozco, namens de Commissie rechten van de vrouw en gelijke kansen, over de situatie van vrouwen uit minderheidsgroeperingen in de Europese Unie (2003/2109 (INI))</p>
      <a text="(Het Parlement neemt de resolutie aan)"/>
      <p sl="nl">Verslag (A5-0055/2004) van Karin Junker, namens de Commissie ontwikkelingssamenwerking, over bevolking en ontwikkeling: 10 jaar na de Internationale Conferentie over bevolking en ontwikkeling (Caïro 1994) (2003/2133(INI))</p>
      <a text="(Het Parlement neemt de resolutie aan)"/>
      <p sl="nl">Verslag (A5-0118/2004) van Manuel Medina Ortega, namens de Commissie juridische zaken en interne markt, over de mededeling van de Commissie over de vereenvoudiging en verbetering van de communautaire regelgeving (COM(2001) 726 - C5-0108/2002 - 2002/2052(COS))</p>
      <a text="(Het Parlement neemt de resolutie aan)"/>
      <p sl="nl">De Voorzitter. – Hiermee is de stemming beëindigd.</p>
      <p sl="nl">STEMVERKLARINGEN</p>
    </intervention>
    <intervention id="2-117" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik heb voor dit verslag gestemd. Aanbevolen wordt om het voorstel van de Europese Commissie voor een codificatie van beschikking 78/774/EEG van de Raad betreffende de activiteiten van bepaalde derde landen op het gebied van het vervoer over zee ongewijzigd aan te nemen. De genoemde beschikking moet leiden tot de invoering van een reeks informatiesystemen die de diverse Europese instellingen in kennis moeten stellen van de activiteiten van vloten van derde landen waarvan de gedragingen nadelig zijn voor de scheepvaartbelangen van de lidstaten, in het bijzonder voorzover deze activiteiten een nadelige invloed uitoefenen op het concurrentievermogen van de vloten van de lidstaten die deelnemen aan het internationale handelsverkeer over zee. Het is de bedoeling dat deze informatiesystemen ook de informatieuitwisseling en het overleg op communautair niveau bevorderen.</p>
      <p sl="pt">Dit Commissievoorstel laat de inhoud van de wetteksten die gecodificeerd moeten worden onverlet. De Commissie beperkt zich ertoe de verschillende teksten samen te voegen en de formele wijzigingen aan te brengen die nodig zijn voor de codificatie zelf. Beschikking 78/774/EEG van de Raad is meermaals grondig gewijzigd. Daarom is deze procedure ook ter wille van de duidelijkheid dringend noodzakelijk.</p>
    </intervention>
    <intervention id="2-119" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Met dit verslag wordt de tekst van de Europese Commissie goedgekeurd. Het voorstel voor een verordening heeft tot doel de landen van de Westelijke Balkan voor te bereiden op de toekomstige uitbreiding en vertrouwd te maken met het beleid en de werkmethoden van de Europese Unie. Aanbevolen wordt om alle natuurlijke en rechtspersonen uit landen die steun ontvangen in het kader van verordening (EG) nr. 2666/2000 in aanmerking te laten komen voor deelname aan aanbestedingen en opdrachten krachtens verordeningen die van toepassing zijn op de landen die zich al in de toetredingsfase bevinden. Met dit voorstel wordt een nieuwe impuls gegeven aan het stabilisatie- en associatieproces. De maatregelen zijn geheel in lijn met de doelstellingen die tijdens de Europese Raad van Thessaloniki zijn vastgesteld. Daarom verleen ik mijn steun voor dit verslag.</p>
    </intervention>
    <intervention id="2-121" speaker_id="234" name="Sérgio RIBEIRO" is_mep="True" mode="written" nationality="Portugal" birth_date="21-12-1935" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">De invoering van een nieuw Financieel Reglement maakt het noodzakelijk basisbesluiten vast te stellen voor een hele reeks subsidies waarvoor tot dusver geen specifieke rechtsgrondslag bestond.</p>
      <p sl="pt">In concreto is in dit voorstel voor een besluit van de Raad en het Europees Parlement een communautair actieprogramma opgenomen voor de toekenning van subsidies door de Commissie op het gebied van de bescherming van de communautaire financiële belangen, het HERCULE-programma. Dit programma omvat subsidies voor zowel specifieke acties als organisaties die op dit gebied actief zijn.</p>
      <p sl="pt">Het verslag houdt een verbetering van het voorstel voor een besluit in. Daarom geniet het onze steun. Ten eerste is het geheel in lijn met de besluiten die de begrotingsautoriteit eind vorig jaar heeft genomen in verband met de tenuitvoerlegging van een actieprogramma ten bedrage van ongeveer 12 miljoen euro voor de periode 2004-2006. Bovendien voorziet het verslag in een nieuwe staffeling van de subsidies overeenkomstig het beoogde doel (technische bijstand, opleiding en uitwisseling van gespecialiseerd personeel, studiedagen en conferenties). Tenslotte is er ook sprake van een vervroegde rapportage door het OLAF over de uitvoering en de doelstellingen van het programma.</p>
    </intervention>
    <intervention id="2-122" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">In dit voorstel voor een besluit wordt een actieprogramma vastgesteld ter bevordering van acties op het gebied van de bescherming van de financiële belangen van de Gemeenschap (HERCULE-programma), hetgeen uiteraard onze steun verdient.</p>
      <p sl="pt">Het programma omvat zowel subsidies voor specifieke acties, zoals studieprogramma’s, conferenties of scholing, als exploitatiesubsidies voor organisaties die op dit gebied actief zijn, bijvoorbeeld verenigingen die zijn opgericht om de bescherming van de financiële belangen van de Gemeenschap te bevorderen.</p>
      <p sl="pt">Het proces tot hervorming van de Commissie dat thans aan de gang is, en met name de vaststelling van een nieuw Financieel Reglement voor de algemene begroting van de Europese Gemeenschappen, maakt het noodzakelijk basisbesluiten vast te stellen voor een hele reeks subsidies die tot dusver werden gefinancierd zonder dat daarvoor een specifiek basisbesluit bestond. Hiertoe behoren ook bepaalde subsidies die de Commissie tot nu toe heeft toegekend in verband met de bescherming van de financiële belangen van de Gemeenschap.</p>
      <p sl="pt">Met dit voorstel wordt een basisbesluit vastgesteld waarin een communautair actieprogramma is opgenomen voor de toekenning van dergelijke subsidies door de Commissie. Het is belangrijk dat in de tekst duidelijk wordt aangegeven welke maatregelen ten uitvoer zullen worden gelegd om fraude ten koste van de financiële belangen van de Gemeenschap te voorkomen en te bestrijden, overeenkomstig artikel 280 …</p>
      <a text="(Verklaring ingekort overeenkomstig artikel 137, lid 1, van het Reglement)"/>
    </intervention>
    <intervention id="2-124" speaker_id="234" name="Sérgio RIBEIRO" is_mep="True" mode="written" nationality="Portugal" birth_date="21-12-1935" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">In december heeft dit Parlement de begroting voor 2004 goedgekeurd. Wij hebben ons daarbij niet alleen uitgesproken over de communautaire begroting van de vijftien huidige lidstaten, maar bovendien hebben wij in overleg met de Raad richtwaarden vastgesteld voor de uitbreiding met tien nieuwe lidstaten. Er is met andere woorden al een eerste aanzet gegeven tot een communautaire begroting voor een Unie van 25 lidstaten ofschoon de uitbreiding pas in mei plaatsvindt.</p>
      <p sl="pt">Dankzij dit ontwerp van gewijzigde begroting kunnen de bedragen voor de uitgebreide Unie van 25 lidstaten tijdig in de begroting worden opgenomen. Wij hebben hier overigens niet te maken met een louter technische of procedurele kwestie.</p>
      <p sl="pt">Hoofdzaak is dat het hier gaat om de eerste begroting van de uitgebreide Unie, die ook van toepassing is op landen waar het inkomen per hoofd van de bevolking een stuk lager ligt dan het huidige communautaire gemiddelde; een begroting waarin de betalingskredieten worden aangepast aan het inflatieniveau; een begroting die in relatieve termen moet worden aangemerkt als de minst ambitieuze begroting sinds 1987; een begroting die niet bepaald bijdraagt aan de economische en sociale samenhang en tot discriminatie van de nieuwe lidstaten leidt; een begroting waarbij het Parlement in zijn rol van begrotingsautoriteit het slechte voorbeeld geeft, aangezien het elk jaar opnieuw, na enig zwak protest, instemt met de voorgestelde besnoeiingen en herschikkingen die duidelijk in de kaart spelen van de ondertekenaars van de "brief van de zes".</p>
      <p sl="pt">Het financieel kader voor de periode 2007-2013 belooft dan ook weinig goeds. De politieke doelstellingen die met deze begroting worden nagestreefd, staan volledig in het teken van de concurrentie – ten koste van de sociale behoeften –, de veiligheid en het militarisme. Aan deze ambities kan niet getwijfeld worden. Duidelijker kan het haast niet!</p>
    </intervention>
    <intervention id="2-126" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">De bosbranden waaraan Portugal vorige zomer ten prooi is gevallen, hebben dood en vernieling gezaaid. Maar liefst 11 procent van de beboste oppervlakte en 5 procent van het nationale grondgebied zijn verbrand. Hieruit blijkt hoe belangrijk het is dat er maatregelen voor de preventie van bosbranden worden gefinancierd om de bossen in de Europese Unie te beschermen, met name in de zuidelijke lidstaten en de mediterrane landen, die elk jaar weer met dit ernstige probleem geconfronteerd worden. Wij hebben hier te maken met een sterk gevarieerd en omvangrijk erfgoed dat hoe dan ook in stand moet worden gehouden.</p>
      <p sl="pt">Dat vereist ook adequate voorzieningen op communautair niveau. Het nieuwe programma voor de bescherming van de bossen – FOREST FOCUS - dat vorig jaar is goedgekeurd en in 2006 in werking zal treden, voorziet weliswaar in maatregelen voor de bescherming van bossen tegen verontreiniging, maar de broodnodige maatregelen voor de preventie van bosbranden worden doorgeschoven naar de plattelandsontwikkeling. Hierdoor komt de continuïteit van de tot dusver gefinancierde maatregelen in gevaar.</p>
      <p sl="pt">Ik herinner u eraan dat het Parlement in diverse resoluties heeft aangedrongen op enerzijds een verhoging van de middelen voor het programma voor de bescherming van de bossen en anderzijds de opname van maatregelen voor de preventie van bosbranden. Daarom betreuren wij het dat men de aanpassing van de referentiebedragen voor dit programma aan de behoeften van de uitbreiding niet heeft benut om de doelstellingen bij te stellen en het budget op te trekken. De op zich reeds schaarse 61 miljoen euro wordt slechts aangevuld met nog eens vier miljoen om de behoeften van de tien nieuwe lidstaten te dekken, ofschoon de beboste oppervlakte in de uitgebreide Unie aanzienlijk zal toenemen …</p>
      <a text="(Verklaring ingekort overeenkomstig artikel 137, lid 1, van het Reglement)"/>
    </intervention>
    <intervention id="2-128" speaker_id="234" name="Sérgio RIBEIRO" is_mep="True" mode="written" nationality="Portugal" birth_date="21-12-1935" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Tijdens de begrotingsprocedure voor 2004 is besloten om de referentiebedragen voor de 29 communautaire programma’s die overeenkomstig de medebeslissingsprocedure zijn goedgekeurd voor de periode 2004–2006 aan te passen aan de financieringsbehoeften die voortvloeien uit de uitbreiding met tien nieuwe lidstaten, aangezien de voornoemde bedragen aanvankelijk slechts van toepassing waren op een Europa met vijftien lidstaten.</p>
      <p sl="pt">Tijdens de bemiddeling van 24 november hebben de Raad en het Parlement zich akkoord verklaard met een toename van 2,58 miljard euro, zodat het verschil met de oorspronkelijke voorstellen van het Parlement slechts ongeveer 30 miljoen euro bedraagt.</p>
      <p sl="pt">Toch mogen wij niet concluderen dat het Parlement bij de onderhandelingen een overwinning heeft behaald aangezien onze oorspronkelijke voorstellen waren afgestemd op de plafonds van de financiële vooruitzichten. In vele gevallen laat het budget van de programma’s die via de medebeslissingsprocedure zijn goedgekeurd voor vijftien lidstaten sterk te wensen over. Daarom hadden wij deze gelegenheid moeten aangrijpen om de algemene bedragen van deze programma’s bij te stellen en hier en daar de doelstellingen aan te passen. Ik denk dan met name aan programma’s die een aanvulling vormen op de acties van de lidstaten op terreinen zoals het Zesde Kaderprogramma voor onderzoek en ontwikkeling, het kaderprogramma voor cultuur, FOREST FOCUS voor de bescherming van de bossen, LIFE III, volksgezondheid, jeugd, onderwijs, met inbegrip van SOCRATES, enzovoorts.</p>
      <p sl="pt">In de vier verslagen die hier aan de orde zijn, wordt met medeplichtigheid van het Europees Parlement een akkoord bekrachtigd dat werkelijk beneden alle peil is. Dat is iets waarmee wij onmogelijk kunnen instemmen.</p>
    </intervention>
    <intervention id="2-130" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Ongeveer 15 procent van de bevolking van de Europese Unie (meer dan 57 miljoen burgers) zit dichtbij de armoedegrens. Alleen al in Portugal zitten meer dan 2 miljoen mensen - meer dan 20 procent van de bevolking – dichtbij de armoedegrens. Het risico op armoede en sociale uitsluiting neemt toe als gevolg van de grote inkomensverschillen die zich binnen de Europese Unie voordoen en de enorme werkloosheid, waarvan meer dan 14 miljoen mensen het slachtoffer zijn. De inkomensverschillen, de werkloosheid en het armoederisico zullen nog groter worden na de toetreding van tien landen met inkomens die onder het communautaire gemiddelde liggen.</p>
      <p sl="pt">Daarom betreur ik het dat er voor het communautaire programma dat bekendstaat onder de naam maatregelen ter voorkoming en bestrijding van uitsluiting voor de periode 2002–2006 slechts 75 miljoen euro wordt uitgetrokken, dat wil zeggen een gemiddelde van 15 miljoen euro per jaar voor de huidige vijftien lidstaten. Erger nog is dat er voor de aanpassing van het programma aan de financieringsbehoeften van de uitbreiding slechts 10 miljoen euro beschikbaar wordt gesteld (2 miljoen euro per jaar).</p>
      <p sl="pt">Ik vind het jammer dat het Parlement voor deze situatie medeverantwoordelijk is. De bestrijding van de sociale uitsluiting en de armoede zou hoog op onze agenda moeten staan, hoe beperkt de doelstellingen van het huidige programma ook zijn.</p>
    </intervention>
    <intervention id="2-132" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik heb voor dit pakket van Commissievoorstellen gestemd. Er is een voorstel voor elk soort wetgevingsbesluit: een beschikking, een besluit, een verordening en een voorstel tot wijziging van het referentiebedrag voor het Zesde Kaderprogramma van Euratom. Doel is de referentiebedragen van de programma’s die overeenkomstig de medebeslissingsprocedure zijn goedgekeurd aan te passen aan de financieringsbehoeften van de uitbreiding.</p>
      <p sl="pt">Op het moment dat de financiële vooruitzichten voor de periode 2000-2006 worden aangepast aan de behoeften van de uitbreiding moeten het Parlement en de Raad (aan het einde van de begrotingsprocedure voor 2004) de referentiebedragen van de programma's waarover zij samen beslissen herzien via de medebeslissingsprocedure, overeenkomstig de plafonds die bij de aanpassing en herziening van de financiële vooruitzichten worden vastgesteld.</p>
      <p sl="pt">Ik ben van oordeel dat het voorgestelde aanvullende bedrag (2,58 miljard euro in aanvulling op de oorspronkelijke begroting ten bedrage van 26,7 miljard euro) beantwoordt aan de financieringsbehoeften van het huidige uitbreidingsproces, althans voor wat betreft de tenuitvoerlegging van deze belangrijke programma’s die overeenkomstig de medebeslissingsprocedure zijn goedgekeurd en gefinancierd worden uit rubriek 3 van de financiële vooruitzichten (intern beleid). Deze initiatieven hebben al heel wat uitstekende resultaten opgeleverd. Daarom dragen zij onze goedkeuring weg en verdienen zij onze absolute steun.</p>
    </intervention>
    <intervention id="2-134" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Wanneer een officieel schip van een lidstaat op volle zee of vanuit volle zee een schip aantreft of achtervolgt dat wordt verdacht van illegale drugshandel en dat de vlag van een andere lidstaten voert, mag het, overeenkomstig de vigerende wetgeving, geen actie ondernemen zonder voorafgaande toestemming van de vlagstaat. Aangezien die procedure veel tijd vergt, zijn veel acties ter bestrijding van de drugshandel op volle zee tot mislukken gedoemd.</p>
      <p sl="pt">Het Spaanse initiatief moet in deze context worden geplaatst. Het voornaamste doel is de versterking van de samenwerking tussen de douaneadministraties van de Europese Unie bij de bestrijding van de handel in verdovende middelen en psychotrope stoffen, zodat een officieel schip van een lidstaat in bijzonder dringende gevallen zonder voorafgaande toestemming op volle zee kan optreden tegen een schip dat onder de vlag van een andere lidstaat vaart indien er gegronde redenen bestaan om aan te nemen dat het schip wordt gebruikt voor illegale handel in verdovende middelen.</p>
      <p sl="pt">Ofschoon het initiatief alleen van toepassing is op inbreuken als gevolg van illegale drugshandel op volle zee en de rapporteur enkele amendementen heeft overgenomen waarmee ik het niet helemaal eens ben, heb ik voor het verslag gestemd.</p>
    </intervention>
    <intervention id="2-136" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Tijdens de laatste decennia is het aantal gevallen van illegale immigratie en mensenhandel zorgwekkend toegenomen. Daarom is het van essentieel belang dat er nieuwe instrumenten worden ontwikkeld om deze misdaden te bestrijden.</p>
      <p sl="pt">Ook de situatie van de slachtoffers van deze misdrijven verdient bijzondere aandacht. Zij moeten de nodige bescherming en steun krijgen, met name wanneer het gaat om minderjarigen of andere kwetsbare bevolkingsgroepen. Doorgaans worden deze immigranten uitgebuit door criminele netwerken en aangezien zij in een illegale situatie verkeren, kunnen zij zich maar moeilijk aan de invloed van de daders onttrekken. Zij zijn bang om contact op te nemen met de bevoegde autoriteiten.</p>
      <p sl="pt">Ik steun dit voorstel voor een richtlijn omdat ik van oordeel ben dat het in hoge mate zal bijdragen aan de bescherming van de slachtoffers en tegelijkertijd ook de opsporing van de betrokken misdadigers zal vergemakkelijken. Met het oog daarop wordt besloten om in ruil voor samenwerking met de bevoegde autoriteiten een verblijfstitel van korte duur af te geven aan onderdanen van derde landen die hulp hebben gekregen bij illegale immigratie of het slachtoffer zijn van mensenhandel.</p>
      <p sl="pt">Over het algemeen leiden de ingediende amendementen tot een verbetering van de situatie van de slachtoffers. Er is ook weer aandacht voor het voorstel om de slachtoffers bedenktijd te geven, zodat zij met kennis van zaken kunnen beslissen of zij bereid zijn tot samenwerking. Dat is vaak een zware beslissing, niet alleen omdat zij maar moeilijk over hun situatie kunnen praten, maar ook …</p>
      <a text="(Verklaring ingekort overeenkomstig artikel 137, lid 1, van het Reglement)"/>
    </intervention>
    <intervention id="2-137" speaker_id="4296" name="Ilka SCHRÖDER" is_mep="True" mode="written" nationality="Germany" birth_date="22-01-1978" birth_place="Berlin" p_group="Group of the Greens/European Free Alliance" m_state="DE">
      <p sl="en">Ik ben het er helemaal mee eens dat de slachtoffers van mensenhandel geholpen moeten worden. Daar gaat deze richtlijn echter helemaal niet over. Deze richtlijn dwingt slachtoffers in feite om met de politie mee te werken op straffe van uitzetting. Als wij slachtoffers daadwerkelijk willen beschermen, moeten wij ze juist een permanente verblijfsvergunning geven, en daarmee volledige en onvoorwaardelijke toegang tot medische en sociale ondersteuning.</p>
      <p sl="en">Wij moeten duidelijk onderscheid maken tussen “mensenhandel” en de smokkel van migranten. Mensenhandel betekent gewoon het helpen van immigranten om op illegale wijze het fort Europa binnen te komen, uit winstbejag dan wel als daad van menslievendheid. Mensenhandel is het gevolg van een besluit om naar een ander land te trekken, maar draait vaak uit op arbeidsomstandigheden die worden gekenmerkt door uiterst kapitalistische uitbuiting. “Illegale immigratie” is niets meer dan de begrijpelijke reactie op de pogingen van de EU om zichzelf af te schermen tegen migrantenstromen als gevolg van armoede, oorlog en kapitalistische uitbuiting in de wereld. “Illegale immigratie” is meestal de enige manier om de EU binnen te komen.</p>
      <p sl="en">Als we werkelijk de slachtoffers van mensenhandel en uitbuiting willen helpen, moeten wij ons niet verschuilen achter de belangen van de Europese rechtshandhavingsinstanties en de slachtoffers afschepen met verblijfstitels met een korte geldigheidsduur.</p>
      <p sl="en">Bij een vrije wereld hoort nu eenmaal een vrije toegang tot de EU, zodat mensen zich vrij kunnen verplaatsen.</p>
    </intervention>
    <intervention id="2-139" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">De mededeling van de Commissie waarop dit verslag gebaseerd is, moet leiden tot een verbetering van de controle op de toepassing van het Gemeenschapsrecht. In dit verband is het belangrijk dat wij vooruitlopen op de toename van de taken als gevolg van de uitbreiding en dat wij rekening houden met het feit dat het communautaire acquis zich steeds verder uitbreidt. De Commissie komt met diverse voorstellen om de controle op de toepassing van het Gemeenschapsrecht te verbeteren; zij gaat in op de preventieve maatregelen die de Commissie en de lidstaten in loyale samenwerking over en weer nemen om inbreuken te voorkomen; vervolgens worden de voorwaarden beschreven voor een doeltreffend beheer van de controles en de vervolging van inbreuken, hetgeen in het kader van de uitbreiding nog aan belang zal winnen; tenslotte overweegt zij de mogelijkheid om een verandering in de controlecultuur teweeg te brengen door inbreuken niet alleen te bestrijden maar ook te voorkomen.</p>
      <p sl="pt">Het ontwerpverslag van de heer MacCormick bevat zowel positieve als negatieve punten. Positieve punten waren bijvoorbeeld overweging L: “Wanneer de communautaire wetgevers er niet in slagen kwalitatief hoogstaande wetgeving tot stand te brengen (kan dat) op zich schadelijk zijn voor een juist begrip en een juiste toepassing van het Gemeenschapsrecht” en “spreekt de wens uit dat er een betere samenwerking tot stand komt tussen de leden van het Europees Parlement en die van de parlementen van de lidstaten (…).”</p>
      <p sl="pt">Dat was voor mij voldoende om voor het verslag te stemmen.</p>
    </intervention>
    <intervention id="2-140" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Zoals ook in het verslag wordt onderstreept, is een wetgeving van goede kwaliteit de beste garantie voor een correcte toepassing van het Gemeenschapsrecht. Dat is immers de enige manier om een juiste interpretatie en toepassing van het recht te waarborgen. Een adequaat toezicht vergt zowel een kwalitatief oordeel met betrekking tot de praktijken die worden gevolgd bij de feitelijke toepassing van de wetgeving als een kwantitatieve rapportage over het aantal richtlijnen waarvan de omzetting of daadwerkelijke tenuitvoerlegging vertraging heeft opgelopen ten opzichte van de vastgestelde termijnen of andere gebreken vertoont.</p>
      <p sl="pt">In dit verband moet het belang worden onderstreept van een loyale, wederzijdse samenwerking tussen de Commissie en de lidstaten. Zoals terecht in de mededeling van de Commissie wordt gesignaleerd, is de bestrijding van inbreuken op zich niet voldoende. Zij moeten ook worden voorkomen. Deze preventieve aanpak moet gepaard gaan met een nauwere samenwerking tussen de nationale parlementen en een strikte naleving van de beginselen van subsidiariteit, proportionaliteit en adequaatheid.</p>
    </intervention>
    <intervention id="2-142" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Na de terreuraanslagen van 11 september is de aandacht voor mogelijke terroristische aanslagen met biologische en chemische wapens tegen lidstaten van de Europese Unie aanzienlijk toegenomen. Er is een gemeenschappelijk programma aangenomen om de samenwerking tussen de lidstaten te verbeteren op het gebied van de beoordeling van chemische risico’s, waarschuwing voor gevaar, interventie, opslag van operationele middelen en onderzoek.</p>
      <p sl="pt">Wij moeten realistische en coherente maatregelen nemen om ons tegen dergelijke aanslagen te beschermen. Ik ben van oordeel dat wij alleen begrotingsinitiatieven en juridische maatregelen mogen aannemen die gegrondvest zijn op een risicoanalyse waaruit blijkt dat terreuraanslagen met biologische en chemische wapens in de Europese Unie een reële bedreiging vormen.</p>
      <p sl="pt">Daarom steun ik de aanbeveling om een realistische risicoanalyse te laten uitvoeren die als grondslag moet dienen voor een gemeenschappelijk optreden van de Europese Unie. Voorwaarde is dat er op Europees niveau een nauwe samenwerking tot stand komt tussen de nationale politiediensten, met inschakeling van Europol en met inachtneming van de resultaten van de samenwerking tussen de inlichtingendiensten op het gebied van terrorismebestrijding.</p>
    </intervention>
    <intervention id="2-143" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">In de bevoegde commissie is er over deze kwestie grote overeenstemming bereikt. Slechts twee afgevaardigden hebben tegen het verslag gestemd.</p>
      <p sl="pt">De rapporteur heeft zich tot doel gesteld de reactiecapaciteit in geval van aanslagen met biologische en chemische wapens te verbeteren. Hij concludeert dat een effectief beschermingssysteem op vier pijlers moet rusten: een doeltreffend systeem voor vroegtijdige waarschuwing; een doeltreffend meldsysteem; een goed uitgebouwd openbaar gezondheidsstelsel; en het plannen van maatregelen op het gebied van de civiele bescherming bij rampen. Een succesvol crisisbeheer reikt veel verder dan het opbouwen van een vaccinvoorraad (dat lijkt op het eerste gezicht de eenvoudigste oplossing, maar ze biedt geen enkele garantie).</p>
      <p sl="pt">Ik heb dan ook voor het verslag gestemd. In deze moeilijke tijden, en met name na de gebeurtenissen van 11 september 2001, vormt het terrorisme een reële bedreiging. Aangezien terroristische aanslagen zo goed als onvoorspelbaar zijn, moet er meer aandacht worden besteed aan preventie. Ofschoon ik het werk van de heer Schmid enorm waardeer, stel ik voor om ook maatregelen te ontwikkelen die ons in de gelegenheid stellen aanslagen met biologische en chemische wapens te voorkomen. De burgers zullen immers pas echt beschermd zijn tegen terroristische aanslagen van welke aard ook als wij erin slagen die te verijdelen.</p>
    </intervention>
    <intervention id="2-145" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">In dit verslag worden zoveel kwesties aan de orde gesteld dat het onmogelijk is om ze allemaal te bespreken in het kader van deze stemverklaring. Ofschoon ik niet met alle voorwaarden en voorstellen akkoord ga, vind ik het een goede zaak dat er kritiek wordt geleverd op de aantasting van de rechten en garanties inzake privacy en de bescherming van persoonsgegevens als gevolg van de maatregelen die in sommige landen zijn genomen onder het mom van de zogeheten "strijd tegen het terrorisme". Hierdoor komen de fundamentele rechten en vrijheden in het gedrang.</p>
      <p sl="pt">Ik onderschrijf de kritiek op het als illegaal aangemerkte akkoord over de overdracht van persoonsgegevens bij transatlantische vluchten waarover de Europese Unie en de Verenigde Staten momenteel in onderhandeling zijn. Verder ben ik het met de rapporteur eens dat de Commissie en enkele lidstaten "de overtredingen van de wetten en de wettelijke beginselen oogluikend hebben toegestaan", aangezien zij een derde land rechtstreeks en systematisch toegang hebben verleend tot persoonsgegevens zonder de belanghebbende passagiers hiervan in kennis te stellen of om toestemming te vragen. Tenslotte wil ik nog onderstrepen dat er inderdaad doeltreffende controle moet worden uitgeoefend op de acties van Europol en Eurojust. Ik deel tevens de bezorgdheid van de rapporteur over de ontwikkelingen van het SIS en de plannen om de huidige capaciteiten en bevoegdheden uit te breiden in het kader van SIS II. Ook het gebruik van biometrische persoonsgegevens baart mij zorgen.</p>
    </intervention>
    <intervention id="2-147" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Ofschoon ik mij niet kan vinden in alle formuleringen, bevat het verslag een reeks voorstellen die ongetwijfeld zullen leiden tot een betere bescherming van de waardigheid van gedetineerden in de landen van de Europese Unie, betere detentieomstandigheden en een doeltreffende sociale reïntegratie.</p>
      <p sl="pt">Uitgangspunt van het verslag is een negatieve beoordeling van de situatie zoals die zich momenteel voordoet in de verschillende EU-lidstaten: de gevangenissen zijn overbevolkt; er is een toename van de gevangenisbevolking en het aantal gedetineerden dat zonder definitieve veroordeling wordt vastgehouden; de detentieomstandigheden laten vaak te wensen over; er zijn steeds meer drugsverslaafden en het aantal zelfmoorden neemt toe.</p>
      <p sl="pt">De rapporteur formuleert een reeks sterk gediversifieerde, algemene aanbevelingen die ik ten volle onderschrijf. Het gaat met name om het recht op een advocaat, veiligheid en medische verzorging, het recht op waardige detentieomstandigheden en op professionele en maatschappelijke reïntegratie, bescherming van minderjarigen, bijzondere bescherming van zwangere vrouwen en moeders van jonge kinderen, het recht op scholing en bescherming van de arbeidsomstandigheden van het gevangenispersoneel. De toepassing van deze aanbevelingen zal ons ongetwijfeld in de gelegenheid stellen om de ernstige problemen die zich thans op dit terrein voordoen op doeltreffende wijze aan te pakken.</p>
    </intervention>
    <intervention id="2-148" speaker_id="4313" name="Martine ROURE" is_mep="True" mode="written" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="fr">De situatie in de Europese gevangenissen is onrustbarend! In het verslag waar wij ons vandaag over uitspreken wordt ingegaan op de enorme toename van de gevangenispopulatie, de stampvolle gevangenissen en de stijging van het aantal buitenlandse gedetineerden en van het aantal gevangenen in afwachting van een veroordeling.</p>
      <p sl="fr">In een verslag van de Raad van Europa wordt ook gewezen op de nog steeds voorkomende slechte behandeling, de ongeschikte en ontoereikende penitentiaire gebouwen, alsmede op het onvoldoende aanbod aan activiteiten en zorg en de toenemende drugsverslaving.</p>
      <p sl="fr">Ik steun het initiatief voor het uitwerken van een Europees penitentiair handvest met dwingende regels voor de lidstaten. Wij roepen hen op om gelden vrij te maken voor de modernisering van de gevangenissen en voor een beter toegesneden scholing van politie en gevangenispersoneel. Wij stellen voor om meer vervangende straffen toe te passen in plaats van opsluiting en de Europese afgevaardigden de mogelijkheid te geven de gevangenissen te bezoeken.</p>
      <p sl="fr">De amendementen die ik heb ingediend in de Commissie vrijheden en rechten van de burger, justitie en binnenlandse zaken zijn allemaal aangenomen. Deze zijn bedoeld om het verslag op meerdere punten te versterken. Zo moeten we de toegang tot reclasseringsstructuren waarborgen om recidive terug te dringen. Een betere bescherming tegen geweld van medegedetineerden en meer aandacht voor zelfmoordpreventie zijn van essentieel belang. Minderjarigen en vrouwen, met name vrouwen die in verwachting zijn of moeders van jonge kinderen, dienen in het bijzonder beschermd te worden.</p>
    </intervention>
    <intervention id="2-149" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Uiteraard vind ik het belangrijk dat de grondrechten van gedetineerden geëerbiedigd worden, dat er een oplossing wordt gevonden voor het probleem van de overbevolking en het hoge aantal sterfgevallen, zelfmoorden en gevallen van mishandeling en dat de tekortkomingen van de penitentiaire structuren worden verholpen. Het lijdt dan ook geen twijfel dat er op dit vlak maatregelen moeten worden genomen.</p>
      <p sl="pt">Wij mogen echter niet vergeten dat deze kwestie uitsluitend onder de bevoegdheid van de lidstaten valt. Daarom heb ik uit respect voor het subsidiariteitsbeginsel tegen het verslag gestemd.</p>
    </intervention>
    <intervention id="2-151" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Het gemeenschappelijk standpunt van de Raad komt tegemoet aan de voorwaarden die het Europees Parlement eerder heeft geformuleerd. Toch zijn er nog twee punten die gewijzigd moeten worden voordat een begin kan worden gemaakt met de tweede fase van het DAPHNE-programma (2004-2008), die al enige maanden vertraging heeft opgelopen.</p>
      <p sl="pt">Ten eerste wordt in het voorstel van de Raad te veel nadruk gelegd op de daders. Het is alsof er naast de slachtoffers een nieuwe doelgroep wordt gecreëerd. Uiteraard moeten er ook programma’s voor de behandeling van daders worden opgezet, maar die mogen alleen genoemd worden in de paragraaf die specifiek betrekking heeft op de behandeling van slachtoffers en risicopersonen enerzijds en van daders anderzijds.</p>
      <p sl="pt">Ten tweede is het belangrijk dat er een steunpunt voor hulp aan NGO's wordt opgericht om deze organisaties in de gelegenheid te stellen betere projecten te ontwikkelen, banden aan te knopen met andere partners en te profiteren van het DAPHNE-acquis. Het is van essentieel belang dat in de tweede fase van het programma technische bijstand wordt verleend, vooral dan aan de NGO’s, met name uit de nieuwe lidstaten, die voor de eerste maal deelnemen.</p>
    </intervention>
    <intervention id="2-152" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Ofschoon het merendeel van de voorstellen van het Parlement in verband met de verlenging van het DAPHNE-programma tot 2008 al door de Raad is aanvaard en de begroting inmiddels is opgetrokken tot 50 miljoen euro, hebben wij voor de aanbeveling van de rapporteur gestemd. Wij moeten de Raad er immers op attenderen dat slachtoffers en daders niet op gelijke voet behandeld mogen worden aangezien een dergelijke benadering het evenwicht van het Commissievoorstel in gevaar brengt.</p>
      <p sl="pt">Wij onderschrijven tevens de amendementen waarmee de rapporteur wil waarborgen dat ook de nieuwe lidstaten van dit programma kunnen profiteren, met name via de oprichting van een een steunpunt waar NGO's (vooral als zij voor de eerste maal deelnemen) terechtkunnen voor hulp bij de ontwikkeling van hun projecten en het leggen van contacten.</p>
      <p sl="pt">Het is echter van essentieel belang dat ook de regeringen van de lidstaten bijzondere aandacht aan dit probleem schenken en de voorlichtingscampagne ter bestrijding van geweld niet alleen aan de NGO’s overlaten. Zo werd er onlangs in een programma op een Franse tv-zender protest aangetekend tegen het feit dat er op die zender geen voorlichtingscampagne tegen geweld liep. In Spanje is dat wel het geval, maar desondanks zijn er in dat land vorig jaar zestig vrouwen vermoord, en dit jaar gaat het dezelfde richting uit. Portugal kent een soortgelijke situatie.</p>
    </intervention>
    <intervention id="2-600" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Dit Parlement steunt al heel lang de ontwikkeling van de tweede fase van dit programma, dat gericht is op de bestrijding van geweld tegen vrouwen en kinderen en van de mensenhandel, met name daar waar vrouwen en meisjes het slachtoffer zijn van misbruik.</p>
      <p sl="en">Het is verheugend dat de Raad heeft toegezegd dit programma te zullen steunen en enkele van de door dit Parlement ingediende amendementen heeft overgenomen (waaronder de verhoging van de begroting), waardoor het programma verder wordt versterkt. Ik steun de tekst van de Commissie vrouwenrechten en vertrouw erop dat de plenaire vergadering dit evenwichtige verslag zal aanvaarden, zodat de nieuwe lidstaten ten volle kunnen profiteren en er met hun specifieke behoeften rekening zal worden gehouden.</p>
    </intervention>
    <intervention id="2-153" speaker_id="2061" name="Marie-France STIRBOIS" is_mep="True" mode="written" nationality="France" birth_date="11-11-1944" birth_place="Paris" p_group="Non" m_state="FR">
      <p sl="fr">Nadat we gisteren de Dag van de rechten van de vrouw hebben beleefd ben ik blij te kunnen constateren dat dit ook het Europees Parlement aan het hart gaat. Vanmiddag wordt gestemd over maar liefst drie verslagen die daarmee samenhangen.</p>
      <p sl="fr">Helaas blijft het in deze verslagen meestentijds bij algemeenheden en gemeenplaatsen. Zo ook in dit verslag dat gewijd is aan de bestrijding van geweld tegen kinderen, jongeren en vrouwen. Om doelmatig te kunnen optreden tegen geweld moeten we ons namelijk niet alleen het lot van de slachtoffers aantrekken maar moeten we ons ook richten op de daders van dit geweld. Het is een eerste vereiste om de sociale, familiale, economische en religieuze achtergronden van het geweld en het afreageren te begrijpen. Dit verslag beperkt zich echter tot de constatering dat deze gewelddadigheden exponentieel toenemen en gaat voorbij aan de werkelijke, dikwijls gelijksoortige oorzaken ervan.</p>
      <p sl="fr">Geweld tegen vrouwen kan niet worden uitgebannen zonder de factoren te bestrijden die er direct of indirect toe bijdragen dat vrouwen tot voorwerp van onderwerping worden gemaakt. Ik denk in het bijzonder aan de status van de vrouw binnen de islam, die wordt gekenmerkt door minderwaardigheid en onderworpenheid. De rechten van de vrouw zijn in geen enkel geval van secundair belang.</p>
      <a text="(Verklaring ingekort overeenkomstig artikel 137, lid 1, van het Reglement)"/>
    </intervention>
    <intervention id="2-155" speaker_id="2292" name="Daniela RASCHHOFER" is_mep="True" mode="spoken" nationality="Austria" birth_date="19-06-1960" birth_place="Braunau/Inn." p_group="Non" m_state="AT">
      <p sl="de">Mijnheer de Voorzitter, dames en heren, ik heb vandaag bij de richtlijn inzake de bescherming van auteursrechten de amendementen 101, respectievelijk 55 en 53 gesteund. Wat hier feitelijk gebeurt, is dat er getracht wordt om een betere bescherming van octrooien als het ware via een achterdeurtje te realiseren. Daardoor wordt niet alleen de sterke machtspositie van de grote aanbieders nog verder vergroot, maar kunnen ook de talrijke kleine aanbieders niet langer succesvol op de markt opereren. Zij kunnen zich namelijk geen lange procedures en octrooirechten veroorloven. Daarnaast gaat het hier ook om het toepassingsbereik van de richtlijn dat bedoeld is om de inbreuk op auteursrechten te reguleren. Ik vind dat er van een inbreuk sprake is als het om commerciële bedoelingen gaat met directe en indirecte economische voordelen. Daarom heb ik amendement 53 gesteund.</p>
      <p sl="de">Het klopt overigens niet dat er met deze richtlijn meer rechtszekerheid wordt gecreëerd, aangezien een duidelijke en uniforme definitie ontbreekt. Om de doelstellingen van Lissabon beter te kunnen realiseren heeft de EU een octrooirecht nodig dat de financieel zwakkere ondernemers en uitvinders - en dat zijn meestal de kleinere bedrijven - beschermt om de innovatie te bevorderen. De EU heeft echter absoluut geen behoefte aan een regeling die via die octrooirechten tot een monopolisering van marktposities leidt.</p>
    </intervention>
    <intervention id="2-156" speaker_id="2217" name="Georges BERTHU" is_mep="True" mode="written" nationality="France" birth_date="14-05-1950" birth_place="Angoulême " p_group="Union for Europe of the Nations Group" m_state="FR">
      <p sl="fr">De verordening betreffende het statuut en de financiering van politieke partijen op Europees niveau is in strijd met de fundamentele principes die ik gisteren in de loop van het debat heb opgesomd, en bovendien met meerdere procedurebepalingen uit het Verdrag.</p>
      <p sl="fr">Zo is de verordening bijvoorbeeld in tegenspraak met artikel 202 van het Verdrag tot oprichting van de Europese Gemeenschap, waarin wordt bepaald dat bevoegdheden ter uitvoering van de regels verleend kunnen worden aan de Commissie maar niet aan het Europees Parlement. Zij is eveneens strijdig met artikel 198 van het Verdrag waarin bepaald wordt: “Voorzover in dit Verdrag niet anders is bepaald, besluit het Europees Parlement met volstrekte meerderheid der uitgebrachte stemmen”. In de verordening staat daarentegen dat het Europees Parlement de eerbiediging van de voorwaarden van financiering toetst “bij meerderheid van zijn leden”, hoewel artikel 191 het Parlement geen enkele bevoegdheid met die strekking heeft verleend. Het behoeft geen betoog dat dit dus onrechtmatig is.</p>
      <p sl="fr">Het verslag-Dimitrakopoulos poogt deze onregelmatigheid te corrigeren door, opnieuw op het niveau van het Reglement van het Europees Parlement, een stemming te eisen “met meerderheid van de uitgebrachte stemmen”. Dit leidt echter tot nog meer tegenstrijdigheden, hetgeen de verwarring alleen maar vergroot.</p>
      <p sl="fr">Laten we hopen dat al deze anomalieën voor het Hof van Justitie aanleiding zijn deze inopportune en slecht onderbouwde verordening niet in overeenstemming met het Verdrag te verklaren.</p>
    </intervention>
    <intervention id="2-157" speaker_id="4414" name="Yves BUTEL" is_mep="True" mode="written" nationality="France" birth_date="01-11-1948" birth_place="Abbeville" p_group="Group for a Europe of Democracies and Diversities" m_state="FR">
      <p sl="fr">De gang van zaken rond de Europese politieke partijen, of om precies te zijn de manna die hun tot financiering zou moeten strekken, biedt ons een bedroevend schouwspel. Zo hoor ik mevrouw Voynet bij de oprichting van een Europese groene partij haar geloof in Europa belijden en haar ongerustheid kenbaar maken over het gebrek aan liefde van de kant van de burgers waar Europa mee te kampen heeft. Ik betwijfel of deze liefde uit eigenbelang van de Groenen, en van alle andere Europese politieke partijen die bezig zijn de nodige structuren op te zetten om aan de dag te kunnen treden, het democratisch gehalte van de Europese Unie ten goede komt.</p>
      <p sl="fr">Het verslag dat is opgesteld door de Commissie constitutionele zaken is broddelwerk, ja een juridisch monstrum, dat voortvloeit uit verordening (EG) nr. 2004/2003 die na veelvuldig te zijn afgeketst is aangenomen op 4 november 2003. Deze verordening is op dit moment voorwerp van een beroep bij het Hof van Justitie dat is ingediend door meerdere collega’s onder wie mijzelf. Daaruit blijkt dat ook de delegatie van de Fractie Europa van Democratie en Diversiteit zich net zo vastbesloten tegen deze nieuwe resolutie verzet. In de nieuwe politiek-financiële verantwoordelijkheden die het Bureau van het Europees Parlement ten deel vallen – waarbij het zowel rechter als partij is – zien wij daarentegen een bron van zorg en van extra werk op zeer korte termijn voor de Rekenkamer en het Europees Bureau voor fraudebestrijding, OLAF.</p>
    </intervention>
    <intervention id="2-158" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Zoals uit het verslag blijkt, wordt het Parlement belast met "een nieuwe taak die verschilt van de klassieke taken". Het krijgt " 'externe' bevoegdheden". Het moet controle uitoefenen op de "politieke partijen op Europees niveau". Zo kan het Europees Parlement bijvoorbeeld een "sanctie" opleggen aan een "politieke partij op Europees niveau" die "de beginselen waarop de Europese Unie is gegrondvest" met voeten treedt.</p>
      <p sl="pt">Ofschoon men wil doen geloven dat wij hier met een technisch verslag te maken hebben, gaat het in wezen om een document met een uitgesproken politieke lading waarin een concrete invulling wordt gegeven aan het "statuut en de financiering van politieke partijen op Europees niveau". Ik moet u erop attenderen dat hier een welbepaalde definitie van het begrip politieke partij op Europees niveau wordt gehanteerd en dat de voorwaarden om in aanmerking te komen voor financiering discriminerend zijn.</p>
      <p sl="pt">Het is op zijn minst vreemd dat het Europees Parlement actief deelneemt aan een proces waarbij de leden tegelijkertijd rechter en partij zijn en waarbij criteria en procedures worden gehanteerd die uitsluiting om louter politieke redenen mogelijk maken.</p>
      <p sl="pt">Tenslotte herinner ik u eraan dat dit proces een antwoord is op de kritiek van de Europese Rekenkamer, die sommige fracties in het Europees Parlement heeft verweten hun respectieve "politieke partijen op Europees niveau" te financieren. Het gaat met andere woorden om een oplossing die is opgelegd door de heersende krachten in de Europese Unie en niet op een reële basis tot stand is gekomen. Daarom hebben wij tegen het verslag gestemd.</p>
    </intervention>
    <intervention id="2-159" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Het Parlement lijkt zich er niet van bewust dat in deze procedure drie beroepen zijn ingediend door verschillende politieke groeperingen om de rechtmatigheid van de verordening over het statuut en de financiering van de Europese politieke partijen aan te vechten.</p>
      <p sl="fr">Het Parlement moet er dus aan herinnerd worden dat het bestaan van die partijen verre van vanzelfsprekend is en dat deze verordening indruist tegen een groot aantal principes, zoals gelijkheid, vrijheid van gedachte en geweten, democratie, scheiding der machten, politiek pluralisme en subsidiariteit.</p>
      <p sl="fr">Allereerst zal het met dit nieuwe systeem mogelijk worden om deze politieke partijen financiering te onthouden en dit niet op basis van objectieve criteria, maar op basis van teleologische criteria, op basis van politieke finaliteit. Door van partijen eerbiediging te eisen van “de beginselen waarop de Europese Unie is gegrondvest”, wordt partijen die een bepaalde Europese doctrine niet aanhangen elke financiering ontzegd. Daar komt bij dat de controle daarop wordt geïnitieerd en uitgevoerd door het Parlement zelf. Dat is dus tegelijkertijd rechter en partij, en dat gaat niet aan. Dit nieuwe systeem zal bovendien tot allerhande discriminatie leiden, want men is er, door torenhoge drempels op te werpen voor het oprichten van een Europese politieke partij, ipso facto op uit de vorming van nieuwe partijen uit te sluiten. In deze verordening viert de willekeur hoogtij, ten nadele van de rechtmatigheid. Als het Parlement werkelijk de democratie hoog wil houden, laat het dan alle aantastingen van het politiek pluralisme afwijzen!</p>
      <a text="(Verklaring ingekort overeenkomstig artikel 137, lid 1, van het Reglement)"/>
    </intervention>
    <intervention id="2-160" speaker_id="4359" name="Charles PASQUA" is_mep="True" mode="written" nationality="France" birth_date="17-04-1927" birth_place="Grasse" p_group="Union for Europe of the Nations Group" m_state="FR">
      <p sl="fr">Het verslag dat ons wordt voorgelegd bevat de eerste uitvoeringsmaatregelen van de verordening met betrekking tot het statuut en de financiering van partijen op Europees niveau, die is aangenomen in juni 2003. In dit verslag wordt bepaald welke organen van het Parlement bevoegd zijn voor de toekenning van publieke gelden aan Europese partijen.</p>
      <p sl="fr">Hoewel ik indertijd met voornoemde verordening heb ingestemd kan ik nu de inhoud van dit verslag niet onderschrijven, omdat het de toewijzing en het beheer van communautaire fondsen toevertrouwt aan het Bureau van het Parlement. De motivering die daarvoor gegeven wordt – dat het Bureau nu al belast is met financiële zaken op het gebied van de interne organisatie van het Parlement – vormt natuurlijk geen doorslaggevend argument.</p>
      <p sl="fr">Artikel 3, sub c) van de verordening maakt de financiering van partijen tot een volstrekt politieke aangelegenheid; de toekenning van communautaire subsidies wordt onderworpen aan een verplichting tot politieke loyaliteit en een volstrekt onpartijdige interpretatie daarvan is geenszins gegarandeerd.</p>
      <p sl="fr">Derhalve is het ronduit onaanvaardbaar om het Bureau, een bureaucratisch orgaan waarin slechts enkele politieke stromingen vertegenwoordigd zijn, de beslissingsbevoegdheid te verlenen over de aanvraag of de opschorting van de publieke financiering. Aangezien dit een politieke aangelegenheid is zou deze bevoegdheid moeten toekomen aan een openlijk politiek orgaan, in dit geval de Conferentie van voorzitters.</p>
    </intervention>
    <intervention id="2-161" speaker_id="6020" name="Ioannis PATAKIS" is_mep="True" mode="written" nationality="Greece" birth_date="22-11-1940" birth_place="Nikaia - Larissa" p_group="Confederal Group of the European United Left/Nordic Green Left" m_state="GR">
      <p sl="el">Wij verwerpen het verslag-Dimitrakopoulos want het vormt het sluitstuk van een procedure die Europese partijen en hun financiering in het Reglement wil verankeren, als mechanismen die een “Europees bewustzijn” moeten creëren en de politieke expressie vormen van het asociale en heilloze kapitalistische beleid.</p>
      <p sl="el">Tegenstemmen mogen niet worden gehoord. Tegenstanders van het systeem worden gemuilkorfd. Rechten worden afgeschaft, zoals de vrijheid van meningsuiting en het recht om politieke partijen op te richten. Op basis van communautaire oekazen en de wil van het kapitaal wordt het Europees Parlement gebombardeerd tot controleur die moet waken over de “politieke correctheid” van de partijen.</p>
      <p sl="el">Meerderheden zullen beslissen over het bestaansrecht van minderheden of toch over de reikwijdte van hun denkbeelden en het al dan niet verstrekken van middelen voor het verspreiden van die denkbeelden.</p>
      <p sl="el">De amendementen van de heer Dimitrakopoulos zijn nog conservatiever. Terwijl het makkelijk te controleren Bureau van het Europees Parlement buitensporige bevoegdheden krijgt, mag het Europees Parlement met “een meerderheid van de uitgebrachte stemmen” (dus niet met een absolute meerderheid van zijn leden) enkel nog beslissen of een partij de beginselen van de Europese Unie eerbiedigt of niet, dus voldoet aan de voorwaarden van het grootkapitaal in de Europese Unie en het establishment.</p>
      <p sl="el">Wij stemmen tegen dit verslag omdat het de Europese Unie van forum voor debat verandert in een inquisitierechtbank.</p>
    </intervention>
    <intervention id="2-162" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Het is zeer de vraag of het Europees Parlement exclusief bevoegd is voor de oprichting van politieke allianties en politieke partijen op Europees niveau – die geen deel uitmaken van het Parlement – en de toekenning van subsidies aan deze organisaties, vooral als daarbij onduidelijke criteria worden gehanteerd die voor verschillende interpretaties vatbaar zijn. Het risico bestaat dat in deze context, waar de EP-leden zowel rechter als partij zijn, zuiver politieke beslissingen worden genomen die alleen het partijbelang dienen. Ik heb tegen dit verslag gestemd omdat de beslissingsbevoegdheid wordt toegekend aan het Bureau van het Europees Parlement, waarin niet alle fracties van het Europees Parlement vertegenwoordigd zijn. Mijns inziens moeten alle fracties betrokken worden bij beslissingen over de oprichting van politieke partijen die toegang hebben tot de communautaire fondsen, aangezien het hier om een bijzonder gevoelige kwestie gaat. Dat is de enige manier om te waarborgen dat er transparante beslissingen worden genomen. Daarom heeft de Fractie Unie voor een Europa van Nationale Staten een amendement ingediend waarin wordt voorgesteld om het Bureau van het Europees Parlement te vervangen door de Conferentie van voorzitters, waarin wel alle fracties vertegenwoordigd zijn. Dat voorstel is echter verworpen. Daarom heb ik tegen het verslag gestemd.</p>
    </intervention>
    <intervention id="2-163" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Het Reglement van het Europees Parlement is aan herziening toe. In dit verslag wordt aan deze noodzaak gevolg gegeven. Mijns inziens zijn de nieuwe bevoegdheden op het gebied van het financiële beheer en de controle op de legitimiteit van de politieke partijen op Europees niveau echter in strijd met de Verdragen.</p>
      <p sl="pt">Het beheer van het financieringsstelsel komt voor het grootste deel onder de verantwoordelijkheid van het Bureau, dat belast is met enerzijds de financiële en administratieve kwesties die betrekking hebben op de leden en anderzijds de interne organisatie van het Europees Parlement.</p>
      <p sl="pt">Ik moet nogmaals benadrukken dat de bepalingen, met name van financiële aard, betreffende de politieke partijen op Europees niveau - overeenkomstig de beginselen van adequaatheid en proportionaliteit - moeten worden toegepast op en uitgebreid naar álle politieke partijen op Europees niveau, zonder enige discriminatie, ongeacht of zij al dan niet zijn ingeschreven in Europese politieke partijen of Europese allianties van politieke partijen.</p>
      <p sl="pt">Zoals de heer Berthu terecht in zijn minderheidsstandpunt onderstreept, is de kans groot dat het nieuwe systeem allerlei vormen van discriminatie zal veroorzaken. Verder betreur ik het dat het voorstel van de Fractie Unie voor een Europa van Nationale Staten om de beslissingsbevoegdheid over te laten aan de Conferentie van voorzitters in plaats van aan het Bureau niet is overgenomen, aangezien die wijziging garanties zou bieden voor meer pluralisme en participatie.</p>
      <p sl="pt">Ik heb tegen het verslag gestemd.</p>
    </intervention>
    <intervention id="2-164" speaker_id="4389" name="Dana Rosemary SCALLON" is_mep="True" mode="written" nationality="Ireland" birth_date="30-08-1950" birth_place="London" p_group="Group of the European People's Party (Christian Democrats) and European Democrats" m_state="IE">
      <p sl="en">Naar mijn mening is het statuut voor de Europese partijen, dat voorziet in regels voor de financiering van Europese politieke partijen, in strijd met het subsidiariteitsbeginsel. Het is aan de burgers van de lidstaten om te besluiten of zij al of niet willen betalen voor nationale politieke partijen of voor onafhankelijke vertegenwoordigers.</p>
      <p sl="en">Door de criteria van de EU om alleen Europese politieke partijen te financieren, worden de kleinere nationale partijen en onafhankelijken gediscrimineerd. Daarom zijn zij discriminerend voor deze partijen. Het is ook buitengewoon verontrustend dat de beslissing over de vraag of een partij al of niet voor financiering van de EU in aanmerking komt, zal worden genomen door een instelling van de Europese Unie.</p>
      <p sl="en">Dit strookt toch nauwelijks met de fundamentele beginselen van democratie en subsidiariteit.</p>
    </intervention>
    <intervention id="2-166" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, ik heb eerder gezegd dat het hier hoofdzakelijk om een stroomlijningsoperatie ging, maar ik vestigde daarbij uw aandacht op het feit dat artikel 180, lid 8, nu voor het hele Reglement zou gelden. Dit betekent dat in het nieuwe Reglement, dat op tijd voor het nieuwe Parlement, en naar ik aanneem op tijd voor het uitgebreide Parlement in mei, zal worden gepubliceerd, de in ons Reglement genoemde aantallen automatisch worden aangepast aan het grotere aantal Parlementsleden, zodat zij in dezelfde verhouding staan tot het aantal leden als in de huidige situatie. Zo zal bijvoorbeeld het aantal van 32 leden dat nodig is om een motie of een amendement in te dienen, proportioneel worden verhoogd.</p>
      <p sl="en">Als gevolg van het resultaat van onze stemming zal dit ook gelden voor de nieuwe versie van artikel 29, dat het minimumaantal leden voorschrijft voor het vormen van een fractie in het Parlement. Het aantal in de nieuwe versie is “zestien leden uit tenminste vijf landen”. Dat aantal moet worden verhoogd tot negentien leden, of wat het precieze aantal ook is, uit tenminste vijf landen.</p>
      <p sl="en">Omdat wij ons echter hebben gerealiseerd dat dit voor de bestaande fracties in het Parlement gevolgen zou hebben voor de vergaderperiode in mei, is een bepaling opgenomen dat de bestaande fracties in hun huidige vorm mogen doorgaan tot aan de verkiezingen, ongeacht deze Reglementswijziging. Dat betekent dat geen van de bestaande fracties bang hoeft te zijn dat zij vóór de verkiezingscampagne worden ontbonden. Vervolgens zullen alle fracties in het nieuw gekozen Parlement hun situatie opnieuw moeten bekijken in het licht van de uitspraak van de kiezers.</p>
    </intervention>
    <intervention id="2-167" speaker_id="1429" name="Christopher BEAZLEY" is_mep="True" mode="spoken" nationality="United Kingdom" birth_date="05-09-1952" birth_place="Bexhill " p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, volgens mij heeft mevrouw Frassoni een opmerking gemaakt over de stemming over amendement 4. Een aantal stemmingen werd gecombineerd. Als ik het goed heb, merkte zij op dat de tijdelijke commissies niet meer dezelfde status hebben als in het verleden: het Parlement zou geen tijdelijke commissies meer kunnen instellen. Is dat juist, mijnheer Corbett?</p>
    </intervention>
    <intervention id="2-168" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Het is niet de bedoeling dat dit op een debat uitloopt, maar geeft u alstublieft een korte reactie, mijnheer Corbett.</p>
    </intervention>
    <intervention id="2-169" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, ik kan de vrees van de collega’s wegnemen: mevrouw Frassoni haalde onderzoekscommissies en tijdelijke commissies door elkaar. Ik zal dit bilateraal met haar opnemen.</p>
    </intervention>
    <intervention id="2-171" speaker_id="1930" name="Horst SCHNELLHARDT" is_mep="True" mode="spoken" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, geachte dames en heren, ik heb tegen het verslag-Paulsen gestemd. Dat heeft niet zozeer met de inhoud te maken - ik ben daar namelijk niet genoeg mee bekend - maar is veel meer een reactie op de gevolgde procedure. Gebleken is dat het resultaat van de stemming in de parlementaire commissie onmogelijk in een verordening omgezet kon worden. Dat resultaat was een weerspiegeling van de zeer uiteenlopende meningen van de leden van de Commissie milieubeheer, volksgezondheid en consumentenbeleid. Op verzoek van de rapporteur heeft de Raad vervolgens een nieuwe tekst gepresenteerd, hetgeen voorafgaand aan een stemming in het Parlement geheel ongebruikelijk is. De rapporteur heeft die nieuwe tekst met vier fracties uit dit Parlement besproken en vervolgens aan het Parlement voorgelegd. Dat is naar mijn idee op een zeer onacceptabele manier gebeurd, omdat er de afgelopen week elke dag weer nieuwe formuleringen in het Engels werden gepresenteerd. Pas vanmorgen kreeg het Parlement de beschikking over alle amendementen, en daarmee doel ik op de amendementen op de tekst van de Raad.</p>
      <p sl="de">Het gaat om een volledig nieuwe wetstekst die niet eerst in de parlementaire commissie is besproken. Het Parlement heeft geen enkele gelegenheid gehad om via die parlementaire commissie een standpunt over deze tekst in te nemen. De tekst is meteen aan het Parlement voorgelegd, waarbij ook nog eens meespeelt dat er voor de stemming van vandaag geen gekwalificeerde meerderheid vereist is. Als dit systeem de nieuwe norm wordt, zullen de procedures in de toekomst ongetwijfeld snel verlopen. Dan kunnen alle wetsteksten binnen vier weken geregeld zijn. De Raad presenteert een tekst, vier personen uit dit Parlement stemmen daarmee in en het hele Parlement geeft zijn goedkeuring omdat men eigenlijk niet heeft kunnen bestuderen waar het nu precies om gaat.</p>
      <p sl="de">Ik vind dit een buitengewoon gevaarlijke procedure, omdat een Parlement juist gekenmerkt wordt door de discussies over een specifiek thema en door een veelheid van meningen. Een Parlement wordt niet gekenmerkt door een dictatuur van een beperkt aantal mensen in bepaalde fracties die dan plotseling aan de fractie uitleg geven waar de tekst over gaat, terwijl vervolgens niemand precies weet waarover er later eigenlijk gestemd moet gaan worden.</p>
      <p sl="de">Ik zou dan ook willen vragen om daar in de toekomst rekening mee te houden en de nu gevolgde procedure uitsluitend in uitzonderingssituaties te gebruiken. Ik begrijp uiteraard dat mevrouw Paulsen - omdat zij niet meer in het Parlement terugkeert - haar verslag nu graag wil afronden. Dat zou haar ook gelukt zijn als zij eerst met mij had gesproken. Dat is echter niet gebeurd. Ik verzoek u hiervan kennis te nemen en een dergelijke procedure in de toekomst niet meer te accepteren.</p>
    </intervention>
    <intervention id="2-172" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Voor de stemming van vandaag, over een eerste lezing, was slechts een gewone meerderheid vereist. De vraag of we wel of niet een gekwalificeerde meerderheid hadden was vandaag niet aan de orde. Dat komt in een later stadium van de procedure. Zoals u weet – en uw punt is mij duidelijk – is het Parlement onafhankelijk. Ik heb de correcte procedure gevolgd, ik heb de vraag voorgelegd aan het Parlement, ik heb het advies van de rapporteur opgevolgd, ik heb de voorzitter van de commissie gevraagd te spreken, een meerderheid heeft zich ervoor uitgesproken om door te gaan en dat heb ik vervolgens gedaan, zoals mijn plicht is.</p>
    </intervention>
    <intervention id="2-173" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">De talloze voedsel- en veecrises van de afgelopen jaren, waaronder de "gekkekoeienziekte" en de mond- en klauwzeerepidemie, hebben aangetoond dat de voedselveiligheid dringend moet worden aangescherpt. Het is van essentieel belang dat er een adequate wetgeving komt die alle fasen van de productie en verwerking van levensmiddelen bestrijkt. Bovendien moet de consument over de nodige informatie beschikken en moeten er officiële controle-instrumenten worden ontwikkeld om te waarborgen dat de regelgeving wordt nageleefd en dat de overtreders gestraft worden.</p>
      <p sl="pt">Diervoeders en levensmiddelen moeten veilig zijn en mogen geen negatieve gevolgen hebben voor de gezondheid van mens en dier. Deze voorwaarde moet altijd prevaleren boven de commerciële doelstellingen, ongeacht of die gericht zijn op het maken van winst of het bevorderen van het handelsverkeer. De afschaffing van de binnengrenzen en de progressieve liberalisering van de handelstransacties hebben samen met het tekort aan investeringen in technische middelen (met inbegrip van referentielaboratoria en onderzoek) en menselijk potentieel (zoals beroepsopleiding) voor een permissief klimaat gezorgd waaraan dringend een eind moet komen.</p>
      <p sl="pt">In het kader van het Witboek over voedselveiligheid zijn er talloze verordeningen aangenomen. Deze tekst is er daar één van. Doel is om op Europees niveau een gemeenschappelijke regelgeving voor voedselveiligheid en gemeenschappelijke sancties vast te stellen. De verordening speelt in op de gevolgen, zonder dat het onderliggende productiemodel of het liberaliseringsbeleid in twijfel worden getrokken.</p>
      <p sl="pt">De voorstellen uit het verslag gaan niet ver genoeg, maar toch bevat het enkele positieve suggesties zoals de toepassing van …</p>
      <a text="(Verklaring ingekort overeenkomstig artikel 137, lid 1, van het Reglement)"/>
    </intervention>
    <intervention id="2-174" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">De Europese Unie heeft sinds het midden van de jaren negentig een groeiend aantal wetgevingsbesluiten aangenomen over de gezondheid en veiligheid van levensmiddelen en diervoeders om in te spelen op de bezorgdheid van de consumenten. Controle en inspectie nemen in deze besluiten een vooraanstaande plaats in.</p>
      <p sl="pt">Maar dat volstaat niet! Zoals de rapporteur terecht onderstreept, moet er strenger worden opgetreden en moeten alle officiële controles aan één gemeenschappelijke regelgeving worden onderworpen. Doel is de veiligheid voor zowel consumenten als producenten te vergroten. Dit verslag betekent een stap voorwaarts op het gebied van de voedselveiligheid, met name wat betreft levensmiddelen en diervoeders.</p>
      <p sl="pt">Wij hebben hier te maken met een probleem waaraan de Europese Unie al sinds lang bijzondere aandacht besteedt. Ik onderschrijf de amendementen van de rapporteur en ben ervan overtuigd dat deze maatregelen uitermate gunstige gevolgen zullen hebben voor de consument.</p>
    </intervention>
    <intervention id="2-176" speaker_id="2305" name="Astrid THORS" is_mep="True" mode="spoken" nationality="Finland" birth_date="06-11-1957" birth_place="Helsingfors" p_group="Group of the European Liberal, Democrat and Reform Party" m_state="FI">
      <p sl="sv">Mijnheer de Voorzitter, namens mijzelf en mevrouw Boogerd-Quaak verklaar ik dat wij bij de eindstemming tegen het verslag-Fourtou hebben gestemd. Weliswaar is het belangrijk dat men maatregelen neemt tegen piraterij, maar met de voorgestelde regelgeving zouden we nog veel verder van huis zijn. Speciaal de maatregel om octrooien onder deze regelgeving te laten vallen, is verkeerd.</p>
      <p sl="sv">Men kan zich ook aansluiten bij de kritiek van de heer Schnellhardt op de procedure, en die kritiek geldt ook op dit punt. De fractie had bijvoorbeeld heel weinig mogelijkheden om hierover te discussiëren voordat we een definitieve beslissing moesten nemen. Er is ook reden om aandacht te besteden aan de oproep van meer dan vijftig deskundigen op het gebied van het intellectuele-eigendomsrecht, die het Parlement hebben opgeroepen om hier nauwkeuriger naar te kijken, hetgeen wij niet hebben gedaan.</p>
      <p sl="sv">Er is ook reden om vraagtekens te plaatsen bij de rechtsgrondslag van de procedure. Gewoonlijk heeft men dergelijke procedures afgekeurd op basis van artikel 95 van het EG-Verdrag. Ik stel al met al vast dat we nu een regelgeving hebben die nadelig kan zijn voor kleine ondernemingen en die zich er niet toe beperkt om piraterij te bestrijden, waar het eigenlijk om ging.</p>
    </intervention>
    <intervention id="2-177" speaker_id="2292" name="Daniela RASCHHOFER" is_mep="True" mode="spoken" nationality="Austria" birth_date="19-06-1960" birth_place="Braunau/Inn." p_group="Non" m_state="AT">
      <p sl="de">Mijnheer de Voorzitter, dames en heren, ik heb de wijziging van het Reglement van het Europees Parlement betreffende de financiering van politieke partijen niet gesteund; niet omdat ik het met alles oneens ben wat er in het verslag wordt voorgesteld, maar veeleer als logisch gevolg van het feit dat ik al in juni van vorig jaar samen met mijn collega’s tegen het verslag-Leinen heb gestemd. De omzetting van deze verordening zou tot een discriminatie van de kleinste groepen in dit Parlement leiden die weliswaar op Europees niveau actief zijn, maar tot geen enkele fractie behoren. De grote partijencoalities ontvangen op basis van de voorgestelde wijziging wel financiële steun, maar de kleinere coalities niet. Daardoor ontstaat een democratische kloof tussen deze twee groepen. Wij weten allemaal dat partijen en de daaraan verbonden organisaties van financiële bijdragen afhankelijk zijn. Het huidige voorstel zou op Europees niveau tot een ongelijke mededingingssituatie voor de verschillende partijen leiden en daarom kan ik hiermee niet instemmen.</p>
    </intervention>
    <intervention id="2-178" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="fr">Mijnheer de Voorzitter, ik heb tegen het verslag-Fourtou over de intellectuele eigendom gestemd. Mijns inziens heeft het Europees Parlement een enorme deontologische fout gemaakt door vandaag voor dit verslag te stemmen.</p>
      <p sl="fr">De stemmen van de conservatieve, socialistische en liberale afgevaardigden hebben samen een meerderheid opgeleverd voor een standpunt dat mijns inziens veel te veel invloed geeft aan de belangen van de grote multinationals in verhouding tot de belangen van de burgers als het gaat om dit vaak niet makkelijk te behandelen vraagstuk van de intellectuele eigendom; bovendien is de geloofwaardigheid van het Europees Parlement in het geding.</p>
      <p sl="fr">Want hoe valt aan de Europese burger uit te leggen dat de rapporteur van het Europees Parlement, de persoon die als het gaat om het onderhavige onderwerp in het Parlement het meest in de kijker loopt, getrouwd is met de heer Fourtou, nota bene de president-directeur van Vivendi Universal? Hoe kan het Parlement zijn beleid uitleggen aan de duizenden burgers van Europa, met name aan de jongeren die via e-mail kennis genomen hebben van het Europese beleid inzake dit dossier, terwijl het toelaat dat het vermoeden van persoonlijk belang blijft hangen boven een dergelijk dossier? Ik geloof dat het Parlement vandaag een bijzonder ernstige vergissing heeft begaan.</p>
    </intervention>
    <intervention id="2-179" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Dank u wel, mijnheer Turmes.</p>
      <p sl="nl">Zoals u weet heeft de heer MacCormick deze vraag al op een andere manier gesteld. Ik zal de kwestie inzake de verklaring van persoonlijke en familiebelangen voorleggen aan het Bureau. Vervolgens zal ik me verlaten op de wijsheid van dit orgaan. Het is duidelijk dat het een zeer controversiële kwestie betreft in dit Huis. Ik heb het niet over onze rapporteur of het onderhavige verslag, maar over het principe. Het is nodig dat wij dit probleem onderzoeken.</p>
    </intervention>
    <intervention id="2-601" speaker_id="photo_generic" name="Lund en Thorning-Schmidt" is_mep="True" mode="spoken">
      <p sl="da">schriftelijk. – Wij hebben gestemd voor het verslag-Fourtou (A5-0468/2003) over de maatregelen en procedures om de handhaving van intellectuele-eigendomsrechten te waarborgen, en voor het overeengekomen compromispakket.</p>
      <p sl="da">Wij vonden het belangrijk om te zorgen voor de bescherming van de burgers en hun rechten en om tegelijkertijd de toenemende vervalsing van handelsmerken, piraterij en schendingen van intellectuele-eigendomsrechten te bestrijden. Verder zorgt de richtlijn voor een verdere harmonisering van de nationale rechtsvoorschriften voor de handhaving van intellectuele-eigendomsrechten en draagt ze ertoe bij dat de wetgeving wordt nageleefd.</p>
      <p sl="da">Het compromis houdt in dat het voorstel zich beperkt tot omstandigheden van meer commercieel karakter en dat het geen betrekking heeft op handelingen van consumenten die in goede trouw gehandeld hebben. Bovendien wordt het recht op kopiëring voor privé-gebruik versterkt, in overeenstemming met de copyright-richtlijn. Dat betekent dat rechters rekening moeten houden met de bedoeling achter overtredingen, en het garandeert de vertrouwelijkheid van belangrijke informatie. Bovendien is de richtlijn in overeenstemming met de algemene verplichtingen jegens de WIPO. Dat betekent ook dat in het voorstel sprake is van evenredigheid en dat het geen handelsbelemmeringen opwerpt.</p>
      <p sl="da">Tenslotte hebben wij overwogen dat het van belang is om het voorstel vóór de uitbreiding aan te nemen. Gebeurt dat na de uitbreiding, dan zou dat kunnen betekenen dat toekomstige wetgeving pas na ettelijke jaren wordt aangenomen, wat zou kunnen leiden tot een stijging van illegale activiteiten.</p>
    </intervention>
    <intervention id="2-180" speaker_id="photo_generic" name="Malmström, Paulsen en Olle Schmidt" is_mep="True" mode="written">
      <p sl="nl">Wij hebben besloten geen steun te verlenen aan het compromis over harmonisering van de wetgeving van de lidstaten op het gebied van het intellectuele-eigendomsrecht, vooral vanwege de ingediende amendementen op artikel 9. Als de voorstellen tot wijziging van artikel 9 worden aangenomen, betekent dat een inbreuk op de Zweedse rechtstraditie, en wel vooral op het beginsel van de vrije toetsing van bewijsmateriaal. Als er zulke grote wijzigingen nodig zijn in de wetgeving en dus ook in de Zweedse rechtstraditie, moeten die wijzigingen naar onze mening goed doordacht en uitgewerkt zijn, en er niet doorgejaagd worden, zoals nu gebeurt. Wij zijn dus niet tegen wijzigingen in de wetgeving, maar wij vinden de wijzigingen in hun huidige vorm onbevredigend.</p>
    </intervention>
    <intervention id="2-181" speaker_id="234" name="Sérgio RIBEIRO" is_mep="True" mode="written" nationality="Portugal" birth_date="21-12-1935" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">In dit verslag wordt een bijzonder delicate kwestie aan de orde gesteld, zowel wat betreft de voorgeschiedenis als de verstrekkende gevolgen.</p>
      <p sl="pt">Wij zijn radicaal gekant tegen piraterij en namaak en pleiten voor regels waarmee een eerlijk en vrij gebruik kan worden gewaarborgd van uitvindingen en ontdekkingen die tot het erfgoed van de mensheid behoren. In deze context verdient het object dat in naam van de eigendom wordt beschermd bijzondere aandacht. Moeten auteursrechten, merken en octrooien op dezelfde wijze behandeld worden? Wij verzetten ons met klem tegen elke vorm van onrechtmatige toe-eigening van of handel in menselijke kennis. Anderzijds weten wij hoe moeilijk het is om een evenwicht te vinden tussen het legitieme eigendomsrecht en het maatschappelijke, collectieve nut van het bedoelde goed. Dat is nochtans het basisbeginsel.</p>
      <p sl="pt">De beschermingsmechanismen waarmee de eerbiediging van deze rechten wordt gewaarborgd, mogen uiteraard geen beletsel vormen voor het handelsverkeer en het gebruik van de bedoelde objecten, maar tegelijkertijd moeten zij streng genoeg zijn om piraterij en namaak te voorkomen. Onze portwijn, samen met andere oorsprongsbenamingen die behouden moeten blijven of gecreëerd moeten worden, is daarvan een duidelijk voorbeeld. Hij maakt deel uit van zowel het universele als het lokale en nationale erfgoed. Illegale liberaliseringen kunnen in dit verband ernstige economische, sociale en culturele gevolgen hebben. Om nog maar te zwijgen van de gezondheidsproblemen.</p>
      <p sl="pt">De rapporteur is voorzichtig geweest. Dat is belangrijk. Haar beslissing om de amendementen te verwerpen die betrekking hebben op de "federalistische" visie getuigt echter van roekeloosheid. Daarom hebben wij tegen het verslag gestemd.</p>
    </intervention>
    <intervention id="2-182" speaker_id="6048" name="Olga ZRIHEN" is_mep="True" mode="written" nationality="Belgium" birth_date="10-01-1953" birth_place="Casablanca " p_group="Group of the Party of European Socialists" m_state="BE">
      <p sl="fr">Bepaalde economische actoren plegen inbreuk op de intellectuele-eigendomsrechten, op grote commerciële schaal. Zij misleiden de consument of matigen zich de identiteit, de reputatie of de technische procédés van andere bedrijven aan, die zelf veel hebben geïnvesteerd om deze te verkrijgen. Het is dan ook terecht dat specifieke en afdoende juridische middelen worden ingezet om deze wantoestanden te bestrijden.</p>
      <p sl="fr">Maar, stellig onder druk van bepaalde lobbies, hebben sommigen de toepassingssfeer van deze richtlijn te flexibel willen definiëren. Dat is buitengewoon gevaarlijk, daar dat de deur openzet voor oneigenlijk gebruik van deze anti-namaakprocedures tegen gewone particulieren, die zich bijvoorbeeld schuldig maken aan het op cd branden van de muziek die zij op het internet kunnen vinden. Bovendien bestaat de kans dat deze procedures door grote bedrijven gebruikt zullen worden om zwakkere concurrenten (bijvoorbeeld KMO’s) lastig te vallen. Tot slot valt te vrezen, door deze richtlijn, dat sommigen via een omweg zullen proberen terug te komen op onderwerpen waarover het Parlement zich reeds heeft uitgesproken, zoals de generieke geneesmiddelen of de niet-octrooieerbaarheid van computerprogrammatuur (software). Daarom heb ik tegen deze ontwerprichtlijn gestemd, aangezien het Parlement er niet in is geslaagd deze voldoende te amenderen.</p>
    </intervention>
    <intervention id="2-184" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik heb voor deze resolutie gestemd omdat ik uiteraard voorstander ben van de ontwikkeling van nieuwe technische voorschriften en procedures waarmee de tenuitvoerlegging van maatregelen tegen de emissie van verontreinigende gassen en deeltjes kan worden bevorderd. Doel van het voorstel is het aanscherpen van de communautaire maatregelen tegen verontreinigende emissies door nieuwe voertuigmotoren (ontstekingsmotoren op aardgas of vloeibaar petroleumgas). Hiermee wordt een belangrijke stap gezet in de richting van de duurzame ontwikkeling die door de Europese Unie wordt nagestreefd.</p>
      <p sl="pt">De moeilijkheden en vertragingen die deze procedure heeft ondervonden en de "haast" waarmee de amendementen van de Commissie nu plots moeten worden aangenomen, zullen slechts leiden tot de totstandkoming van een wetgevingskader waarin de ondernemers en vakmensen ertoe worden verplicht de regelgeving na te leven en zich te onderwerpen aan de officiële inspecties als deze regelgeving duidelijk gedefinieerd wordt en de uitvoerbaarheid van met name bepaalde controlemethoden wordt getest. Het is van essentieel belang dat er nu reeds, in samenwerking met de sector, een doeltreffende voorlichtingscampagne wordt gelanceerd.</p>
    </intervention>
    <intervention id="2-186" speaker_id="photo_generic" name="Andersson, Färm, Hedkvist Petersen, Karlsson, Sandberg-Fries en Theorin" is_mep="True" mode="written">
      <p sl="nl">Wij hebben tegen amendement 1 gestemd, dat tot doel heeft om de toepasbaarheid van het kaderbesluit te beperken tot grootschalige en/of internationale drugscriminaliteit. Wij steunen het besluit van de Raad in zijn geheel, en wij vinden dat deze toevoeging de omvang van het kaderbesluit beperkt, hetgeen een duidelijke verslechtering van de tekst van de Raad betekent.</p>
      <p sl="nl">We willen er ook met nadruk op wijzen dat de Unie alle mogelijke maatregelen zou moeten treffen om het gebruik en de verkoop van drugs te bestrijden. Wij interpreteren het besluit van de Raad in die zin dat drugshandel wordt verboden, en daarom vinden wij dat "coffeeshops" niet behoren voor te komen in de EU.</p>
    </intervention>
    <intervention id="2-187" speaker_id="4416" name="Jean-Louis BERNIÉ" is_mep="True" mode="written" nationality="France" birth_date="22-08-1953" birth_place="Querigut" p_group="Group for a Europe of Democracies and Diversities" m_state="FR">
      <p sl="fr">Er zijn drie redenen voor onze afwijzing van de oprichting van een onafhankelijk agentschap voor het beheer van de buitengrenzen met een eigen rechtspersoonlijkheid.</p>
      <p sl="fr">Ten eerste is het beheer van de land-, lucht- en zeegrenzen een soeverein prerogatief van de lidstaten. Deze moeten de controle houden over de migratiestromen en de bestrijding van mensenhandel. De Raad van ministers was hier trouwens unaniem over.</p>
      <p sl="fr">Ten tweede zou elke lidstaat een afgevaardigde moeten hebben in de raad van beheer en zouden besluiten met eenparigheid van stemmen genomen moeten worden en niet met meerderheid van stemmen. Tot onze niet geringe verbazing is Frankrijk het enige land dat een raad van beheer voorstelt van slechts twaalf leden, waaraan de lidstaten het beheer van hun grenzen zouden kwijtraken.</p>
      <p sl="fr">Tenslotte kan er voor ons geen sprake van zijn dat zo’n agentschap het alleenrecht kan krijgen om te beslissen in deze kwesties, met name over de verwijdering van onderdanen van derde landen die illegaal in de lidstaten verblijven en over de oprichting van een Europees korps van grenswachten.</p>
      <p sl="fr">Het Verenigd Koninkrijk en Ierland hebben er verstandig aan gedaan participatie in het Schengenacquis over de controle aan de buitengrenzen van de hand te wijzen. De Franse regering had de moed moeten hebben hetzelfde te doen.</p>
    </intervention>
    <intervention id="2-188" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Wij weten dat de drugshandel een bedreiging vormt voor de gezondheid, de veiligheid en de levenskwaliteit van de burgers. Aangezien de illegale handel in drugs een transnationaal probleem is, heeft de Commissie in 2001 besloten om dit kwaad op Europees niveau te bestrijden.</p>
      <p sl="pt">Het slotakkoord verschilt grondig van het oorspronkelijke voorstel van de Commissie. De straffen worden geherdefinieerd en afgestemd op de sancties die in het kader van de VN-verdragen inzake drugsbestrijding worden uitgevaardigd, in tegenstelling tot de strikte definitie van de Commissie. Wij vinden het een goede zaak dat persoonlijk gebruik niet bestraft wordt. Deze kwestie wordt echter te oppervlakkig behandeld. Verder vinden wij het geen goed idee om het Europese aanhoudingsbevel te gebruiken. Dat verklaart ons stemgedrag.</p>
    </intervention>
    <intervention id="2-189" speaker_id="photo_generic" name="Malmström, Paulsen en Olle Schmidt" is_mep="True" mode="written">
      <p sl="nl">Het drugsbeleid is op dit moment nog niet geharmoniseerd in de EU. Elk land stelt zijn eigen beleid op. Desondanks staat het drugsprobleem hoog op de politieke agenda. Drugs worden door steeds jongere bevolkingsgroepen gebruikt; steeds meer jongeren zien er geen gevaar in met hasj te experimenteren. Ook het gebruik van de zogenaamde partydrugs, dat wil zeggen de allergevaarlijkste synthetische drugs, neemt toe. In het grenzeloze Europa dreigen steeds grotere drugsproblemen, naarmate de legalisatie van drugs zich buiten Nederland verspreidt. Velen lijken de strijd voor een drugsvrij Europa al te hebben opgegeven.</p>
      <p sl="nl">Het is hier op zijn plaats om eraan te herinneren dat er een verband bestaat tussen het aantal personen dat met drugs experimenteert en het aantal personen dat verslaafd dreigt te raken. Daarom moet de criminalisering van het bezit en het gebruik van drugs worden gehandhaafd. Er gaan nog steeds verkeerde signalen uit naar de Europese jeugd, wanneer iedereen vijf gram cannabis kan kopen in een “coffeeshop". We moeten ons niet beperken tot dit kaderbesluit, maar we moeten blijven streven naar een drugsvrij Europa.</p>
      <p sl="nl">Wij zeggen nee. Wij willen niet legaliseren, wij willen niet liberaliseren en wij hebben de droom van zero tolerance voor drugs niet opgegeven.</p>
    </intervention>
    <intervention id="2-190" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Tijdens het Italiaanse voorzitterschap is er eindelijk een akkoord bereikt over de vaststelling van gemeenschappelijke minimumvoorschriften voor drugsbestrijding. De voornaamste bezwaren in zowel het Europees Parlement als de Raad kwamen van Nederland. Daar zijn het gebruik en de verkoop van kleine hoeveelheden soft drugs toegestaan. Het is dan ook niet verwonderlijk dat de heer Oostlander zich er in zijn verslag toe beperkt het kaderbesluit van de Raad ongewijzigd over te nemen, zonder ook maar één amendement in te dienen, nu de tekst na een jaar van onderhandelen eindelijk met algemene stemmen is aangenomen. Dat heeft mij niet belet om een positieve stem uit te brengen op grond van de voorgestelde maatregelen. Ik noem er hier twee: alle vormen van handel, kweek en verkoop van opium, cocaïne en cannabis worden strafbaar gesteld en ook de productie van precursoren voor synthetische drugs met het oog op de illegale vervaardiging van verdovende middelen wordt veroordeeld.</p>
      <p sl="pt">Overeenkomstig het subsidiariteitsbeginsel kunnen de lidstaten zich, indien gewenst, beroepen op het kaderbesluit om persoonlijk gebruik strafbaar stellen, maar zij zijn daartoe niet verplicht. Op die manier worden de interne strafrechtelijke voorschriften van de lidstaten gerespecteerd.</p>
    </intervention>
    <intervention id="2-191" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Na jaren van discussie in de Raad is er in november van vorig jaar eindelijk een akkoord bereikt over de minimumvoorschriften voor drugsbestrijding op Europees niveau, dat nu opnieuw aan het Europees Parlement wordt voorgelegd.</p>
      <p sl="pt">Alle vormen van handel, kweek en verkoop van opium, cocaïne en cannabis worden strafbaar gesteld en ook de productie van precursoren voor synthetische drugs met het oog op de illegale vervaardiging van verdovende middelen wordt veroordeeld.</p>
      <p sl="pt">Drugsactiviteiten die uitsluitend gericht zijn op persoonlijk gebruik, zoals omschreven in de nationale wetgeving, vallen niet onder dit kaderbesluit. Dit betekent dat de lidstaten, indien gewenst, persoonlijk gebruik strafbaar kunnen stellen, maar daartoe door dit kaderbesluit niet worden verplicht.</p>
      <p sl="pt">Illegale drugsactiviteiten worden bestraft met een gevangenisstraf van drie tot tien jaar. Ook uitlokking van, medeplichtigheid aan en poging tot het plegen van deze strafbare feiten wordt strafbaar gesteld. Ik betreur het dat er – kennelijk onder druk van Nederland – nauwelijks vooruitgang is geboekt op het gebied van de justitiële samenwerking en het uitleveringsbeleid.</p>
    </intervention>
    <intervention id="2-193" speaker_id="photo_generic" name="Andersson, Färm, Hedkvist Petersen, Karlsson, Sandberg-Fries en Theorin" is_mep="True" mode="written">
      <p sl="nl">Wij staan positief tegenover een agentschap voor betere coördinatie en samenwerking op het gebied van grenscontroles. Wij willen echter met nadruk wijzen op het belang van het nationale zelfbeschikkingsrecht inzake de uitvoering van die grenscontroles. De bevoegdheid van de lidstaten mag niet worden beperkt, en hun invloed op de ontwikkeling van samenwerking in dezen moet worden gehandhaafd.</p>
    </intervention>
    <intervention id="2-194" speaker_id="2217" name="Georges BERTHU" is_mep="True" mode="written" nationality="France" birth_date="14-05-1950" birth_place="Angoulême " p_group="Union for Europe of the Nations Group" m_state="FR">
      <p sl="fr">Wij staan zeer positief tegenover verdergaande samenwerking tussen de lidstaten voor een betere controle van de buitengrenzen en tegenover het in het leven roepen van een technisch agentschap om deze samenwerking te bevorderen. Maar het verslag-von Boetticher over dit onderwerp vraagt om een genuanceerd oordeel.</p>
      <p sl="fr">Enerzijds wordt gepoogd de taken van het agentschap te beperken tot het terrein van de technische samenwerking en wordt verklaard: “De controle van de nationale grenzen blijft de exclusieve bevoegdheid van de lidstaten”. Dat is uitstekend. Anderzijds wordt het nieuwe systeem niet in een intergouvernementeel maar in een communautair kader geplaatst, met de Commissie aan het roer en onder politieke controle van het Europees Parlement. Dit zet uiteindelijk de deur open voor verdere uitbreiding van supranationale bevoegdheden.</p>
      <p sl="fr">Eigenlijk zouden we het ontwerp voor een Europese grondwet er naast moeten leggen, want dit weerspiegelt de heersende mentaliteit in Brussel: artikel III-166 daarvan stelt de Unie tot taak “geleidelijk een geïntegreerd systeem voor het beheer van de buitengrenzen op te zetten”, oftewel een supranationaal systeem met een Europese grenspolitie. Hoewel het verslag-von Boetticher voorlopig voorziet in beperkte taken voor het agentschap moeten we ons daar dan ook niet door gerust laten stellen. Het lijkt gericht te zijn op een uitbreiding van de communautaire bevoegdheden en dat is hier niet aan de orde.</p>
    </intervention>
    <intervention id="2-195" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Het verslag vormt een onderdeel van de "geleidelijke invoering van een geïntegreerd systeem voor het beheer van de buitengrenzen", zoals in het ontwerp van de "Europese grondwet" wordt voorgesteld.</p>
      <p sl="pt">Het bevat echter tegenstrijdige uitspraken, aangezien het enerzijds supranationale ambities nastreeft - de versterking van de rol van de Commissie in het agentschap - en anderzijds terecht te verstaan geeft dat de controle van de nationale grenzen een soevereine bevoegdheid van de lidstaten is. Ik vind het een goede zaak dat er kritiek wordt geleverd op het voorstel om de uitzetting van immigranten op te nemen in de lijst van bevoegdheden van dit agentschap.</p>
      <p sl="pt">In wezen is dit agentschap, dat zal beschikken over bevoegdheden die momenteel door de lidstaten worden uitgeoefend, alleen maar bedoeld om het zogeheten "Fort Europa" te versterken, de immigratie aan banden te leggen en immigranten uit te zetten. Samenwerking tussen nationale autoriteiten is uiteraard noodzakelijk - met name in het kader van de strijd tegen de netwerken die immigranten uitbuiten en zich schuldig maken aan mensenhandel, de georganiseerde misdaad en het witwassen van geld -, maar daar bestaan al genoeg mechanismen voor. Het is niet nodig om nog meer instrumenten te ontwikkelen en nog meer exclusieve bevoegdheden te onttrekken aan de nationale autoriteiten en de soevereine lidstaten. Het heeft geen zin om steeds maar nieuwe agentschappen op te richten. Veel belangrijker is dat het huidige beleid wordt gewijzigd. Daarom hebben wij tegen het verslag gestemd.</p>
    </intervention>
    <intervention id="2-196" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Gelet op de lange land- lucht- en zeegrenzen die na de uitbreiding in mei 2004 bewaakt moeten worden, heeft de Europese Unie ongetwijfeld een doeltreffend systeem nodig voor het beheer van de buitengrenzen, met name in de strijd tegen internationaal terrorisme en georganiseerde misdaad, illegale immigratie, wapen-, drugs- en mensenhandel en bij de bestrijding van maritieme piraterij. Daarom ga ik akkoord met de oprichting van een Europees agentschap voor het beheer van de operationele samenwerking aan de buitengrenzen van de Europese Unie. Ik heb in dit verband overigens voorgesteld - in een verslag dat in november van vorig jaar door de plenaire vergadering is aangenomen - om in het kader van de onderhandelingen over de nieuwe financiële vooruitzichten communautaire programma’s ter ondersteuning van de militaire heruitrustingsuitgaven vast te stellen, met name een programma dat uitsluitend gericht is op de ontwikkeling van apparatuur voor de bescherming van de externe grenzen van de Europese Unie. Gezien de intergouvernementele aard van de grenscontrole en de ervaring van de verschillende lidstaten terzake acht ik het noodzakelijk dat alle lidstaten in de raad van beheer vertegenwoordigd zijn, zodat het agentschap gebruik kan maken van de kennis die de afzonderlijke landen "in het veld" hebben opgedaan bij de buitengrenzen. Dit punt is echter niet in het verslag opgenomen. Daarom heb ik tegengestemd.</p>
    </intervention>
    <intervention id="2-197" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">De oprichting van een Europees agentschap voor het beheer van de operationele samenwerking aan de buitengrenzen, dat per 1 januari 2005 in werking zal treden, moet leiden tot een beter beheer van de controles aan de buitengrenzen, die maar liefst 6000 kilometer beslaan. Daarbij moet vooral ook rekening worden gehouden met de uitbreiding van de Europese Unie.</p>
      <p sl="pt">Ik kan mij niet vinden in het voorstel van de rapporteur om het "communautaire karakter" van het agentschap te versterken. Samen met de rapporteur voor het advies van de Commissie buitenlandse zaken, mensenrechten, gemeenschappelijke veiligheid en defensiebeleid ben ik van oordeel dat de intergouvernementele aard van de grenscontrole bewaard moet blijven – zoals overigens ook in de mededeling van de Commissie wordt gesuggereerd –, ook al moeten de beslissingen in het kader van het agentschap bij meerderheid worden genomen om de operationaliteit te waarborgen. Deze benadering is niet alleen in lijn met de communautaire rechtsorde – en de huidige verdeling van de bevoegdheden -, maar bovendien kan op die manier beter gebruik worden gemaakt van de ervaring die elk van de lidstaten op dit terrein heeft opgedaan (of het nu bij de lucht-, zee- of landgrenzen of bij alle drie is). Het is dan ook noodzakelijk dat de raad van beheer bestaat uit één lid per lidstaat, bijgestaan door twee vertegenwoordigers van de Commissie. Daarom heb ik tegen het verslag gestemd.</p>
    </intervention>
    <intervention id="2-199" speaker_id="photo_generic" name="Andersson, Färm, Hedkvist Petersen, Karlsson, Sandberg-Fries en Theorin" is_mep="True" mode="written">
      <p sl="nl">Zowel mannen als vrouwen moeten hun gezinsleven en hun werk kunnen combineren. Wij zijn daarom zeer blij met een kaderrichtlijn op dit gebied, waarin doelstellingen worden geformuleerd voor de toegang tot kinderopvang, minimumniveaus voor bijvoorbeeld ouderschapsverlof en werktijden. Wij vinden echter niet dat beslissingen over vraagstukken betreffende de organisatie van het welzijn moeten worden genomen op EU-niveau. Daarom hebben wij gestemd tegen de tekstpassages waarin wordt gevraagd om speciale belastingverlagingen en het gebruik van vouchers, of waarin het welzijnsbeleid anderszins tot in detail wordt geregeld.</p>
      <p sl="nl">Wij willen ook benadrukken dat een gezin verschillende samenlevingsvormen kan hebben, en wij steunen daarom de passage waarin dit wordt vastgesteld. Ook gezinnen die niet bestaan uit vader, moeder en kinderen moeten worden erkend en dezelfde juridische status krijgen als het traditionele gezin.</p>
    </intervention>
    <intervention id="2-200" speaker_id="photo_generic" name="Arvidsson, Cederschiöld, Grönfeldt Bergman, Stenmarck en Wachtmeister" is_mep="True" mode="written">
      <p sl="nl">Wij vinden dat het gezinsbeleid gekenmerkt moet zijn door keuzevrijheid. Het moet voor beide ouders mogelijk zijn om hun werk te combineren met de verantwoordelijkheid voor hun gezin. Het gezinsbeleid van de Zweedse conservatieven streeft naar kinderopvang met een grote flexibiliteit. Verscheidene voorstellen die in het verslag worden gepresenteerd, kunnen wij in beginsel steunen.</p>
      <p sl="nl">Wij merken op dat in de toelichting bij het verslag wordt benadrukt dat het gezinsbeleid niet onder de bevoegdheid van de EU valt. Wij zijn het daarmee eens en hebben daarom besloten tegen het verslag in zijn geheel te stemmen.</p>
    </intervention>
    <intervention id="2-201" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Het is bekend dat de lidstaten tijdens de Europese Raad van Barcelona hebben besloten hindernissen voor de deelneming van vrouwen aan de arbeidsmarkt uit de weg te ruimen en vóór 2010 te voorzien in kinderopvang voor tenminste 90 procent van de kinderen tussen drie jaar en de leerplichtige leeftijd, en voor tenminste 33 procent van de kinderen onder drie jaar. Daarbij werd benadrukt dat het opzetten en/of laten functioneren van betaalbare en hoogwaardige diensten voor kinderopvang een aanzienlijke financiële bijdrage vergt. Hoe is dat in hemelsnaam verenigbaar met de besnoeiingen op de sociale uitgaven en de ontmanteling van een groot deel van het netwerk voor kinderopvang in de uitbreidingslanden? Toekenning van toelagen, bonnen of belastingvoordelen, zoals in het verslag wordt voorgesteld, is nutteloos als daarvoor de nodige infrastructuur ontbreekt. Helaas is ons voorstel om kinderopvang uiterlijk in 2010 te verruimen tot alle kinderen in de leerplichtige leeftijd niet overgenomen.</p>
      <p sl="pt">Er wordt tevens onderstreept dat er hulpvoorzieningen voor ouderen en andere afhankelijke personen moeten worden ontwikkeld, dat de gangbare tijden in het maatschappelijke leven (met name openingsuren van winkels en instellingen, vervoer, enzovoorts) moeten worden aangepast en dat er een humaan en geïntegreerd huisvestings- en urbanisatiebeleid moet worden uitgestippeld. Verder wordt er aangedrongen op arbeidstijdverkorting en een mentaliteitsverandering die gericht is op een betere verdeling van de gezinstaken …</p>
      <a text="(Verklaring ingekort overeenkomstig artikel 137, lid 1, van het Reglement)"/>
    </intervention>
    <intervention id="2-202" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Sinds de jaren negentig heeft de Raad talloze wetgevingsbesluiten aangenomen over de vereniging van het beroeps- en gezinsleven. Op die manier is dit thema bijzonder actueel geworden, zozeer zelfs dat 2004 is uitgeroepen tot Internationaal Jaar van het gezin.</p>
      <p sl="pt">Mevrouw Bastos onderstreept in haar verslag dat iedere persoon de mogelijkheid moet hebben om te kiezen tussen werken of thuisblijven, en dat wie gaat werken in staat moet zijn werk- en gezinstaken te combineren. Ik denk daarbij vooral aan de verzorging van kinderen en ouderen, die steeds vaker deel uitmaken van het gezinspatroon.</p>
      <p sl="pt">Ik onderschrijf dat beginsel ten volle. Daarom vind ik het een goede zaak dat de rapporteur de Europese Commissie aanmoedigt om een evaluatieverslag op te stellen over de stand van zaken in de lidstaten en de toetredingslanden met betrekking tot de combinatie van beroep, gezin en privé-leven. Het verheugt mij dat er ook bijzondere aandacht wordt besteed aan gezinsondersteuning, en met name aan geldelijke steun in de vorm van vouchers voor opvang en onderwijs, dienstencheques voor het inschakelen van een thuishulp voor opvang, dienstenbonnen en bijzondere toelagen voor ouders met gehandicapte kinderen en gezinnen met een laag inkomen waar tenminste drie kinderen worden onderhouden.</p>
    </intervention>
    <intervention id="2-203" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Gelet op wat ik in de bevoegde commissie heb voorgesteld, is het niet verwonderlijk dat ik bijzonder ingenomen ben met de resolute keuze voor een "gezinsvriendelijk beleid". Dat is in mijn ogen een basisbegrip. Ik vind het tevens een goede zaak dat er op het niveau van de overheidsdiensten een fiscaal, parafiscaal en tariefbeleid ten uitvoer wordt gelegd dat gericht is op het gezin en grote gezinshuishoudens niet discrimineert. Een ander belangrijk punt is dat de sociale en economische waarde van gezinstaken en huishoudelijk werk uitdrukkelijk wordt erkend. Deze taken worden vaak geminacht en vergeten, uit vooroordeel of eenvoudigweg uit gebrek aan belangstelling. Dit probleem, dat bijzonder nadelig is voor de betrokken personen, kan aanleiding geven tot reële ongelijkheden.</p>
      <p sl="pt">Verder ben ik blij dat de rapporteur mijn amendement tegen de herziening van het begrip "gezin" heeft overgenomen. Dat is immers een foutieve beslissing die niet eens onder de bevoegdheid van het Parlement valt. Het gezin - een wereldlijke en diep ingewortelde realiteit van sociologische en antropologische aard - mag niet verward worden met individuele opties die tot andere realiteiten leiden en de grenzen van het gezin overstijgen. Mijns inziens wordt er ook terecht aangedrongen op de invoering van bijzondere toelagen, bijvoorbeeld voor grote gezinnen, gehandicapte kinderen en meerlinggeboorten. Samen met de rapporteur moedig ik de lidstaten aan om samenwerkingsvormen en netwerken te ontwikkelen voor de uitwisseling van goede praktijken. Ik feliciteer mevrouw Bastos nogmaals met het uitstekende werk dat zij heeft verricht. Haar verslag betekent een belangrijke stap voorwaarts. Zij heeft een kader gecreëerd voor het gezinsbeleid van het Europees Parlement.</p>
    </intervention>
    <intervention id="2-204" speaker_id="4305" name="Lennart SACRÉDEUS" is_mep="True" mode="written" nationality="Sweden" birth_date="17-06-1957" birth_place="Ronneby" p_group="Group of the European People's Party (Christian Democrats) and European Democrats" m_state="SE">
      <p sl="nl">Ik heb er actief aan meegewerkt dat het Europees Parlement zich in paragraaf 3 uitspreekt voor de christen-democratische gedachte “dat het gezinsbeleid de voorwaarden moet scheppen die het mogelijk maken dat de ouders meer tijd met hun kinderen kunnen doorbrengen.” In dezelfde paragraaf wordt ook benadrukt hoe waardevol het is dat dit ook “positieve gevolgen [heeft] voor de gezinsvorming en een verhoogde gezinsstabiliteit.” In dit verband is het belangrijk om, zoals in paragraaf 2 wordt gezegd, “het demografische probleem waarmee de meeste lidstaten te kampen hebben, aan te pakken.”</p>
      <p sl="nl">Overeenkomstig onze maatschappijvisie preciseert het verslag in overweging K, “dat de rechten van het kind centraal moeten staan in het gezinsbeleid.”</p>
      <p sl="nl">De Fractie van de Europese Volkspartij (Christendemocraten) en Europese democraten is erin geslaagd om overweging G te doen verwerpen (met 321 stemmen voor en 169 tegen bij 21 onthoudingen) en daarmee een halt toe te roepen aan de poging om een nieuwe en vage definitie van het begrip gezin in het leven te roepen, iets wat beslist geen taak is voor de EU.</p>
      <p sl="nl">Naar de opvatting van de PPE-DE-Fractie is het begrip gezin gebaseerd op het recht van een kind op zijn moeder en vader, en op de verantwoordelijkheid van de ouders voor hun kinderen. De kinderen moeten altijd de kern uitmaken van onze maatschappij-inrichting; het gezin is de hoeksteen van onze samenleving. Daarom heb ik voor het verslag in zijn geheel gestemd (aangenomen met 424 stemmen voor en 51 stemmen tegen bij 37 onthoudingen).</p>
    </intervention>
    <intervention id="2-205" speaker_id="2061" name="Marie-France STIRBOIS" is_mep="True" mode="written" nationality="France" birth_date="11-11-1944" birth_place="Paris" p_group="Non" m_state="FR">
      <p sl="fr">De constatering is ongenadig: vrouwen maken maar 46 procent uit van het actieve deel van de bevolking. Twaalf miljoen vrouwen zijn actief en verdienen gemiddeld 20 procent minder dan hun mannelijke collega’s. Dit komt doordat ze het slachtoffer zijn van ongelijkheden, allereerst bij de toegang tot werk: het werkloosheidscijfer onder vrouwen is twee procentpunten hoger dan onder mannen en 80 procent van de Fransen die minder verdienen dan het Franse minimumloon (het SMIC) is vrouw.</p>
      <p sl="fr">De oplossingen zijn van allerlei aard. Natuurlijk moeten vrouwen de middelen krijgen om werkelijk te kunnen kiezen om te werken of niet, oftewel ze moeten de middelen krijgen om thuis te blijven en op de kinderen te passen als ze dat wensen, bijvoorbeeld door middel van verhoging van de kinderbijslag.</p>
      <p sl="fr">Maar ze moeten ook eindelijk de mogelijkheid krijgen werk en gezinsleven te combineren. Op dit moment maken eenoudergezinnen gemiddeld 14 procent uit van alle gezinnen met kinderen en is 90 procent van de alleenstaande ouders vrouw. We moeten deze ontwikkelingen in overweging nemen en de werktijden daaraan aanpassen, alsmede de stelsels voor kinderopvang en de vergoedingen daarvoor, de kinderbijslag, het ouderschaps-, het moederschaps- en het vaderschapsverlof. Het spreekt vanzelf dat de gelijkheid van mannen en vrouwen hiervan afhangt. Maar laten we ons hoeden voor quotumsystemen, zoals die al bestaan op politiek terrein.</p>
      <a text="(Verklaring ingekort overeenkomstig artikel 137, lid 1, van het Reglement)"/>
    </intervention>
    <intervention id="2-207" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Wij hebben hier een goed verslag voor ons liggen. De rapporteur verdeelt de vrouwen van minderheden in drie groepen: vrouwen met een handicap, migrantenvrouwen en Roma-vrouwen. Met betrekking tot de gehandicapte vrouwen pleit zij voor toepassing van de richtlijn tot instelling van een algemeen kader voor gelijke behandeling in arbeid en beroep, toegang tot onderwijs, opleiding, werkgelegenheid en beroepsrevalidatie, in normale omstandigheden. Bovendien dringt zij aan op maatregelen om de onafhankelijkheid van deze vrouwen te bevorderen en hun deelname aan het politieke leven en het besluitvormingsproces te versterken.</p>
      <p sl="pt">In het hoofdstuk over de migrantenvrouwen vraagt de rapporteur aandacht voor de integratie van het gelijkheidsbeginsel in beleidsmaatregelen, programma’s en acties ter bestrijding van racisme, discriminatie en sociale uitsluiting. Zij verzoekt de lidstaten alles in het werk te stellen om de daadwerkelijke toepassing van het VN-Verdrag inzake de uitbanning van alle vormen van discriminatie te waarborgen en zij pleit voor de deelname van migrantenvrouwen aan het politieke leven en het besluitvormingsproces.</p>
      <p sl="pt">Tenslotte roept de rapporteur de Commissie en de betrokken regeringen op om te zorgen voor effectieve toepassing van de communautaire en nationale beleidsmaatregelen ter verbetering van de economische, sociale en politieke situatie van Roma-vrouwen.</p>
      <p sl="pt">Met het oog op de uitbreiding is dit laatste punt het belangrijkste. De rest van het verslag is eigenlijk een herformulering van eerdere voorstellen en besluiten. Wat echter nog steeds ontbreekt …</p>
      <a text="(Verklaring ingekort overeenkomstig artikel 137, lid 1, van het Reglement)"/>
    </intervention>
    <intervention id="2-208" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">De rapporteur legt ons hier een verslag voor over vrouwen uit minderheidsgroeperingen die in drie groepen worden onderverdeeld: vrouwen met een handicap, migrantenvrouwen en Roma-vrouwen. Het verslag bevat een reeks interessante standpunten die ons aller aandacht verdienen. Het handelt over problemen die mij na aan het hart gaan en waarvoor ik graag een oplossing zou willen zien. Ik maak mij vooral zorgen over alle vormen van geweld (niet alleen in huis) waaraan met name gehandicapten worden blootgesteld en over de schending van de individuele rechten van migrantenvrouwen.</p>
      <p sl="pt">Aangezien ik in grote lijnen akkoord ga met de inhoud van het verslag van mevrouw Martinez-Orozco heb ik voor gestemd. Ik kan echter niet nalaten te signaleren dat de genoemde problemen niet alleen op vrouwen van toepassing zijn. Wij hebben hier te maken met situaties over de gehele linie waarvan zowel vrouwen als mannen het slachtoffer zijn.</p>
    </intervention>
    <intervention id="2-210" speaker_id="photo_generic" name="Arvidsson, Cederschiöld, Grönfeldt Bergman, Stenmarck en Wachtmeister" is_mep="True" mode="written">
      <p sl="nl">Voorafgaand aan het Zweedse referendum over toetreding tot de EU in 1994 benadrukten alle partijen die naar het EU-lidmaatschap streefden, dat zaken als samenlevingsvormen, huwelijkswetgeving en de abortusproblematiek niet onder de competentie van de EU vielen. Ze beloofden dat ze zich ervoor zouden inspannen dat deze kwesties strikt nationale wetgevingsterreinen zouden blijven, zonder inmenging van de EU. Wij houden vast aan deze belofte aan de Zweedse kiezers. Wij vinden dat een nationale wetgeving in dezen veel beter is dan een gemeenschappelijke EU-wetgeving.</p>
      <p sl="nl">We kunnen vaststellen dat andere Zweedse partijen hun belofte hebben verbroken en bereid zijn om deze vraagstukken op EU-niveau te brengen. Op de langere termijn is dit in het nadeel van de Zweedse burgers en kan het Zweedse tradities en gebruiken aantasten. Er is geen duidelijke behoefte aan coördinatie, en de meest aangepaste wetgeving wordt bereikt als de verschillende nationale parlementen binnen de EU de wetgeving op dit gebied mogen opstellen.</p>
      <p sl="nl">Ook het hulpbeleid van de EU moet de wetgeving van de afzonderlijke landen respecteren. Wij delen de Zweedse visie op het recht op abortus, maar wij hebben uit respect voor derde landen gestemd tegen die delen van het verslag-Junker waarin het recht op vrije abortus wordt geëist. Voor het overige concentreert het verslag zich goed op de ernstige gezondheidsproblemen die zich momenteel voordoen in de ontwikkelingslanden waar het hulpbeleid van de EU een belangrijke rol speelt.</p>
    </intervention>
    <intervention id="2-211" speaker_id="4363" name="Isabelle CAULLERY" is_mep="True" mode="written" nationality="France" birth_date="17-08-1955" birth_place="Bordeaux" p_group="Union for Europe of the Nations Group" m_state="FR">
      <p sl="fr">Het verslag-Junker had officieel moeten gaan over de belangrijkste hoofdstukken van het actieprogramma van de Verenigde Naties dat tien jaar geleden is opgesteld tijdens de conferentie van Caïro. Men zou dan ook niet anders verwachten dan in dit verslag terzake doende beschouwingen te vinden over de economische groei, migratieverschijnselen, stadsontwikkelingsbeleid of het milieu, allemaal vraagstukken die aan bod zijn gekomen en waarvan de problemen zijn geschetst op de Conferentie van Caïro.</p>
      <p sl="fr">Het is dan ook een grote verassing een tekst te lezen te krijgen waarin al deze kwesties volledig omzeild worden ten gunste van de continue obsessie met vraagstukken in verband met seksuele en reproductieve gezondheid, waaraan maar liefst twintig van de vijfentwintig paragrafen van het verslag worden gewijd. Zelfs het zo fundamentele vraagstuk van het onderwijs wordt slechts genoemd in het kader van de rol die daarvoor op dit terrein is weggelegd.</p>
      <p sl="fr">Kortom, volgens de rapporteur zou het bevolkingsvraagstuk in de ontwikkelingslanden slechts om één ding draaien, namelijk de beschikking van de vrouw over haar eigen lichaam. Ons dunkt dat een bredere lezing, die meer overeenkomt met de realiteit van dit probleem in al haar facetten, niet alleen bruikbaarder zou zijn geweest, maar ook zou hebben getuigd van meer respect voor de verschillende wijzen waarop binnen de Unie een gevoelig onderwerp als abortus wordt benaderd.</p>
    </intervention>
    <intervention id="2-602" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Met dit initiatiefverslag probeert Karin Junker een van de moeilijkste uitdagingen ter wereld aan te pakken, namelijk meer van de beoogde resultaten van de in 1994 gehouden internationale VN-Conferentie over bevolking en ontwikkeling te realiseren. Het verslag toont aan de hand van keiharde cijfers aan dat meer actie nodig is. Wereldwijd sterft er iedere minuut één vrouw ten gevolg van aan zwangerschap gerelateerde factoren; ongeveer 200.000 gevallen van moedersterfte per jaar zijn te wijten aan ontbrekende of tekortschietende diensten op het gebied van contraceptie; tenminste 75 miljoen van de 175 miljoen zwangerschappen per jaar zijn ongewenst, en verkrachting en andere vormen van seksueel geweld nemen toe, ook in Europa.</p>
      <p sl="en">Deze en een groot aantal andere feiten die in dit verslag worden genoemd, geven duidelijk aan dat de ontwikkelde landen meer actie moeten ondernemen en hulp moeten bieden om de armoede te bestrijden en de economische groei te bevorderen. Daarbij moeten vooral ook de onderwijskansen voor vrouwen en meisjes worden vergroot. Die schieten in sommige landen ernstig tekort. Op basis van de jongste cijfers moet worden geconstateerd dat de indicatoren voor de doelstellingen van de Conferentie van Cairo nog steeds een schokkende ongelijkheid tussen de rijke en de arme landen en regio’s in de wereld laten zien. De regeringen van de EU kunnen en moeten het voortouw nemen om die situatie te verbeteren.</p>
    </intervention>
    <intervention id="2-212" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Het verslag-Junker bevat zowel expliciete als impliciete informatie die onze aandacht verdient. Anders gezegd, er is niet alleen sprake van de gezondheid van moeders en kinderen gedurende en na de zwangerschap of van elementaire voorzorgsmaatregelen om de verspreiding van het aidsvirus tegen te gaan, maar bovendien wordt er een vrij duidelijke visie ontwikkeld - met name dankzij de amendementen die in de bevoegde commissie zijn goedgekeurd - over de vrijheid en de rechten van vrouwen, met bijzondere aandacht voor het "zelfbeschikkingsrecht betreffende geboorteplanning". De rapporteur pleit voor algemene toegang tot voorbehoedsmiddelen en toepassing van deskundig uitgevoerde abortussen.</p>
      <p sl="pt">De tekst is op twee punten voor kritiek vatbaar. Ten eerste wordt er met het oog op de geboortebeperking en de verbetering van de gezondheidssituatie geen alternatief genoemd, laat staan aangeprezen, voor het gebruik van anticonceptiemiddelen, dat als een basisrecht wordt beschouwd. Ten tweede wordt ook abortus opgenomen in de lijst van maatregelen die door de Europese Unie gefinancierd moeten worden, zonder dat er rekening wordt gehouden met het beleid van de lidstaten terzake. Deze overwegingen hebben mij ertoe gebracht om tegen het verslag te stemmen.</p>
    </intervention>
    <intervention id="2-213" speaker_id="234" name="Sérgio RIBEIRO" is_mep="True" mode="written" nationality="Portugal" birth_date="21-12-1935" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Tien jaar na de Conferentie van Caïro komt de balans die in dit initiatiefverslag wordt opgemaakt bijzonder gelegen. Dat blijkt ook uit het verzoek van de rapporteur om de tekst op 8 maart, de Internationale Dag van de vrouw, te behandelen, temeer omdat er in het verslag bijzondere aandacht wordt besteed aan de reproductieve gezondheid van vrouwen.</p>
      <p sl="pt">Volgens ons is de tekst nog om twee andere redenen bijzonder nuttig. Ten eerste vinden wij het zeer betekenisvol dat er vlak na de zevende Parlementaire Paritaire Vergadering ACS-EU in dit verslag over armoedegerelateerde ziekten een overweging wordt opgenomen over het plegen van abortus bij ongewenste zwangerschappen en de hygiënische en sanitaire omstandigheden waarin dat moet gebeuren. Ten tweede sluit dit soort verslagen aan bij het heftige debat dat momenteel in Portugal over deze kwestie wordt gevoerd. Helaas stelt de rechtse meerderheid in mijn land alles in het werk om dit debat tegen te werken en te verhinderen dat er ernstige, humane beslissingen worden genomen. Zij maakt daarbij gebruik van betreurenswaardige en zelfs ronduit illegale argumenten en middelen.</p>
      <p sl="pt">Uiteraard worden in dit verslag nog andere kwesties behandeld, maar toch kunnen wij niet nalaten in deze stemverklaring samen met de rapporteur te pleiten voor een "straffeloze en medisch veilige ingreep" ook al mag "abortus niet als een methode voor geboorteregeling" worden beschouwd. De mensen die het tegengestelde denken en verkondigen, raken steeds meer geïsoleerd. Zij moeten zich tevredenstellen met het gezelschap van Bush en zijn "Mexico City-beleid".</p>
    </intervention>
    <intervention id="2-214" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Zoals de laatste tijd algemeen gangbaar is in het Europees Parlement moet ook bij de interpretatie van dit verslag over de reproductieve gezondheid in ontwikkelingslanden niet alleen rekening worden gehouden met wat er zwart op wit te lezen staat maar ook met de onuitgesproken gedachten. Ik betreur het dat er geen gevolg is gegeven aan onze amendementen over de verduidelijking van het concept "seksuele en reproductieve gezondheid", dat volgens ons gericht moet zijn op preventie van seksueel overdraagbare ziekten, met inbegrip van HIV/aids, en het garanderen van goede voorwaarden voor vrouwen tijdens hun zwangerschap en de bevalling, alsmede na de bevalling. Anders gezegd, de bescherming van de gezondheid van moeder en kind gedurende en na de zwangerschap is voor ons van essentieel belang. De verwarring die in het verslag over deze kwestie bestaat, leidt alleen maar tot wantrouwen.</p>
      <p sl="pt">Ik kan mij ook niet vinden in het voorstel om de Europese Unie actief te betrekken bij de internationale promotie van abortus. Helaas is ook het amendement dat ik hierover heb ingediend niet overgenomen.</p>
      <p sl="pt">Kortom, zoals ik ook al in het debat heb onderstreept, distantieer ik mij van dit tendentieuze verslag, waarin talloze hoofddoelstellingen van de Internationale Conferentie van Caïro buiten beschouwing worden gelaten: economische groei, planologie en ruimtelijke ordening, milieu, werkgelegenheid, medeverantwoordelijkheid van de vader voor de seksuele gezondheid van de vrouw en de opvoeding in het algemeen, los van de seksuele en reproductieve gezondheid. Ik heb tegen het verslag gestemd.</p>
    </intervention>
    <intervention id="2-215" speaker_id="4305" name="Lennart SACRÉDEUS" is_mep="True" mode="written" nationality="Sweden" birth_date="17-06-1957" birth_place="Ronneby" p_group="Group of the European People's Party (Christian Democrats) and European Democrats" m_state="SE">
      <p sl="nl">Samen met de Fractie van de Europese Volkspartij (Christendemocraten) en Europese democraten heb ik gestemd tegen het verslag in zijn geheel. Het werd overigens wel aangenomen (met 287 stemmen voor en 196 stemmen tegen, bij 13 onthoudingen).</p>
      <p sl="nl">Wij willen dat men met het bevolkings-, hulp- en ontwikkelingsbeleid de strijd voor democratie en mensenrechten combineert met respect voor de democratisch tot stand gekomen wetgeving van elk land, in dit geval op het gebied van het gezins- en gezondheidsbeleid.</p>
      <p sl="nl">Het verslag geeft geen uitdrukking aan deze wil en dit respect. Dit blijkt bijvoorbeeld uit paragraaf 20, waarin “betere mogelijkheden voor abortus onder medisch veilige omstandigheden” worden geëist. Wij hebben geprobeerd deze paragraaf te verduidelijken door middel van amendement 20, met de toevoeging “in de landen waar abortus wettelijk is toegestaan”. Ook met de door mij gesteunde amendementen 21 en 30 werd gestreefd naar meer respect voor de wetgeving van andere landen.</p>
      <p sl="nl">Toch zijn ook deze amendementen verworpen (amendement 20 met 281 tegen 207 stemmen bij 18 onthoudingen), omdat de meerderheid van het Parlement van mening was dat de nationale wetgeving van een ontwikkelingsland, waarin men het recht van het ongeboren kind ook gedurende de eerste weken wil beschermen, niet hoeft te worden gerespecteerd in de hulpacties van de EU en de VN, maar integendeel moet worden tegengewerkt en actief moet worden ondermijnd.</p>
      <p sl="nl">De EU en de VN tonen daarmee een gebrek aan respect voor de wetgeving van andere landen. Dat ondermijnt het vertrouwen in de hulpactiviteiten, leidt tot conflicten en tot culturele, religieuze en morele botsingen, en laat een onaangename nasmaak van Europese superioriteitsgevoelens achter.</p>
    </intervention>
    <intervention id="2-216" speaker_id="4502" name="Maria Johanna (Marieke) SANDERS-TEN HOLTE" is_mep="True" mode="written" nationality="Netherlands" birth_date="07-11-1941" birth_place="Assen" p_group="Group of the European Liberal, Democrat and Reform Party" m_state="NL">
      <p sl="nl">Ik wil graag van de gelegenheid gebruik maken om mijn instemming met het oorspronkelijke verslag van mevrouw Junker te betuigen. Helaas zijn er van de kant van de PPE een serie amendementen ingediend die mijn fractie niet kan accepteren. In Europa spreekt het vanzelf dat de vrouw recht heeft op een goede seksuele en reproductieve gezondheid. Het is voor mij volstrekt onbegrijpelijk, dat de PPE die niet aan de bevolking in ontwikkelingslanden wil toekennen. Bovendien moet het wel degelijk aan de kaak gesteld worden dat de conservatieve regering van de heer Bush door de herinvoering van het Mexico City beleid en hun voortdurende onterechte beschuldigingen aan het adres van de UNFPA, dat abortus hun hoofddoel zou zijn, het werk op het gebied van de seksuele en reproductieve gezondheidszorg danig bemoeilijkt. Als laatste punt zet ik grote vraagtekens bij de stelling van de PPE, dat het gezin alle bescherming en steun verdient. Hoe zit het dan met de jonge meisjes en vrouwen die al of niet in oorlogssituaties verkracht zijn? Met de vrouwen en meisjes die door hun omgeving en vooral door leden van hun gezin gedwongen worden seksuele mutilaties te ondergaan? Moeten we die aan hun lot overlaten? Mijn fractie vindt van niet en heeft daarom tegen al deze amendementen gestemd.</p>
    </intervention>
    <intervention id="2-217" speaker_id="4389" name="Dana Rosemary SCALLON" is_mep="True" mode="written" nationality="Ireland" birth_date="30-08-1950" birth_place="London" p_group="Group of the European People's Party (Christian Democrats) and European Democrats" m_state="IE">
      <p sl="en">Ik heb vandaag tegen het verslag-Junker gestemd. Dit verslag roept de Europese Unie en haar lidstaten op om de seksuele en reproductieve gezondheid en rechten in hun ontwikkelingsbeleid op te nemen.</p>
      <p sl="en">De tijdens de Conferentie van Cairo geïntroduceerde term “reproductieve gezondheid” is door de Wereldgezondheidsorganisatie zo gedefinieerd dat hij de term “vruchtbaarheidsregulering” omvat. Hieronder valt ook de term “afbreking van ongewenste zwangerschappen”, oftewel abortus. Aangezien het uitvoeren van abortussen niet onder de bevoegdheid van de EU valt, en aangezien het beginsel van de subsidiariteit in de Verdragen verankerd ligt, heb ik geen andere keus dan tegen dit verslag te stemmen. Naar mijn mening zou echte op vrouwen gerichte ontwikkeling de vrouwen ondersteunen door middel van veilige gynaecologische en verloskundige zorg en zorg voor moeder en kind.</p>
      <p sl="en">Voedsel, veilig water en gezondheidszorg zijn een voorwaarde voor onderwijs, dat samen met voldoende energie en eerlijke handel op den duur zal leiden tot de duurzame ontwikkeling van de mensen en van de maatschappij.</p>
    </intervention>
    <intervention id="2-219" speaker_id="4416" name="Jean-Louis BERNIÉ" is_mep="True" mode="written" nationality="France" birth_date="22-08-1953" birth_place="Querigut" p_group="Group for a Europe of Democracies and Diversities" m_state="FR">
      <p sl="fr">Twee representatieve fragmenten uit deze resolutie voldoen om te laten zien dat de doelstelling van vereenvoudiging en verbetering onbereikbaar lijkt.</p>
      <p sl="fr">Het resultaat dat is bereikt met dit derde verslag is dat in overweging A wordt gezegd: “overwegende dat de kwaliteit en de duidelijkheid van de communautaire regelgeving rechtstreekse gevolgen hebben voor het welzijn en de voorspoed van de burgers en de bedrijven van de Gemeenschap”, terwijl in paragraaf 5 te lezen valt: “is van mening dat de Commissie altijd de wetgevingsautoriteit moet raadplegen wanneer zij zelfregulering nuttig acht”.</p>
      <p sl="fr">Eens te meer zien wij ons dus genoodzaakt onze steun aan een dergelijke resolutie te onthouden. De voorstellen van de Commissie blijven in wezen slecht. Het Parlement heeft dat niet willen of kunnen aanpakken, opgesloten als het nog altijd is in het keurslijf van het communautaire systeem en jargon.</p>
    </intervention>
    <intervention id="2-220" speaker_id="4359" name="Charles PASQUA" is_mep="True" mode="written" nationality="France" birth_date="17-04-1927" birth_place="Grasse" p_group="Union for Europe of the Nations Group" m_state="FR">
      <p sl="fr">Jazeker, de kwaliteit en de duidelijkheid van de regelgeving hebben rechtstreekse gevolgen voor het welzijn en de voorspoed van de communautaire ondernemingen! Natuurlijk is het voor vereenvoudiging van de regelgeving noodzakelijk om nauwgezet na te gaan of uniformisering op Europese schaal werkelijk nodig is. Het spreekt vanzelf dat de instellingen zorg moeten dragen voor een grotere helderheid in de definities en de juridische concepten. Zeker, maar als de mededeling van de Commissie volgens de rapporteur een lovenswaardige betuiging van goede bedoelingen is, kan dat evengoed gezegd worden van het onderhavige verslag.</p>
      <p sl="fr">De vereenvoudiging van het recht dient hier slechts als voorwendsel voor het Parlement, daar het er in werkelijkheid alleen maar op uit is om zijn gewoonlijke aanspraken te doen gelden. Als bewijs daarvoor wil ik wijzen op de weerstand tegen elke poging om de doelstelling van verbetering van de kwaliteit van de wetgeving aan te grijpen om de wetgevingsprocedures en het machtsevenwicht tussen de instellingen daadwerkelijk te veranderen. Datzelfde geldt voor de eis van het Parlement om de adequate keuze en toepassing van het door de Commissie voorgestelde juridische instrument te controleren.</p>
      <p sl="fr">Bij dit alles wordt net gedaan alsof het optreden van dit vraatzuchtige en machtsbeluste Parlement een blijk van wijsheid of van wetgevingsmatiging is!</p>
    </intervention>
    <intervention id="2-221" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Hoofddoel van dit verslag is de kwaliteit van de regelgeving te verbeteren. Het is altijd nuttig om deze doelstelling te benadrukken en te bevorderen. De rapporteur is van oordeel dat wij verder moeten gaan dan het interinstitutionele akkoord "Beter wetgeven" omdat de ambities van het Europees Parlement daarin niet volledig tot hun recht komen. Een duidelijke, nauwkeurige, eenvoudige en efficiënte communautaire regelgeving is van cruciaal belang, en dat is uiteindelijk de reden van het genoemde akkoord. Wij mogen echter niet vergeten dat het Europees Parlement directe democratische legitimiteit bezit, aangezien zijn leden rechtstreeks gekozen worden door de Europese burgers, die direct geconfronteerd worden met de communautaire besluiten.</p>
      <p sl="pt">Uit de wetgevingskoorts van de laatste tijd, met name van de laatste tien jaar, blijkt dat gestreefd wordt naar een versterking van de rol van het Europees Parlement bij de totstandkoming van het regelgevingskader. In die zin kan ik mij vinden in het voorstel van de rapporteur om de participatie van het Europees Parlement op het terrein van de mederegulering en zelfregulering te vergroten. Dit derde verslag is niet voor niets met algemene stemmen goedgekeurd in de bevoegde commissie.</p>
      <p sl="pt">Desalniettemin mist dit verslag de inhoudelijke flexibiliteit en proximiteit die worden beoogd met het interinstitutioneel akkoord, waarin wordt ingegaan op de middelen die nodig zijn om de bedoelde maatregelen in de praktijk te brengen. Ik kan ook niet akkoord gaan met het voorstel om de controle ex ante en ex post aan te scherpen. Daarom heb ik mij van stemming onthouden.</p>
    </intervention>
    <intervention id="2-222" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Hiermee zijn de stemverklaringen beëindigd.</p>
      <a text="(De vergadering wordt om 13.15 uur onderbroken en om 15.05 uur hervat)"/>
    </intervention>
  </section>
  <section id="creitem7" title="Goedkeuring van de notulen van de vorige vergadering">
    <intervention id="2-225" speaker_id="1239" name="Gerhard SCHMID" is_mep="True" mode="spoken" nationality="Germany" birth_date="05-05-1946" birth_place="Straubing" p_group="Group of the Party of European Socialists" m_state="DE">
      <p sl="nl">De notulen van gisteren zijn rondgedeeld.</p>
      <p sl="nl">Zijn er opmerkingen?</p>
    </intervention>
    <intervention id="2-226" speaker_id="2305" name="Astrid THORS" is_mep="True" mode="spoken" nationality="Finland" birth_date="06-11-1957" birth_place="Helsingfors" p_group="Group of the European Liberal, Democrat and Reform Party" m_state="FI">
      <p sl="sv">Mijnheer de Voorzitter, tot mijn spijt sta ik niet geregistreerd als aanwezige in de notulen van gisteren. Kan dat gecorrigeerd worden?</p>
    </intervention>
    <intervention id="2-227" speaker_id="1239" name="Gerhard SCHMID" is_mep="True" mode="spoken" nationality="Germany" birth_date="05-05-1946" birth_place="Straubing" p_group="Group of the Party of European Socialists" m_state="DE">
      <p sl="nl">Dat wordt gecorrigeerd.</p>
    </intervention>
  </section>
  <section id="creitem8" title="Recht van gedetineerden in Guantánamo Bay op een eerlijk proces">
    <intervention id="2-229" speaker_id="1239" name="Gerhard SCHMID" is_mep="True" mode="spoken" nationality="Germany" birth_date="05-05-1946" birth_place="Straubing" p_group="Group of the Party of European Socialists" m_state="DE">
      <p sl="nl">Aan de orde is het verslag (A5-0107/2004) van de heer Andreasen, namens de Commissie buitenlandse zaken, mensenrechten, gemeenschappelijke veiligheid en defensiebeleid, met een ontwerpaanbeveling van het Europees Parlement aan de Raad betreffende het recht van de gedetineerden in Guantánamo Bay op een eerlijk proces (2003/2229(INI)).</p>
    </intervention>
    <intervention id="2-230" speaker_id="4441" name="Ole ANDREASEN" is_mep="True" mode="spoken" role="rapporteur" nationality="Denmark" birth_date="30-07-1939" birth_place="Frederiksberg" p_group="Group of the European Liberal, Democrat and Reform Party" m_state="DK">
      <p sl="da">Mijnheer de Voorzitter, mijnheer de commissaris, de strijd voor de mensenrechten heeft voor de Fractie van de Europese Liberale en Democratische Partij altijd de hoogste prioriteit gehad. Wij vinden het heel belangrijk dat ieder individu zeker is van zijn fundamentele vrijheden en rechten. Het is mij dan ook een grote eer om op te mogen treden als rapporteur voor dit verslag met een ontwerpaanbeveling van het Europees Parlement aan de Raad betreffende het recht van de gedetineerden in Guantánamo Bay op een eerlijk proces.</p>
      <p sl="da">Allen in deze zaal zijn het erover eens dat het internationale terrorisme moet worden bestreden. Het is dan ook geenszins de bedoeling om met dit verslag vraagtekens te plaatsen bij de strijd tegen het terrorisme. Het verslag is opgesteld om te benadrukken dat men zich zelfs ten behoeve van een goede zaak dient te houden aan bepaalde zeer fundamentele regels. Ik bedoel het respect voor de rechten van het individu, zoals deze zijn neergelegd in de mensenrechtenconventie van de VN en de Verdragen van Genève. In dit geval gaat het zoals gezegd speciaal om het recht op een eerlijk proces en op een behandeling in overeenstemming met het internationale recht.</p>
      <p sl="da">Sinds januari 2002 worden circa 660 gevangenen uit 38 verschillende landen gevangen gehouden op de Amerikaanse vlootbasis in Guantánamo Bay op Cuba. Wij weten met zekerheid dat op dit moment 87 van hen zijn vrijgelaten; misschien zijn het er meer, maar verreweg de meesten zitten er dus nog. Ze zijn niet op de hoogte van de aanklacht jegens hen, ze zijn nog niet voor een rechter gebracht, en niemand weet of dat gebeurt, en zo ja, wanneer. De gedetineerden bevinden zich in een juridisch vacuüm. Ze worden beschouwd als gewone misdadigers of als oorlogsmisdadigers. Als gewone misdadigers zouden ze onder Amerikaanse rechtsregels moeten vallen, maar volgens een hof van beroep in Washington valt de vlootbasis niet onder Amerikaanse jurisdictie, omdat ze niet echt deel uitmaakt van de Verenigde Staten. Een ander hof van beroep in San Francisco heeft dit argument afgewezen, maar dit hof van beroep is tevens het Amerikaanse gerecht waarvan de arresten het vaakst zijn vernietigd door het Amerikaanse Hooggerechtshof, en dus is het twijfelachtig of de uitspraak van dit hof van beroep enig gevolg zal hebben. Het Amerikaanse Hooggerechtshof heeft op eigen initiatief besloten te onderzoeken of de Amerikaanse jurisdictie ook moet gelden voor de basis in Guantánamo Bay, en het antwoord op deze vraag wordt uiterlijk in juni van dit jaar verwacht.</p>
      <p sl="da">De gedetineerden in de vlootbasis zijn volgens de Amerikaanse autoriteiten ook geen krijgsgevangenen, en ze worden dus niet beschermd door de Verdragen van Genève. De gevangenen maakten geen deel uit van een regulier leger toen ze gevangen werden genomen. Ze hadden geen rang en uniform, ze droegen niet openlijk een wapen. In plaats daarvan worden de gedetineerden door de Amerikaanse autoriteiten beschouwd als illegale strijders, die niet onder bekende rechtsstelsels vallen en die voor onbepaalde tijd kunnen worden gedetineerd, zonder rechtszaak of toegang tot een advocaat.</p>
      <p sl="da">Dit is de situatie waarin de gedetineerden zich bevinden. Ze weten niet waarvan ze beschuldigd worden en of en wanneer ze een rechtmatig proces krijgen. Dat is een duidelijke schending van de mensenrechten en een overtreding van internationale verdragen. Daarom worden de Verenigde Staten in het verslag verzocht om de gedetineerden onmiddellijk uit het juridische vacuüm te halen waarin ze zich nu bevinden, en om ze directe toegang te verlenen tot juridische bijstand, zodat de juridische status van elke afzonderlijke gedetineerde duidelijk wordt. Het is op zijn plaats om hier te benadrukken dat het verslag betrekking heeft op alle gedetineerden en niet alleen op de Europese; het gaat om de individuele rechten van alle gedetineerden in hun hoedanigheid van mens. Het verslag steunt het standpunt van de Raad, dat inhoudt dat het derde Verdrag van Genève van 1949 betreffende de behandeling van krijgsgevangenen zodanig moet worden geïnterpreteerd dat de gedetineerden in Guantánamo Bay in geval van twijfel moeten worden behandeld als krijgsgevangenen, totdat is besloten dat zij niet voldoen aan de voorwaarden. Hierna moeten zij ofwel vallen onder het derde Verdrag van Genève, dat geldt voor wettige strijders, aan wie het Verdrag de status en de bescherming van krijgsgevangenen geeft, ofwel onder het vierde Verdrag van Genève, dat geldt voor burgers.</p>
      <p sl="da">In het verslag verzoeken wij de Amerikaanse regering ook om te bevestigen dat de tijdelijke militaire commissie die in november 2001 is ingesteld, zich aan alle internationale wetten houdt. Tevens verzoeken we de Amerikaanse autoriteiten om vertegenwoordigers van de betrokken staten, familieleden en onafhankelijke waarnemers toestemming geven om de gedetineerden te bezoeken.</p>
      <p sl="da">De EU en de VS zijn altijd bondgenoten geweest. Wij hebben altijd een goede verhouding met de VS gehad, en die hebben we nog en zullen we ook in de toekomst bewaren. In het verslag staat dat de transatlantische betrekkingen van onschatbare waarde en onvervangbaar zijn en een geweldige kracht voor het goede in de wereld kunnen vormen. Dat kan echter alleen als de fundamentele mensenrechten worden gerespecteerd en de kern uitmaken van de waarden die de EU en de VS delen, zoals het recht op een eerlijk proces en een verbod op willekeurige detentie.</p>
      <p sl="da">Wij roepen de VS daarom op om zich volledig te houden aan de verplichtingen die de VS zelf op zich hebben genomen krachtens het volkenrecht en het humanitaire recht. Het verslag spoort de Raad aan om de kwestie van de situatie van de gedetineerden in Guantánamo Bay aan de orde te stellen tijdens de Top van de EU en de VS in juni 2004. Wij willen dat er een gemeenschappelijk actieprogramma wordt opgesteld voor de strijd tegen het terrorisme, een actieprogramma waarin vastbeslotenheid en antiterroristische actie worden gecombineerd met een volledig respect voor internationale humanitaire normen.</p>
      <p sl="da">Ik wil graag mijn dank uitspreken voor de vele positieve bijdragen die ik bij mijn werk heb ontvangen. Ik dank mijn collega’s in deze zaal voor de vrijwel unanieme aanneming van de ontwerpaanbeveling in de Commissie buitenlandse zaken, mensenrechten, gemeenschappelijke veiligheid en defensiebeleid.</p>
    </intervention>
    <intervention id="2-231" speaker_id="photo_generic" name="Patten" is_mep="True" mode="spoken" role="Commissie">
      <p sl="en">Mijnheer de Voorzitter, ik wil om te beginnen de geachte afgevaardigde feliciteren met zijn verslag, dat handelt over een vraagstuk waaraan in de Europese Unie buitengewoon veel belang wordt gehecht, namelijk de bescherming van de fundamentele mensenrechten. Niemand in dit Parlement twijfelt aan het vitale belang van de strijd tegen het internationale terrorisme, en niemand van ons zal of mag ooit de afschuwelijke tragedie vergeten die we op onze televisieschermen zagen gebeuren toen die vliegtuigen zich op 11 september 2001 in de Twin Towers in New York boorden. Wij begrijpen echter allemaal de absolute noodzaak om dit kwaad te bestrijden op een manier die de zaak van de vrijheid en de mensenrechten versterkt. Als we dit uit het oog verliezen, winnen de terroristen.</p>
      <p sl="en">Zoals de geachte afgevaardigde al opmerkte, hebben de Verenigde Staten tijdens en na de gevechten in Afghanistan verscheidene honderden mannen gevangengenomen. Sommigen zitten al twee jaar of iets langer vast. Sommigen van hen zijn onderdanen van onze lidstaten, maar zoals in het verslag wordt gezegd, waar zij ook vandaan komen, zij moeten allemaal eerlijk en humaan worden behandeld. Wij waren blij met de recente vrijlating van een aantal gevangenen en zien uit naar de vrijlating van meer gevangenen in de toekomst.</p>
      <p sl="en">De Europese Unie is steeds een loyaal en toegewijd lid van de internationale coalitie tegen het terrorisme geweest. De Europese Unie heeft echter ook bij herhaling, zowel tijdens de vergaderingen van de VN-Commissie voor de mensenrechten als bij die van het Derde Comité van de Algemene Vergadering van de VN, onderstreept dat het van essentieel belang is dat wij en onze bondgenoten bij de strijd tegen het terrorisme de waarden van de internationale mensenrechten en het humanitaire recht overeind houden. De komende vergadering van de Commissie voor de mensenrechten biedt ons een nieuwe mogelijkheid om het vraagstuk van de mensenrechten en het terrorisme aan de orde te stellen. Ook kan daar worden voortgebouwd op de steun van het Derde Comité voor het voorstel om de hoge commissaris voor de mensenrechten van de VN te laten onderzoeken of bij de strijd tegen het terrorisme de mensenrechten wel goed worden beschermd.</p>
      <p sl="en">Ik moet heel duidelijk stellen – en ik doe dat zonder ook maar enigszins de suggestie te willen wekken van gebrek aan belangstelling voor dit probleem, waarover veel leden van het Parlement zich terecht grote zorgen maken – dat de Europese Commissie op een aantal in dit verslag genoemde terreinen niet bevoegd is. Aangezien er geen gezamenlijk standpunt over deze kwestie is, is het aan de individuele lidstaten om zorg te dragen voor diplomatieke vertegenwoordiging ten behoeve van hun eigen onderdanen. Evenzo is de vraag van de agenda voor de Top met de VS een zaak voor het voorzitterschap en de Verenigde Staten. Ik weet echter zeker dat de Raad goede nota zal nemen van dit verslag en van de grote bezorgdheid die bij veel leden van het Parlement over dit onderwerp heerst.</p>
      <p sl="en">Het Parlement wil heel graag antwoord krijgen op een aantal vragen. Krijgen deze mannen een proces en zo ja, voor welke misdaden en krachtens welke rechtsbevoegdheid? Zullen sommigen van hen worden vrijgelaten om te worden berecht door de rechterlijke macht van hun eigen land, en zo ja, zullen er garanties worden gevraagd en verkregen voor een humane behandeling van deze gevangenen? Deze zaak roept nog veel meer vragen op. Deze komen in dit verslag aan de orde.</p>
      <p sl="en">Ik wil heel duidelijk zeggen dat het feit dat deze vragen worden gesteld beslist niet betekent dat ons sterke partnerschap met onze vrienden en partners in de Verenigde Staten waar het gaat om de strijd tegen het terrorisme ook maar één moment in twijfel wordt getrokken. Dit terrorisme vormt een bedreiging voor de hele wereld. Een van onze machtigste wapens tegen dit kwaad is echter onze onvoorwaardelijke steun voor het beginsel van vrijheid onder de wet.</p>
      <p sl="en">Wij Europeanen moeten ervoor waken om deze vraagstukken op een confronterende manier naar voren te brengen. Dan zouden wij namelijk voorbijgaan aan het trauma dat het volk van de Verenigde Staten heeft opgelopen. Daarom ben ik ingenomen met de voorzichtige en weloverwogen manier waarop de geachte afgevaardigde dit onderwerp in zijn verslag heeft behandeld. Ik ben ook blij dat ik vandaag op zijn verslag heb kunnen reageren.</p>
      <p sl="en">Het is van cruciaal belang dat wij steeds in het oog blijven houden hoe de strijd tegen het terrorisme en de bevordering en bescherming van de mensenrechten elkaar beïnvloeden. Wij blijven steeds benadrukken dat de strijd tegen het terrorisme ingekaderd moet zijn in de eerbiediging van de mensenrechten, en niet andersom. Ik zou zelfs nog een stap verder willen gaan. Naar mijn oordeel moet de bevordering van de mensenrechten een integraal onderdeel worden van de strijd tegen het terrorisme. Alleen dan is er hoop dat wij de sociale spanningen, die de diepere oorzaak van het terrorisme vormen, kunnen verminderen.</p>
      <p sl="en">Ik wil de geachte afgevaardigde nogmaals gelukwensen met dit verslag. Daarin worden heel belangrijke vraagstukken aan de orde gesteld, het soort vraagstukken waar ik al eerder in andere omstandigheden mee te maken heb gehad, zoals bijvoorbeeld bij de reorganisatie van de politie- en veiligheidsdiensten in Noord-Ierland. Die reorganisatie moest worden gebaseerd op het fundamentele uitgangspunt dat deze diensten, die verantwoordelijk zijn voor de openbare orde, er zijn om de mensenrechten te beschermen en in stand te houden, en op geen enkele manier die mensenrechten mogen ondermijnen.</p>
      <p sl="en">Wij staan allemaal pal in de strijd tegen het kwaad van het terrorisme en de dodelijke combinatie van terrorisme en technologie. Ik geloof echter dat wij ook pal staan voor onze overtuiging dat de beste manier om het terrorisme te bestrijden, het blijven eerbiedigen van de mensenrechten is.</p>
      <a text="(Applaus)"/>
    </intervention>
    <intervention id="2-232" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">rapporteur voor het advies van de Commissie vrijheden en rechten van de burger, justitie en binnenlandse zaken. – Mijnheer de Voorzitter, de algemeen-secretaris van de Amerikaanse Nationale Raad van Kerken heeft onlangs het feit dat aan de gevangenen in Guantánamo Bay hun mensenrechten wordt onthouden een zonde tegen God genoemd. Zelf ben ik niet religieus, maar het is duidelijk dat het feit dat de situatie in Guantánamo Bay tegen ons rechtvaardigheidsgevoel indruist, niet alleen de Europeanen zo sterk raakt. Een van de meest vooraanstaande rechters in het Verenigd Koninkrijk, Lord Steyn, heeft de voorgestelde militaire rechtbanken in Guantánamo Bay een smet op het Amerikaanse rechtssysteem genoemd. Hij voegde eraan toe: "het woord kangoeroe-rechtbank komt bij mij op", oftewel: dit riekt naar schertsrechtspraak. Het Britse Hof van Beroep noemde de detentie van de gevangenen daar een “juridisch zwart gat”.</p>
      <p sl="en">De regering-Bush heeft betoogd dat de Verdragen van Genève verouderd zijn als het gaat om de behandeling van terroristen. Zij heeft daarom besloten om noch dit conventionele oorlogsrecht, noch het strafrecht waarvoor de mensenrechtennormen, namelijk het Internationaal Verdrag inzake burgerrechten en politieke rechten en de Amerikaanse grondwet, moeten gelden, toe te passen. Zij heeft een tussenoplossing gezocht door een nieuwe categorie van “illegale strijders” te introduceren in de potentieel onbegrensde strijd tegen het terrorisme. Dit begrip wordt niet langer metaforisch maar letterlijk genomen, maar een dergelijke status bestaat niet in het internationaal recht.</p>
      <p sl="en">Helaas wordt de weigering om de gevangenen het recht te verlenen op toegang tot de normale civiele rechtbanken en op de bescherming van de Amerikaanse grondwet, tot nu toe gesteund door de Amerikaanse rechtbanken op grond van het feit dat Guantánamo Bay geen soeverein Amerikaans grondgebied is, ook al heeft de VS er de feitelijke controle. Het moet echter worden toegejuicht dat het Hooggerechtshof nu heeft verklaard dat het een uitspraak zal doen over de vraag of de rechtbanken in de VS al dan niet rechtsbevoegdheid hebben.</p>
      <p sl="en">Ik wil afsluiten door te zeggen dat ik de afwezigheid van de Raad in dit debat betreur. Zoals commissaris Patten al aangaf, is de Commissie immers niet bevoegd, en het feit dat de Raad er tot nu toe niet in is geslaagd om tot een gezamenlijk standpunt te komen en heeft verzuimd een strategie te ontwikkelen om ervoor te zorgen dat de rechtsregels in Guantánamo Bay worden gehandhaafd, is een trieste zaak.</p>
    </intervention>
    <intervention id="2-233" speaker_id="25703" name="Cees BREMMER" is_mep="True" mode="spoken" nationality="Netherlands" birth_date="19-06-1948" birth_place="Zwolle" p_group="Group of the European People's Party (Christian Democrats) and European Democrats" m_state="NL">
      <p sl="nl">Voorzitter, mijnheer de commissaris, het gaat hier om een belangrijk verslag over een belangrijk onderwerp. Graag voer ik namens de PPE-DE-Fractie het woord. Ik heb waardering voor de aanpak van de rapporteur. Het is positief dat hij in de lijn van de benadering van mijn fractie de juridische onderbouwing van dit verslag heeft versterkt. Ik deel hem graag mijn waardering mee voor de goede samenwerking.</p>
      <p sl="nl">Voorzitter, het gaat hier om de kern en grondslag van onze rechtsstaat. Ruim twee jaar nadat de Verenigde Staten in het kader van de strijd tegen de Taliban en Al-Qaeda zo'n 660 buitenlandse gevangenen transporteerden naar Guantánamo Bay, is er helaas nog steeds onduidelijkheid: onduidelijkheid over de aanklacht, onduidelijkheid over de duur van de detentie, onduidelijkheid over de mogelijke rechtsgang, onduidelijkheid over de rechtsbijstand en onduidelijkheid over de contacten met het land van herkomst. Kortom, een juridische leemte. Het Amerikaanse Hooggerechtshof buigt zich nu over de vraag of de Amerikaanse rechtbanken bevoegd zijn om de juridische status van de gedetineerden te beoordelen.</p>
      <p sl="nl">De grote betrokkenheid van onze Amerikaanse bondgenoot bij de implicaties van het terrorisme, als gevolg van die afschuwelijke aanslagen van 11 september, spreekt voor zich. Aan de andere kant, zijn we nu een aantal jaren verder en hebben de gevangenen op de Cubaanse basis nog steeds geen toegang tot de rechter. Deze situatie kan en mag niet langer voortduren. Juist wegens de zo betekenisvolle en onvervangbare transatlantische dialoog, is het belangrijk onze Amerikaanse vrienden aan te spreken. Bondgenoten mogen een dringend appèl tot elkaar richten. Ik erken dat de Conventie van Genève van 1949 niet meer volledig adequaat is voor nieuwe bedreigingen als terrorisme. Het is belangrijk dat het internationale recht mee evolueert, zodat een rechtsgrond voorhanden is voor het aanpakken van nieuwe veiligheidsproblemen. Zelfs de ergste terrorist heeft recht op een eerlijk proces. Dat is het uitgangspunt. Het internationale recht vormt hiervoor de basis. Ik noem als voorbeelden het habeas corpus -beginsel en een behoorlijke waarborg van de rechtspleging. Ik refereer aan belangrijke verdragen als de Universele Verklaring van de rechten van de mens, het Europees Verdrag van de rechten van de mens, het Internationaal Verdrag inzake burgerrechten en politieke rechten, de ook al door de rapporteur genoemde Conventie van Genève en er zijn er meer. Al die verdragen houden de opdracht in een humane behandeling van gevangenen en het recht op een eerlijk proces te garanderen. Uiteindelijk gaat het om de menselijke waardigheid, elke mens telt. Ik onderschrijf graag wat de rapporteur hierover naar voren bracht.</p>
      <p sl="nl">Tenslotte roep ik de Raad op om de zaak van de gedetineerden in Guantánamo Bay onder de aandacht te blijven brengen van de autoriteiten van de Verenigde Staten. Deze zaak is het waard. Deze zaak is het meer dan waard.</p>
    </intervention>
    <intervention id="2-234" speaker_id="4427" name="Jacques F. POOS" is_mep="True" mode="spoken" nationality="Luxembourg" birth_date="03-06-1935" birth_place="Luxembourg" p_group="Group of the Party of European Socialists" m_state="LU">
      <p sl="fr">Mijnheer de Voorzitter, de gang van zaken in Guantánamo Bay zou geen enkele burger die zich iets gelegen laat liggen aan de mensenrechten in de wereld onberoerd moeten laten. In dat Amerikaanse concentratiekamp op Cubaans grondgebied zijn het internationaal recht en het Amerikaans recht tot algemene onverschilligheid buiten spel gezet. De hele wereld kijkt toe bij deze juridische leemte, dit juridische zwarte gat zoals Amnesty International het noemt, zonder ook maar iets te doen. Individuele vrijheden die eeuwenlang moeizaam bevochten zijn, liggen te creperen op het strand van Guantánamo Bay.</p>
      <p sl="fr">Getroffen door de aanslagen van 11 september hadden de Verenigde Staten het volste recht om vermoedelijk medeplichtigen aan deze aanslagen aan te houden, in staat van beschuldiging te stellen en te berechten. Maar het was nergens voor nodig om op deze manier het recht met voeten te treden, noch om 660 gevangenen in dag en nacht verlichte dierenkooien op te sluiten. De tijd van de rechtshandhaving in de stijl van het wilde Westen ligt achter ons. In deze tijd zou niemand zich meer moeten kunnen opwerpen als tegelijkertijd aanklager, advocaat, rechter en uitvoerder van de doodstraf; in feite dus als beul.</p>
      <p sl="fr">Dit is echter wel het macabere scenario van president Bush voor zijn “offshore”-justitie in Guantánamo Bay. Toen de geallieerde regeringen zich maar al te graag in een lafhartige stilte hulden, was het aan het Europees Parlement om op een geloofwaardige en verstaanbare manier te reageren. Het verslag van de heer Andreasen betreffende het recht van de gedetineerden in Guantánamo Bay op een eerlijk proces, komt dus als geroepen en ik wil de rapporteur namens mijn fractie feliciteren.</p>
      <p sl="fr">De resolutie waarover wij morgen zullen stemmen is gericht aan de Raad en roept deze op een gemeenschappelijk standpunt vast te stellen ten aanzien van deze ernstige schending van de elementaire rechtsbeginselen. Zoals commissaris Patten al heel juist heeft opgemerkt is een dergelijk standpunt heel hard nodig. Deze oproep zal echter stellig een dode letter blijven zolang de absurde methode van de eenparigheid van stemmen blijft bestaan, waarmee het mogelijk wordt dat slechts één tegenstemmer Europa op het gebied van de buitenlandse politiek en de mensenrechten het zwijgen oplegt.</p>
    </intervention>
    <intervention id="2-235" speaker_id="2262" name="Marianne ERIKSSON" is_mep="True" mode="spoken" nationality="Sweden" birth_date="17-05-1952" birth_place="Brännkyrka" p_group="Confederal Group of the European United Left/Nordic Green Left" m_state="SE">
      <p sl="sv">Mijnheer de Voorzitter, ik wil Groot-Brittannië graag gelukwensen, omdat vijf Britse burgers thuiskomen die gevangen gezeten hebben in Guantánamo Bay, vandaag thuiskomen. Volgens berichten in de Zweedse media van vandaag zullen ze worden gearresteerd en verhoord wanneer ze vanavond in Groot-Brittannië landen.</p>
      <p sl="sv">Vier andere Britten die in Guantánamo gevangen zitten, zullen niet worden vrijgelaten, althans nog niet. De Zweedse gedetineerde Mehdi Ghezali zit ook nog steeds en zijn vrijlating is op dit moment niet aan de orde. Die situatie duurt nu al meer dan twee jaar.</p>
      <p sl="sv">Wat de Zweedse burger betreft, zei de Zweedse regering in het begin toe om de kwestie op te zullen nemen met de collega’s in de Raad van de EU. Hier staan we nu, meer dan twee jaar later, en we zijn niets verder gekomen.</p>
      <p sl="sv">Mehdi Ghezali is jong, zoals zoveel van deze gevangenen. Het gaat om jonge mensen; verscheidenen van hen kunnen zelfs als kinderen worden beschouwd. De familie van Mehdi Ghezali heeft de laatste 13 maanden helemaal niets van hem gehoord. De ambtenaren van het Zweedse ministerie van Buitenlandse Zaken die Mehdi Ghezali hebben mogen bezoeken, mogen de familie niet vertellen hoe het met hem gaat. Zijn advocaat heeft evenmin toestemming gekregen om hem te bezoeken.</p>
      <p sl="sv">Commissaris Patten zei dat wij een goede verhouding met de VS moeten hebben. Dat moeten we ook, maar dat geldt ook voor onze verhouding met andere staten. Volgens mij geldt hier het goede oude spreekwoord “It takes two to tango” . Het optreden van de VS in dezen is helaas niet bevorderlijk voor veel vertrouwen. Uiteraard herinneren wij ons de elfde september, maar ik herinner mij ook de beelden die ondanks alles uit Guantánamo Bay zijn gekomen, beelden van jonge gevangenen in kooien, met handboeien om.</p>
      <p sl="sv">Wij voelen ons betrokken bij de mensenrechten. We kunnen niet volstaan met af en toe over die rechten te debatteren. Ze moeten ook iets betekenen, en daarom wil ik de heer Andreasen van harte bedanken voor zijn zeer goede verslag.</p>
    </intervention>
    <intervention id="2-236" speaker_id="2231" name="Patricia McKENNA" is_mep="True" mode="spoken" nationality="Ireland" birth_date="13-03-1957" birth_place="Monaghan" p_group="Group of the Greens/European Free Alliance" m_state="IE">
      <p sl="en">Mijnheer de Voorzitter, ook ik wil de rapporteur feliciteren. Dit is een bijzonder belangrijk initiatief en dit is ook een heel goed moment om het aan de orde te stellen. Het bestaan van de kampen in Guantánamo Bay waar gevangenen zonder vorm van proces gevangen zitten, moet voor iedereen in de beschaafde wereld onaanvaardbaar zijn. Alle gevangenen die tijdens de invasie in Afghanistan gevangen zijn genomen, hadden in overeenstemming met het internationale recht moeten worden behandeld en hadden op zijn minst als krijgsgevangen moeten worden aangemerkt. Zij hebben recht op een eerlijk proces. Ook moeten zij het recht krijgen om voor onschuldig te worden gehouden totdat zij door een rechtbank schuldig zijn bevonden, moeten zij toegang krijgen tot een advocaat en moeten zij het recht krijgen om hetzij in staat van beschuldiging te worden gesteld, hetzij te worden vrijgelaten.</p>
      <p sl="en">Het Ierse voorzitterschap moet alles doen wat in zijn vermogen ligt om ervoor te zorgen dat deze mensen geen minuut langer hun elementaire mensenrechten wordt onthouden. Ik ben het eens met hetgeen mevrouw Ludford zei over het feit dat het Ierse voorzitterschap hier vandaag niet aanwezig is. Daarmee geeft het een buitengewoon slecht signaal af aan de Europese Gemeenschap en ook aan de internationale gemeenschap. Zoals commissaris Patten al zei, is het de verantwoordelijkheid van de Raad om deze zaak bij de Verenigde Staten aan te kaarten, en de EU-Raad heeft op een schandalige manier verzuimd dat bij enige gelegenheid te doen. Ik vraag mij ook ernstig af waarom het Ierse voorzitterschap hier vandaag niet aanwezig is. Is dat omdat het voorzitterschap bang is om de Verenigde Staten voor het hoofd te stoten door iets te zeggen dat dat land als een belediging zou opvatten? Het Ierse voorzitterschap stelt op deze manier ook het Ierse volk teleur, dat deze zaak als een groot schandaal beschouwt.</p>
    </intervention>
    <intervention id="2-237" speaker_id="4439" name="Mogens CAMRE" is_mep="True" mode="spoken" nationality="Denmark" birth_date="29-03-1936" birth_place="Randers" p_group="Union for Europe of the Nations Group - Vice" m_state="DK">
      <p sl="da">Mijnheer de Voorzitter, ik vind het merkwaardig dat het Europees Parlement zich zo enorm inspant voor de vijanden van de democratie. De gedetineerden zijn geen groep padvinders die tijdens een boswandeling is verdwaald. De gevangenen zijn volgens de beschikbare informatie humaan behandeld. Foto’s van de basis laten cellen zien die wezenlijk beter zijn dan de cellen in diverse EU-landen.</p>
      <p sl="da">Slechts een paar lidstaten van de EU nemen actief deel aan de militaire strijd tegen de reactionaire krachten die met terreur de mondiale ontwikkeling willen veranderen. Die strijd laten wij over aan de Verenigde Staten en hun ware bondgenoten. Maar als men bepaalde professionele VS-haters hoort, krijgt men de indruk dat de Taliban en Al-Qaeda een soort vrijheidsstrijders zijn die arme en onderdrukte volkeren willen helpen. Het tegendeel is waar. De terroristen moeten ervan worden afgeschrikt om hun misdadige praktijken voort te zetten. Alleen door de vernietiging van hun netwerk kan de wereld zich verder ontwikkelen op de weg naar vrijheid en democratie.</p>
      <p sl="da">De gevangenen in Guantánamo Bay zijn geen soldaten van een georganiseerd leger. Ze zijn geen ondergrondse beweging in een bezet land. Het zijn terroristen, die fanatiek strijden tegen de mensenrechten waarvan ze volgens sommige leden van dit Parlement moeten profiteren. Sommige gedetineerden hebben de nationaliteit van een EU-land gekregen. Als ze vervolgens gewapenderhand of anderszins deelnemen aan een gewapende strijd waarbij sommige van onze soldaten worden gedood, dan zijn het landverraders en moeten ze als zodanig worden behandeld. Ik ben er zeker van dat er EU-landen zijn die niet zo lankmoedig zouden zijn geweest als de VS, maar een aantal van deze mensen ter plekke zouden hebben doodgeschoten. Het is ongepast dat wij die geen oorlog voeren in Afghanistan en die niet zelf zijn blootgesteld aan eigenlijke terroristische aanvallen in onze landen, menen dat wij de Verenigde Staten moeten vertellen wat zij moeten doen.</p>
      <p sl="da">Ik wil commissaris Patten bedanken omdat hij duidelijk heeft gemaakt dat de Commissie onbevoegd is op dit terrein, en ik wil hieraan toevoegen dat dit ook geldt voor de Raad. Ik beveel het Parlement aan om tegen dit verslag te stemmen.</p>
    </intervention>
    <intervention id="2-238" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Mijnheer de Voorzitter, 11 september en de aanslagen op de Twin Towers in New York hebben een nieuwe dimensie toegevoegd aan het begrip oorlogsvoering, namelijk een asymmetrische, grootschalige aanslag door een goed georganiseerde, fanatieke, internationale, islamistische groepering, met ruime financiële middelen, die nauwe banden heeft met Al-Qaeda, zich niets gelegen laat liggen aan de traditionele regels en gedragscodes op het gebied van oorlogsvoering zoals wij die kennen en heel moeilijk is in te delen volgens het derde en vierde protocol van Genève van 1949. De in deze resolutie gestelde eisen om de gevangenen als hetzij onschuldige toeschouwers die per ongeluk in de Amerikaanse vuurlinie in Afghanistan zijn terechtgekomen, hetzij “gewone” criminelen die recht hebben op een proces te beschouwen, snijden dan ook juridisch gezien geen hout. Zij zijn ook niet bij voorbaat wenselijk, zeker niet als we de veiligheid van Europa en de Europeanen willen beschermen tegen nieuwe aanslagen. Bovendien is de eerste taak van een staat altijd zijn onschuldige burgers te beschermen tegen toekomstige aanslagen van dergelijke terroristische groepen.</p>
      <p sl="en">De VS zouden geen kostbare publieke middelen verspillen aan het gevangenhouden van mensen als die geen gevaar voor de veiligheid vormden. Bovendien zijn velen, na uitvoerig te zijn ondervraagd, naar huis teruggestuurd. Daarbij waren ook drie minderjarigen, van wie één in een interview met de Britse pers getuigde van de humaniteit van degenen die hem gevangenhielden en verklaarde hun dankbaar te zijn voor het onderwijs in de Engelse taal dat hij op de basis had genoten. De overige gedetineerden, onder wie de betrokken Europese burgers, zijn ongetwijfeld gevaarlijk of vormen een voortdurende bron van nuttige inlichtingen. Zij moeten ofwel, indien van toepassing, wegens oorlogsmisdaden worden berecht op een manier die aan de internationale normen voldoet, ofwel voor de duur van de oorlog als illegale strijders onder humane omstandigheden worden vastgehouden, waarbij zij kunnen worden bezocht door het Rode Kruis en door hun consuls, totdat de heer Osama bin Laden is gearresteerd en zijn terroristische netwerk en de door deze mensen uitgeroepen oorlog tegen het Westen officieel heeft opgegeven.</p>
      <p sl="en">Ik ben van mening dat het habeas corpus niet van toepassing is in noodsituaties zoals oorlogen of nationale noodsituaties. Dat dit in de resolutie is opgenomen, is dan ook volstrekt ten onrechte. Ook tijdens de Tweede Wereldoorlog kregen de krijgsgevangenen geen eerlijk proces. Iedereen weet dat zij voor de duur van de oorlog werden opgesloten. Bovendien is het zo dat historisch gezien burgers van welk land ook, en zeker van het Verenigd Koninkrijk, die in oorlogstijd hun land verlieten om tegen hun eigen leger of de bondgenoten daarvan te vechten, konden worden aangeklaagd wegens verraad. Hierop stond vanouds de doodstraf en ook nu nog wordt dit als een bijzonder ernstig misdrijf beschouwd. Daarom zal ik de liberale motie van vandaag niet steunen, aangezien die vooral tot doel heeft de Verenigde Staten van Amerika te bekritiseren over hun mondiale oorlog tegen het terrorisme.</p>
    </intervention>
    <intervention id="2-239" speaker_id="4532" name="Michael CASHMAN" is_mep="True" mode="spoken" nationality="United Kingdom" birth_date="17-12-1950" birth_place="London" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, ik zal niet direct reageren op hetgeen de heer Tannock heeft gezegd, maar ik wil om te beginnen objectief vaststellen dat de mensenrechten, met inbegrip van het recht op een eerlijk proces, voor alle fracties in dit Parlement de hoogste prioriteit hebben.</p>
      <p sl="en">Het terrorisme en de terroristische groeperingen hebben gewonnen als de rechtsstaat aan de kant wordt geschoven. Mijnheer Camre, de rechtsstaat is geen vijand, maar vormt het fundament van een beschaafde maatschappij. Als we die afdanken, danken we onze rechten als burgers van een geciviliseerde samenleving af. We moeten kijken naar de beschuldigingen die tegen deze personen zijn ingebracht. Als er beschuldigingen waren ingebracht, hadden zij het recht en de kans gekregen om zich te verdedigen, maar er zijn geen beschuldigingen ingebracht. Drie van degenen die binnenkort vrij zullen komen, zijn inwoners van mijn kiesdistrict. Hoe zit het met hun families? Hoe zit het met hun belangen? En met hun mensenrechten? Ik ga uit van het idee dat mensen onschuldig zijn totdat het tegendeel is bewezen. Ik meende dat iedereen in dit Parlement dat deed, maar het lijkt erop dat de vorige twee sprekers van het tegendeel uitgaan.</p>
      <p sl="en">De oproepen die in dit Parlement zijn gedaan, zijn niet anti-Amerikaans. Integendeel, wij hebben de Verenigde Staten juist gevraagd om handhaving van de rechten van de vrije wereld, die ten grondslag liggen aan hun eigen grondwet. Hier komen we bij het belangrijkste punt van deze zaak: het argument dat deze mensen op de een of andere manier buiten de nationale rechtsbevoegdheid van de VS vallen. Dat is niet zo, en dat was reden waarom de eisers in de zaak voor het Hooggerechtshof die we onlangs hebben gezien, opriepen tot vrijlating van de gevangenen.</p>
      <p sl="en">Zij moeten ofwel onder het Amerikaanse ofwel onder het internationale recht vallen: toegang tot een advocaat, een eerlijk proces en het recht van beroep. Juist in uitzonderlijke omstandigheden zijn de gewone, normale en rationele rechtsregels het hardst nodig. Mijnheer Camre, ik ben het niet met u eens. U hebt deze mensen openlijk veroordeeld en ook u wilt hun geen eerlijk proces geven. Wij mogen nooit vergeten dat 11 september de Amerikaanse psyche voorgoed heeft veranderd. Vandaar de maatregelen die zijn genomen. Dit Parlement heeft daarom voor de koninklijke weg gekozen: wij veroordelen niet en verstoten ook niet diegenen die, misschien wel in afschuwelijke omstandigheden, gevangen worden gehouden, maar wij vragen de VS slechts de nationale of internationale rechtregels te handhaven en volledig te eerbiedigen. De PSE-Fractie, de ELDR-Fractie, andere fracties en ik zullen aan deze principes vasthouden. Het is een trieste dag als niet alle leden van dit Parlement datzelfde kunnen doen.</p>
      <a text="(Applaus)"/>
    </intervention>
    <intervention id="2-240" speaker_id="4261" name="Matti WUORI" is_mep="True" mode="spoken" nationality="Finland" birth_date="15-07-1945" birth_place="Helsinki" p_group="Group of the Greens/European Free Alliance" m_state="FI">
      <p sl="fi">Mijnheer de Voorzitter, Guantánamo is geen oorlog maar een terugkeer naar de tirannie van een soeverein heerser. Die tirannie mondt uit in de handhaving van een permanente uitzonderingssituatie door de enige supermacht met hegemonie. De druk die op deze manier wordt gelegd op het rechtsbeginsel van de rechtsstaat, kan geleidelijk onze hele, moeizaam bereikte juridische traditie doorbreken. Dit is een historische uitdaging.</p>
      <p sl="fi">Gelukkig zijn rechtbanken in de Verenigde Staten en onlangs in Duitsland in de gevallen van Mounir El-Motassadeq en Abdelghani Mzoud de meest fundamentele mensenrechtenbeginselen gaan verdedigen, waartoe het recht op een eerlijk proces behoort. Illegale vrijheidsberoving stelt de Amerikaanse belangen niet veilig en bemoeilijkt alleen maar de legitieme strijd tegen terrorisme. Die kan alleen slagen door samenwerking en legale methoden. Het opgeven daarvan betekent een overgave aan het terrorisme en dat is in ieder geval een gevaarlijk signaal.</p>
    </intervention>
    <intervention id="2-241" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Mijnheer de Voorzitter, het is volstrekt onaanvaardbaar dat meer dan 600 mensen, onder wie kinderen, al twee jaar in Guantánamo Bay worden vastgehouden zonder in staat van beschuldiging te zijn gesteld en zonder vorm van proces, onder omstandigheden die in geen enkel democratisch land de juridische toets der kritiek zouden kunnen doorstaan. Dit zal ongetwijfeld tot haat leiden en er zeker niet toe bijdragen dat de betrokkenen de gruwelijkheid van het terrorisme gaan inzien.</p>
      <p sl="en">Dit is een debat over de verdediging van de democratie en de rechtsstaat. Het doet een beroep op het gezond verstand en de democratische gevoelens van het Amerikaanse volk in een situatie waarin gezond verstand en democratische principes van het allergrootste belang zijn. Wij moeten de gruweldaad van 11 september 2001 en alle andere gruweldaden die door terroristen zijn begaan, of het nu in de Verenigde Staten is of in Europa, in Spanje, Ierland of in Israël of in de Palestijnse gebieden, krachtig veroordelen en blijven veroordelen.</p>
      <p sl="en">Het terrorisme is er doelbewust op uit om de vrijheid om zeep te helpen, dat is het doel ervan. Als wij proberen de terroristen aan te pakken met middelen die zelf de vrijheid om zeep helpen, dan ondermijnen wij juist de fundamenten van onze eigen maatschappij. Wij mogen de mensen die wij van terrorisme verdenken hun fundamentele mensenrechten en democratische basisrechten niet onthouden. Als wij die weg opgaan, werpen wij hun namelijk een overwinning in de schoot en bouwen wij een maatschappij op die op den duur niet in het belang is van diegenen in deze wereld die in duurzame vrede willen leven. Ik doe een beroep op het Ierse voorzitterschap om deze zaak op de agenda te zetten voor de EU-VS-Top in juni van dit jaar.</p>
    </intervention>
    <intervention id="2-242" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">Mijnheer de Voorzitter, een van de interessante aspecten van de discussie over Guantánamo Bay betreft de taal, en met name de nieuwe definities van oorlog die we steeds meer horen en die geen rechtsgrondslag hebben in welk internationaal rechtssysteem ook.</p>
      <p sl="en">Er is al gesproken over de onderdanen van het Verenigd Koninkrijk die vandaag zijn vrijgelaten, en natuurlijk juich ik die ontwikkeling toe. Ik ben echter ook heel benieuwd wie de belangen van de achterblijvende gevangenen zal verdedigen, wier regeringen misschien geen speciale betrekkingen met de Verenigde Staten onderhouden. Ik juich dit verslag toe omdat ik denk dat het heel belangrijk is om dit hele vraagstuk binnen de internationale arena te houden.</p>
      <p sl="en">Zoals anderen al hebben gezegd, hebben we hier te maken met een doelbewust gecreëerde situatie van juridische onzekerheid. Hiermee krijgen andere regimes het groene licht om in dezelfde geest te handelen, landen zoals China, Jemen, Oezbekistan, Saoedi-Arabië en andere bekende democratieën, wier beleid het is om zogenaamde fundamentalisten gevangen te zetten. We hebben gezien dat het Verenigd Koninkrijk artikelen van het Europees Verdrag tot bescherming van de rechten van de mens buiten werking stelde teneinde de gevangenhouding van inwoners van het Verenigd Koninkrijk in de Belmarsh-gevangenis te legitimeren. Het is belangrijk dat het internationale humanitaire recht wordt geëerbiedigd, ook als dat de regeringen slecht uitkomt.</p>
    </intervention>
    <intervention id="2-243" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="fr">Mijnheer de Voorzitter, tot mijn verbazing hoorde ik zojuist dat Guantánamo Bay een centrum voor onderwijs in de Engelse taal is. Dat is toch wel heel opmerkelijk want de detentie van de gevangenen in Guantánamo Bay is in strijd met de mensenrechten. De gedetineerden hebben niet de beschikking over een onafhankelijke advocaat en we weten niet precies wie wordt vastgehouden en wat de precieze aanklachten tegen hen zijn. Gezien die omstandigheden is er reden tot bezorgdheid over het mentale welzijn van de gedetineerden.</p>
      <p sl="fr">Wij willen erop wijzen dat zonder voorafgaande bijstand van een onafhankelijke advocaat een evident risico bestaat op onderhandeling om tot een overeenkomst te komen teneinde de tenlastelegging te reduceren. Zo kunnen gedetineerden ervoor kiezen schuldig te pleiten, zelfs al zijn ze dat niet, om aan de doodstraf te ontkomen. Het ligt voor de hand dat de regering van de Verenigde Staten en president Bush voorbeeldprocessen met bekentenissen willen, want ze zitten in een verkiezingsjaar.</p>
      <p sl="fr">Het standpunt van het Europees Parlement moet dan ook onverbiddelijk zijn tegen het terrorisme maar ook onverbiddelijk over de eerbiediging van het internationaal recht. Veroordelen voordat een vonnis is geveld is onaanvaardbaar. En dat is wel wat hier gebeurt, zelfs soms tot in dit Parlement. Wij moeten dus allen onze afschuw uitspreken over dit juridische zwarte gat waarin zich de gedetineerden bevinden.</p>
      <p sl="fr">Wij herinneren ons allen de verschrikkingen die zijn voorgevallen, maar we willen niet dat het terrorisme wint. We moeten een eerlijke behandeling eisen voor iedereen en laten zien dat wij de waarden van het recht uitdragen, want, geachte collega’s, dat is voor eenieder van ons het beste middel dat we hebben in onze strijd tegen de barbarij.</p>
    </intervention>
    <intervention id="2-244" speaker_id="1239" name="Gerhard SCHMID" is_mep="True" mode="spoken" nationality="Germany" birth_date="05-05-1946" birth_place="Straubing" p_group="Group of the Party of European Socialists" m_state="DE">
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem9" title="Stabilisatie- en associatieproces">
    <intervention id="2-246" speaker_id="1239" name="Gerhard SCHMID" is_mep="True" mode="spoken" nationality="Germany" birth_date="05-05-1946" birth_place="Straubing" p_group="Group of the Party of European Socialists" m_state="DE">
      <p sl="nl">Aan de orde is het verslag (A5-0112/2004) van de heer Lagendijk, namens de Commissie buitenlandse zaken, mensenrechten, gemeenschappelijke veiligheid en defensiebeleid, over het voorstel voor een verordening van de Raad inzake de opzet van Europese partnerschappen in het kader van het stabilisatie- en associatieproces (COM(2003) 684 - C5-0574/2003 - 2003/0267(CNS)).</p>
    </intervention>
    <intervention id="2-247" speaker_id="photo_generic" name="Verheugen" is_mep="True" mode="spoken" role="Commissie">
      <p sl="de">Mijnheer de Voorzitter, dames en heren, in de eerste plaats wil ik de heer Lagendijk hartelijk bedanken voor het voorbereiden van het standpunt van het Europees Parlement over het voorstel van de Commissie voor een verordening van de Raad inzake de opzet van Europese partnerschappen in het kader van het stabilisatie- en associatieproces.</p>
      <p sl="de">De voorgestelde amendementen hebben betrekkingen op een aantal cruciale punten in onze betrekkingen met de westelijke Balkanlanden. Wij hebben van alle voorstellen kennis genomen en deze nauwkeurig bestudeerd. De Commissie en de Raad hebben de volledige steun en betrokkenheid van het Europees Parlement nodig bij hun inspanningen om deze landen bij hun hervormingen te assisteren en hen dichter bij de Europese Unie te brengen.</p>
      <p sl="de">Sta mij toe om kort op de achtergrond van het voorstel in te gaan: Het voorstel voor een verordening van de Raad inzake de opzet van Europese partnerschappen dateert van de bijeenkomst van de Europese Raad in Thessaloniki in juni 2003. De staatshoofden en de regeringsleiders hebben toen hun voornemen bekrachtigd om het Europese perspectief voor de westelijke Balkanlanden onvoorwaardelijk en effectief te ondersteunen. Het stabilisatie- en associatieproces wordt op dit moment geïntensiveerd en verbeterd door verschillende elementen toe te passen die ook tijdens het huidige uitbreidingsproces zijn gebruikt. Het introduceren van Europese partnerschappen is een van de belangrijkste voorstellen om deze doelstelling te verwezenlijken. De Commissie is verzocht om de eerste Europese partnerschappen vóór het einde van deze maand, samen met de komende jaarverslagen over het stabilisatie- en associatieproces, ter goedkeuring aan de Raad voor te leggen. In navolging van de toetredingspartnerschappen voor kandidaat-landen worden voor de Europese partnerschappen prioriteiten voor de korte en middellange termijn vastgesteld waaraan de deelnemende landen moeten voldoen om de toenadering tot de Europese Unie te verbeteren. Die prioriteiten worden aangepast aan zowel de uiteenlopende behoeften van de landen en de stand van zaken in de voorbereiding als aan de specifieke kenmerken van het stabilisatie- en associatieproces. Daarnaast wordt ook aandacht besteed aan de regionale samenwerking. Rekening houdend met de gerealiseerde vooruitgang zullen de Europese partnerschappen in toenemende mate op een integratie van de communautaire rechten en normen worden gericht. De Commissie houdt toezicht op die vooruitgang die in de jaarverslagen wordt geëvalueerd. De teksten van de verschillende Europese partnerschappen zullen aan het Europees Parlement worden voorgelegd, en net als bij de toetredingspartnerschappen zal het Parlement op de hoogte worden gehouden van de vooruitgang die in de betreffende landen wordt geboekt.</p>
      <p sl="de">De Commissie heeft kennis genomen van de opmerkingen van de rapporteur over de financiële bijstand aan de landen in de regio. Ik wil nogmaals benadrukken dat het voorstel geen financiële consequenties heeft. De prioriteiten van de Europese partnerschappen vormen de basis voor het programmeren van de bijstand die in het kader van het CARDS-programma ter beschikking wordt gesteld. Er moet daarbij wel op gewezen worden dat de partnerschappen ook aan bepaalde voorwaarden moeten voldoen waarvoor geen financiële middelen noodzakelijk zijn, zoals bijvoorbeeld het vaststellen van wetgeving.</p>
      <p sl="de">Ik heb er alle begrip voor dat de voorwaardelijkheid van de communautaire bijstand een van de aandachtspunten van het Europees Parlement is. Het respecteren van het democratisch en rechtsstaatbeginsel, van de rechten van de mens en van de minderheden en van de fundamentele vrijheden is een voorwaarde om voor communautaire bijstand in aanmerking te kunnen komen. Als er niet aan deze algemene voorwaarden wordt voldaan, kan de Raad besluiten om de financiële bijstand op te schorten. De Commissie heeft besloten om in de ontwerpen van de verschillende prioriteiten voor partnerschappen die ter goedkeuring aan de Raad worden voorgelegd, ook nadrukkelijk op deze mogelijkheid te wijzen. De prioriteiten voor de Europese partnerschappen zijn net als de prioriteiten voor de partnerschappen voor de toetredingslanden ook EU-prioriteiten. Uiteraard zal in het kader van een Europees partnerschap ook een informele raadpleging van de regeringen van de betrokken landen plaatsvinden. Hun instemming zal niet uit de lucht komen vallen. De Commissie gaat er overigens mee akkoord om de verordening, conform de voorstellen van het Europees Parlement, aan te vullen met een passage over de raadpleging van de regeringen van de betreffende landen.</p>
      <p sl="de">Via het mechanisme dat hiervoor in het kader van het stabilisatie- en associatieproces is opgezet, onderhouden wij regelmatig contact met deze landen. Wij gaan er vanuit dat die landen plannen opstellen met een tijdbestek waarin aan de gestelde voorwaarden voor een verdere integratie met de Europese Unie zal zijn voldaan. Dit zou hun eigen verantwoordelijkheidsgevoel moeten bevorderen en het inzicht in het proces moeten vergroten. Voor een omzetting van de prioriteiten van de Europese partnerschappen is betrokkenheid, politieke wil en het beschikbaar stellen van afdoende middelen noodzakelijk. De partnerschappen zullen een stevig fundament vormen om te waarborgen dat de hervormingsinspanningen in de westelijke Balkanlanden tot een toenadering tot de Europese Unie zullen leiden.</p>
    </intervention>
    <intervention id="2-248" speaker_id="2329" name="Joost LAGENDIJK" is_mep="True" mode="spoken" role="rapporteur" nationality="Netherlands" birth_date="08-06-1957" birth_place="Roosendaal" p_group="Group of the Greens/European Free Alliance" m_state="NL">
      <p sl="nl">Voorzitter, voordat ik het Commissievoorstel bespreek, wil ik de vraag opwerpen of wij misschien politieke betekenis moeten hechten aan het feit dat de heer Patten de zaal verlaten heeft en vervangen is door de heer Verheugen, want de heer Verheugen is voorzover ik weet nog steeds verantwoordelijk voor de kandidaat-lidstaten en de toetredende landen. Is dit een signaal van de Commissie dat de landen van de westelijke Balkan nu opeens tot de kandidaat-lidstaten worden gerekend, hoewel ze dat officieel nog niet zijn? Ik zou het toejuichen, laat daar geen misverstand over bestaan. Opvallend is het alleszins.</p>
      <p sl="nl">Wat de voorstellen zelf betreft, heeft de commissaris al gerefereerd aan de bron ervan, namelijk de Top van Thessaloniki van vorig jaar. Op die Top heeft de Europese Raad onder sterke druk van het Griekse voorzitterschap een gebaar willen maken voor de landen van de westelijke Balkan, met als belangrijkste politieke boodschap dat zij wel degelijk de weg naar Europa zijn ingeslagen en dat de EU ze bij hun parcours wil helpen door ze een extra instrument aan te bieden in de vorm van de Europese partnerschappen. De reden voor dit initiatief was dat er geen twijfel over bestaat, ook niet in dit Huis, dat deze landen ooit lid zullen worden. De vraag is alleen wanneer en onder welke voorwaarden. Als ik nu echter het Commissievoorstel om het mooie besluit van Thessaloniki uit te voeren, bekijk, durf ik Voorzitter, commissaris, eerlijk gezegd sterk te twijfelen of dat besluit wel zo verstandig was. Wat is er nu - en dat is ook de centrale vraag in mijn verslag - de meerwaarde van om op dit moment een nieuw instrument, namelijk de Europese partnerschappen, in te voeren? We zijn als Europese Unie, u weet dat beter dan wij, verwikkeld in het buitengewoon ingewikkelde proces van de stabilisatie- en associatieakkoorden die met alle landen van de regio worden gesloten. Dat is althans het streefdoel. Met Kroatië is het gelukt, met Macedonië ook en met de drie andere landen zijn we nog aan het onderhandelen. Dit proces gaat met horten en stoten. Gemakkelijk is het niet. In drie van de vijf landen zijn nog grote problemen en er moet nog heel wat werk worden verricht.</p>
      <p sl="nl">Nu komt er opeens midden in dat proces een nieuw instrument, de Europese partnerschappen. Die komen niet na de stabilisatie- en associatieakkoorden maar er dwars doorheen. Ik moet werkelijk zeggen dat ik dit niet goed begrijp, Commissie, maar ik denk dat de Commissie evenals het Parlement gebonden is door de opdracht van de Raad, al kan zij dat niet hardop zeggen, zoals wij. Ik ben bang dat er een nieuw instrument geschapen is waar niemand behoefte aan heeft en waar niemand op zit te wachten. Het schept onduidelijkheid in de regio en ik vind dat wij er ten zeerste voor moeten oppassen de landen daar een lege doos met een mooie strik eromheen aan te bieden, terwijl we zelf niet goed weten wat we met dit initiatief willen. Het betreft hier, collega's, symboolpolitiek en daar moeten we zeer mee oppassen.</p>
      <p sl="nl">Als we dit toch voortzetten, zijn er twee dingen die ik wil opmerken. Ten eerste de financiën, die normaal gesproken bij dergelijke partnerschappen horen - kijk maar naar het grote voorbeeld van deze Europese partnerschappen - namelijk de partnerschappen voorafgaand aan de status van kandidaat-lidstaat. Als we dan toch een nieuw instrument scheppen, waarom doen we er dan geen nieuw geld bij? Uw collega, de heer Patten, heeft hier al herhaaldelijk gezegd dat het wat hem betreft geen moeite kost het geld waarover hij nu beschikt, uit te geven en dat hij graag van het Parlement meer geld zou krijgen om die landen te helpen. Daarom kan ik de idee van Europese partnerschappen wel aanvaarden, maar dan moet duidelijk zijn hoeveel geld we daar voor over hebben. Als niet meer geld wordt uitgetrokken dan al beschikbaar is, is het hele initiatief een lege doos met een mooie strik eromheen.</p>
      <p sl="nl">Belangrijker zijn de voorwaarden. De nieuwe instrumenten mogen niet nog eens nieuwe voorwaarden opleggen. We hebben voor de hulp van de Europese Unie aan die landen al heel zware voorwaarden gesteld: terugkeer van vluchtelingen, bestrijding van corruptie en medewerking met het Tribunaal in Den Haag. Laten we het daar alstublieft bij houden. Ik ben in dit verband blij dat de Commissie heeft gezegd dat de bestaande voorwaarden niet worden veranderd, maar laat dit alstublieft voldoende duidelijk zijn! De nieuwe instrumenten mogen geen nieuwe voorwaarden inhouden. Ik ben er wel hartstochtelijk voor dat de Europese Unie strikt aan de bestaande voorwaarden vasthoudt, want ik zie af en toe bij de Raad toch de neiging om daar een beetje licht overheen te gaan en niet te blijven bij de criteria die in het verleden zijn gesteld. Dit is nochtans nodig. De taktiek moet worden gevolgd van wortel en stok, omdat de problemen in deze regio groot zijn en als wij de indruk wekken dat de landen in kwestie ooit automatisch lid zullen worden, loopt het verkeerd af. Ik ben ervoor, laat daar geen misverstand over bestaan, om door te gaan, om de hervormingen en de hervormers van harte te steunen. Er is voor de Europese Unie geen andere optie dan deze landen en de mensen die daar voorop lopen bij het doorvoeren van hervormingen te steunen. Als we daarbij nieuwe instrumenten nodig hebben, prima, laten we die dan invoeren. Maar als we met de huidige instrumenten al een heel eind komen en met nieuwe instrumenten alleen onduidelijkheid scheppen, wijs ik de nieuwe instrumenten af.</p>
    </intervention>
    <intervention id="2-249" speaker_id="1191" name="Doris PACK" is_mep="True" mode="spoken" nationality="Germany" birth_date="18-03-1942" birth_place="Schiffweiler/Saar" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, mijnheer de commissaris, dames en heren, ons buitenlands beleid is juist op de Balkan een onvermijdelijk gevolg van de grote fouten die in het begin van de jaren negentig zijn gemaakt; toentertijd hadden wij nog geen gemeenschappelijk beleid voor deze regio, nu hebben wij dat wel.</p>
      <p sl="de">Het Stabiliteitspact vormt het juiste antwoord op de problemen in de regio. De resultaten van de onderhandelingen over stabilisatie- en associatieovereenkomsten in combinatie met financiële bijstand, zoals het CARDS-programma, en de jaarlijkse toetsing van de vooruitgang leveren een bijdrage aan het verwezenlijken van de veel gehoorde doelstelling van de uiteindelijk toetreding van deze landen tot de Europese Unie. Wij zitten dus op de juiste weg. Wat moeten wij dan met dit nieuwe cliché van het Europese partnerschap? De stabilisatie- en associatieovereenkomsten zijn al gebaseerd op een partnerschap. Als aan alle criteria van die overeenkomsten is voldaan, volgt de aanvraag voor het lidmaatschap. Is er dan nog ruimte voor een nieuwe slogan waarvoor niet eens een financieel kader bestaat? Het voorstel van de Raad is inhoudsloos en dat weet de Commissie ook. Zij zit alleen met het probleem dat zij een en ander voorzichtig moet inkleden. Wij kunnen daarentegen gewoon zeggen wat wij denken.</p>
      <p sl="de">Met Kroatië als voorbeeld, geachte commissaris, kunnen de Commissie en de Raad tonen hoe serieus hun intenties met het veelgeprezen partnerschap zijn. Kroatië zit al jaren op de goede weg. De samenwerking met Den Haag is ook positief. Er zijn net weer twee generaals aan het Tribunaal in Den Haag overgedragen. Alleen omdat één generaal met een Frans paspoort voortvluchtig en onvindbaar is, kunnen wij de lat toch niet voortdurend hoger blijven leggen. Er moet ook rekening gehouden worden met wat er tot nu toe bereikt is.</p>
      <p sl="de">De positieve beoordeling van Kroatië zou voor de hele regio waarvoor deze Europese partnerschappen voorzien zijn - en ik weet waarover ik het heb - een signaalwerking hebben; het zou een impuls kunnen vormen om aan de Europese criteria te voldoen. Ons gemeenschappelijk buitenlands beleid voor Zuidoost-Europa bevindt zich op dit moment in een kritieke toetsingsfase. Een voorstel voor een Europees partnerschap zonder substantiële meerwaarde ten opzichte van het stabilisatie- en associatieproces en zonder aanvullende financiële bijstand levert helaas geen bijdrage aan onze geloofwaardigheid.</p>
    </intervention>
    <intervention id="2-250" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Mijnheer de Voorzitter, mijnheer de commissaris, dames en heren, alle opmerkingen van de heer Lagendijk en ook van mevrouw Pack zijn eigenlijk argumenten die tegen het verslag-Lagendijk spreken. Ik zal het verslag zelf overigens niet steunen. Dat is niet omdat ik van mening ben dat de heer Lagendijk een slecht verslag heeft opgesteld. Het gaat mij om de geloofwaardigheid van dit Parlement, dat eerst de Raad en de Commissie en hun voorstellen heftig bekritiseert en vervolgens zegt: “Nou goed, omdat wij nu eenmaal een Parlement zijn, gaan wij ermee akkoord.” Ik ga hier echter niet mee akkoord! Ik vind namelijk dat de argumenten van de heer Lagendijk en mevrouw Pack hout snijden, namelijk dat er een instrument zonder een reële basis ontwikkeld is.</p>
      <p sl="de">Het is overigens wel voorstelbaar dat die Europese partnerschappen toch resultaten opleveren, maar dan moeten wij wel over duidelijke doelstellingen en criteria beschikken. In het huidige voorstel heb ik die niet kunnen ontdekken. Ik hoop dat commissaris Verheugen daar alsnog op aan zal dringen. Omdat ik er vanuit ga dat hij een belangrijke rol in de nieuwe Commissie zal spelen - dat zou hij in ieder geval verdiend hebben - neem ik aan dat hij ook de nodige invloed zal uitoefenen om te zorgen dat het Europese partnerschap tot een instrument uitgroeit dat op basis van concrete criteria gehanteerd zal worden. Mijn aanbeveling, die overigens niet door de parlementaire commissie is overgenomen, was dat de stabilisatie- en associatieovereenkomsten over enkele jaren succesvol omgezet zouden moeten zijn. Succesvol dus, en niet vrijblijvend!</p>
      <p sl="de">Een van de indrukken die ik tijdens een bezoek aan Kosovo als lid van de delegatie onder leiding van mevrouw Pack heb opgedaan, laat mij niet los. Ik heb de indruk dat noch het Albanese noch het Servische deel door Europa voldoende onder druk worden gezet om de noodzakelijke maatregelen te nemen om gezamenlijk aan de toekomst van Kosovo te werken. Die indruk is overigens ook op andere landen van toepassing. De vroegere, maar ook de huidige, regering van Kroatië vormt hierop een uitzondering omdat ze daar begrepen hebben waar het om gaat en ook bereid zijn om de noodzakelijke route te volgen.</p>
      <p sl="de">De Commissie dient ervoor te zorgen dat de stem van Europa harder en duidelijker gaat klinken. Die verplichting geldt trouwens ook voor het Parlement, aangezien wij medeverantwoordelijk zijn voor de huidige situatie.</p>
      <p sl="de">Het bezoek aan president Rugova was voor mij van symbolische betekenis. Ik heb erg veel waardering voor hem en ken hem ook al heel lang; niet zo lang als mevrouw Pack, maar ik heb toch ook een zeer goed persoonlijk contact met hem. Ik weet uiteraard dat Kosovo geen zelfstandige staat is, maar als wij desondanks moeten constateren dat er bij zijn residentie wel een Albanese, een Kosovaarse en een Amerikaanse vlag zijn gehesen, maar geen Europese vlag - en dat wordt daar eigenlijk als vanzelfsprekend beschouwd - vraag ik mij af of Europa überhaupt wel een stem heeft? Wij zullen de volgende keer een Europese vlag voor hem meenemen, zodat Europa wellicht ook ooit in zijn omgeving een plaats toebedeeld krijgt.</p>
      <p sl="de">Overigens gebeurt dit niet alleen in Kosovo, en ik bedoel dit ook niet als een persoonlijk kritiekpunt aan zijn adres. Ik ben echter wel van mening dat het feit dat de Europese vlag niet zichtbaar is in zijn omgeving, weerspiegelt dat de Europese standpunten met betrekking tot veel onderwerpen op de Balkan niet of te weinig zichtbaar zijn. Het is dan ook de gemeenschappelijke taak van de Raad, de Commissie en het Parlement om te zorgen dat onze stem in de toekomst beter gehoord wordt.</p>
      <p sl="de">Als wij hier over een jaar weer het debat aangaan, commissaris Verheugen, en u mij ervan kunt overtuigen dat dit Europese partnerschap die doelstelling heeft verwezenlijkt - of in ieder geval aanzetten daartoe heeft gegeven - dan zal ik alsnog met terugwerkende kracht het verslag-Lagendijk steunen; morgen kan dat verslag echter nog niet op mijn steun rekenen.</p>
    </intervention>
    <intervention id="2-251" speaker_id="photo_generic" name="Verheugen" is_mep="True" mode="spoken" role="Commissie">
      <p sl="de">Geachte Parlementsleden, aan het feit dat ik vandaag mijn collega Patten vervang, mag u geen conclusies verbinden, maar het is wel een gunstige ontwikkeling. Ik ben namelijk wellicht zelfs beter in staat om op uw opmerkingen in te gaan dan hij. Waar gaat het eigenlijk om? Het gaat erom dat de Raad zich in Thessaloniki afgevraagd heeft of wij uit het succesvol verlopen uitbreidingsproces nu een aantal conclusies kunnen trekken om de toenadering van de westelijke Balkanlanden tot de EU te verbeteren.</p>
      <p sl="de">De vraag was simpel: Hebben wij iets geleerd van dit proces of wellicht succesvolle instrumenten ontdekt die wij met de nodige aanpassingen ook voor de westelijke Balkanlanden kunnen gebruiken? Dat blijkt inderdaad zo te zijn. Wat de toetredingslanden betreft, fungeerden de zogenaamde Europa-overeenkomsten als rechtsgrondslag. Die overeenkomsten komen overeen met de stabilisatie- en associatieovereenkomsten die wij met de westelijke Balkanlanden hebben gesloten. Wij hebben de zogenaamde toetredingspartnerschappen ontwikkeld als een instrument voor het in praktijk brengen van de Europa-overeenkomsten. Ik zal u dadelijk ook vertellen waarom dat een goede zaak was. De Europese partnerschappen zullen straks als een soortgelijk instrument in het stabilisatie- en associatieproces functioneren. Er is overigens voor de benaming Europese partnerschappen gekozen omdat wij op dit tijdstip nog niet echt van “toetredingspartnerschappen” kunnen spreken.</p>
      <p sl="de">Het grote voordeel van dit instrument is dat het heel flexibel, nauwkeurig en toetsbaar is en dat de vooruitgang exact in kaart kan worden gebracht. De Commissie streeft er immers naar om deze partnerschappen op basis van hetzelfde model voor te bereiden als het model dat bij de toetredingspartnerschappen is gehanteerd. Dat betekent dat allereerst de prioriteiten op de korte termijn - dat wil zeggen voor het eerste jaar - op alle gebieden nauwkeurig vastgelegd worden, dus zowel voor de politieke en economische governance als voor het aanpassen aan het acquis communautaire . Vervolgens gebeurt hetzelfde voor de middellange termijn - daar trekken wij twee à drie jaar voor uit - en voor de lange termijn. Het grote voordeel hiervan is dat de resultaten op elk moment toetsbaar zijn, dat het proces voortdurend aangepast kan worden en dat onze overige instrumenten op de doelstellingen van deze partnerschappen afgestemd kunnen worden. Ik doel daarmee niet alleen op het instrument voor technische bijstand dat wij in de toekomst willen gebruiken, maar ook op de beschikbare middelen en alle andere instrumenten.</p>
      <p sl="de">Op basis van mijn eigen ervaringen met het uitbreidingsproces kan ik u vertellen dat het hier om een instrument gaat dat zeer functioneel is en waarmee wij tijdens de uitbreiding goede resultaten hebben geboekt. Daarom heb ik het volgende verzoek aan u: Geef dit instrument op zijn minst een kans! Mijn vriend, de heer Swoboda, zou ik willen vragen om het instrument misschien zelfs twee kansen te geven, waarna wij over een jaar met alle plezier een gezamenlijke evaluatie van de al dan niet behaalde resultaten kunnen uitvoeren. Ik ben er zelf vast van overtuigd dat dit een instrument is waar de westelijke Balkanlanden steun aan zullen hebben en dat voor hen eenvoudiger in de praktijk te brengen is. Bovendien wordt de richting waarin het totale proces zich moet ontwikkelen door dit instrument duidelijker en geloofwaardiger. Daarom heeft dit instrument ook waarlijk mijn volledige steun.</p>
    </intervention>
    <intervention id="2-252" speaker_id="1239" name="Gerhard SCHMID" is_mep="True" mode="spoken" nationality="Germany" birth_date="05-05-1946" birth_place="Straubing" p_group="Group of the Party of European Socialists" m_state="DE">
      <p sl="nl">Hartelijk dank, commissaris Verheugen.</p>
    </intervention>
    <intervention id="2-253" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Mijnheer de Voorzitter, commissaris Verheugen heeft mij overtuigd. Ik zal dit instrument ondersteunen. Ik vertrouw erop dat hij de juiste beslissingen neemt en ik hoop dat alles zo verloopt als hij het geschetst heeft.</p>
    </intervention>
    <intervention id="2-254" speaker_id="1239" name="Gerhard SCHMID" is_mep="True" mode="spoken" nationality="Germany" birth_date="05-05-1946" birth_place="Straubing" p_group="Group of the Party of European Socialists" m_state="DE">
      <p sl="nl">Ik had al het vage vermoeden dat dit geen motie van orde was. Ik ken mijn pappenheimers. Maar goed, ik zal het laten passeren; ik ben vandaag in een goede bui.</p>
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem10" title="Subsidies">
    <intervention id="2-256" speaker_id="1239" name="Gerhard SCHMID" is_mep="True" mode="spoken" nationality="Germany" birth_date="05-05-1946" birth_place="Straubing" p_group="Group of the Party of European Socialists" m_state="DE">
      <p sl="nl">Aan de orde is de gecombineerde behandeling van de volgende drie aanbevelingen voor de tweede lezing namens de Commissie cultuur, jeugd, onderwijs, media en sport:</p>
      <p sl="nl">A5-0075/2004) van mevrouw Prets betreffende het gemeenschappelijk standpunt, door de Raad vastgesteld met het oog op de aanneming van het besluit van het Europees Parlement en de Raad tot instelling van een communautair actieprogramma ter bevordering van organisaties die op Europees niveau actief zijn op het terrein van jeugdzaken (15327/1/2003 - C5-0021/2004 - 2003/0113(COD));</p>
      <p sl="nl">A5-0076/2004 van mevrouw Pack betreffende het gemeenschappelijk standpunt, door de Raad vastgesteld met het oog op de aanneming van het besluit van het Europees Parlement en de Raad tot vaststelling van een communautair actieprogramma ter bevordering van op Europees niveau actieve organisaties en ter ondersteuning van gerichte activiteiten op het gebied van onderwijs en opleidingen (15334/1/2003 - C5-0022/2004 - 2003/0114(COD));</p>
      <p sl="nl">A5-0077/2004 van mevrouw Iivari betreffende het gemeenschappelijk standpunt, door de Raad vastgesteld met het oog op de aanneming van het besluit van het Europees Parlement en de Raad tot vaststelling van een communautair actieprogramma ter bevordering van organisaties die op Europees niveau op cultuurgebied actief zijn (15331/1/2003 - C5-0023/2004 - 2003/0115(COD)).</p>
    </intervention>
    <intervention id="2-257" speaker_id="4239" name="Christa PRETS" is_mep="True" mode="spoken" role="rapporteur" nationality="Austria" birth_date="02-10-1947" birth_place="Diez " p_group="Socialist Group in the European Parliament" m_state="AT">
      <p sl="de">Mijnheer de Voorzitter, mevrouw de commissaris, het doet mij deugd dat wij nu in de eindfase van een kort, maar intensief proces zijn aanbeland. Wij kunnen dit programma thans afronden en waarborgen dat de jeugd en de jeugdorganisaties hun programma’s ten uitvoer kunnen leggen. Het is ongetwijfeld een intensief proces geweest waarbij wij weer eens onder grote tijdsdruk moesten handelen. Ik hoop dat dat in de toekomst voor de nieuwe programma’s anders zal verlopen en dat wij iets meer tijd krijgen om de verschillende standpunten grondiger te bestuderen. Ook hoop ik dat wij dan iets meer tijd zullen hebben om de discussie aan te gaan.</p>
      <p sl="de">Centraal in dit verslag staat de ondersteuning van organisaties die actief zijn op het terrein van jeugdzaken. Dat moet ons allen na aan het hart liggen. Als wij namelijk meer vertrouwen in Europa of in de Europese Unie willen opbouwen, zijn wij afhankelijk van de jongeren, omdat zij Europa eigenlijk het beste begrijpen en de minste problemen hebben met het opgeven van vooroordelen. Daar moeten wij dus steun aan geven en daarom moeten wij hen dan ook nog meer in het Europese proces integreren. Dat kan op verschillende manieren, met name ook via het Europese Jeugdforum, dat contacten in de diverse landen onderhoudt. Het Jeugdforum verricht samen met jongeren allerlei noodzakelijke en nuttige activiteiten ten behoeve van niet alleen een betere Europese, maar ook bredere, democratischere samenleving.</p>
      <p sl="de">Vandaag staan drie onderwerpen ter discussie die tegelijkertijd behandeld worden, hoewel dat eigenlijk niet kan. Zij hebben namelijk betrekking op bevoegdheden die inhoudelijk verschillen en waar eigenlijk apart aandacht aan besteed zou moeten worden. Het gaat onder meer om voorstellen voor de harmonisatie van actieprogramma’s op het gebied van het cofinancieringsgedeelte (waar lang over geredetwist is), het degressiviteitsbeginsel en de looptijd. Wat dat laatste betreft, lijkt een looptijd tot 2008 erg moeilijk realiseerbaar.</p>
      <p sl="de">Wij hebben lang over eenzelfde cofinancieringspercentage van 20 procent gesproken. Dat zal in de praktijk echter niet altijd haalbaar zijn, omdat veel organisaties - met name op opleidingsgebied - nu al zo weinig ondersteuning krijgen dat die steun door een extra korting eigenlijk helemaal nutteloos zou worden. Voor de jongerenorganisaties vormt die 20 procent dan ook echt de absolute grens, omdat het immers steeds moeilijker wordt om sponsoren te vinden. De economische situatie is niet zodanig dat de bedrijven zich geroepen voelen om ook aandacht aan de jeugd te besteden. Op veel andere gebieden is het aanzienlijk gemakkelijker om sponsoren aan te trekken dan voor jongerenorganisaties het geval is. Daarom moeten zij ook op onze steun kunnen blijven rekenen.</p>
      <p sl="de">Ik hoop ook dat het degressiviteitsbeginsel - op basis waarvan vanaf het derde jaar 2½ procent van het subsidiebedrag van het voorgaande jaar ingehouden wordt - een positief effect zal hebben op de groepen en jongerenorganisaties die tot nu toe nog geen steun ontvangen. Dat is met name in het kader van de uitbreiding van belang. Na 1 mei zullen wij ons op nog meer jongeren moeten richten. Dat betekent dat wij meer moeten investeren en dat wij hen daadkrachtig moeten ondersteunen.</p>
      <p sl="de">De betreffende jeugdorganisaties streven ernaar om een internationale dialoog tussen jongeren te bewerkstelligen en informatie over relevante kwesties onder een zo groot mogelijk jong publiek te verspreiden. Zij zijn dan ook een belangrijke spreekbuis voor de Europese Unie. Het gaat niet alleen om het steunen van de belangen en interessen van jongeren, maar ook om het inhoudelijk in kaart brengen van de onderwerpen waar de belangstelling van de jeugd naar uit gaat. Wij moeten rekening houden met hun interessen, maar zij zullen ook een eigen inbreng moeten leveren om het totale spectrum van de Europese politiek en haar draagwijdte verder te kunnen ontwikkelen. De toekomst van de Europese Unie ligt namelijk in de handen van de jeugd; dat mogen wij niet vergeten.</p>
    </intervention>
    <intervention id="2-258" speaker_id="1191" name="Doris PACK" is_mep="True" mode="spoken" role="rapporteur" nationality="Germany" birth_date="18-03-1942" birth_place="Schiffweiler/Saar" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, mevrouw de commissaris, in het debat van vandaag over deze drie noodzakelijke programma’s zijn wij op zoek naar een gemeenschappelijk juridische basis voor de beleidsterreinen cultuur, onderwijs en jeugd. Er heeft in dat verband een overlegprocedure plaatsgevonden en ik wil de Begrotingscommissie bij deze bedanken voor de goede ondersteuning die zij ons heeft geboden. Het resultaat is dat wij op dit moment over redelijk solide financiële middelen beschikken. Dat mogen er natuurlijk altijd nog meer worden, omdat het over onderwerpen gaat waarmee wij juist de burgers en met name ook de jeugd willen bereiken. Maar goed, voorlopig kunnen wij tevreden zijn. Wat mijn eigen gebied betreft, wil ik opmerken dat 77 miljoen voor het actieprogramma voor onderwijs- en opleidingsorganisaties niet weinig is, maar ik wil daar nog een keer aan toevoegen dat het altijd beter kan.</p>
      <p sl="de">De drie actieprogramma’s zijn allemaal op instellingen en verenigingen gericht die in de ruimste zin cultuurambassadeurs van Europa zijn en die streven naar het bevorderen en in stand houden van het gemeenschappelijke culturele erfgoed in Europa. Deze organisaties zijn al jaren op hun werkterrein actief, ook dankzij de steun van dit Parlement. Zonder deze organisaties zou de ziel van Europa nog meer wegkwijnen dan nu al zo af en toe het geval lijkt. Ik ben bijzonder blij dat mijn collega mevrouw Iivari erin is geslaagd om ervoor te zorgen dat de subsidies voor culturele organisaties gedurende een overgangsperiode van minimaal twee jaar behouden blijven. Dat is ook een erkenning voor het werk dat deze organisaties verrichten. Zij krijgen zo de gelegenheid om zich voor te bereiden op het feit dat zij in de toekomst op aanbestedingen zullen moeten inschrijven.</p>
      <p sl="de">Ik wil vanaf deze plaats nogmaals benadrukken dat wij afgevaardigden uiteraard dichter bij de burgers staan dan degenen die in de Commissie in Brussel zitten. Dat betekent dat wij eigenlijk ook beter kunnen beoordelen wat de burgers nodig hebben.</p>
      <p sl="de">Sta mij toe om op drie punten nader in te gaan: In de eerste plaats neem ik deze gelegenheid te baat om het Financieel Reglement eens onder de loep te nemen. De juridische reglementeringsdrift mag in geen geval ons streven naar meer transparantie en efficiëntie in onze politieke werkzaamheden belemmeren. Ik weet dat de Commissie van deze reglementeringsdrift net zo veel last heeft als het Parlement. De Raad heeft hier overigens helemaal geen last van omdat die daar überhaupt niet in geïnteresseerd is. Ons probleem is echter dat wij onze maatregelen tegenover de burgers moeten verantwoorden, terwijl wij dat eigenlijk helemaal niet kunnen. Ik hoef er in dit verband alleen maar op te wijzen dat bijvoorbeeld het netwerk van Europahuizen, dat nu al meer dan vijftig jaar bestaat, als gevolg van dit Financieel Reglement en de opstelling van de Commissie totaal de vernieling in is geholpen. Dat moet ook in dit debat aan de orde gesteld worden. Ik wil hieromtrent ook nog opmerken dat de Commissie noch in 2003 noch in 2004 in staat is om de middelen uit te keren die het Parlement voor dit netwerk beschikbaar heeft gesteld. Dat weigert zij gewoon. De schuld hiervoor ligt bij de Commissie, niet bij mevrouw Reding, maar wel bij anderen. Dit moet nu eens een keer gezegd worden.</p>
      <p sl="de">Het Financieel Reglement dat nu tot stand is gekomen is wellicht noodzakelijk, maar inhoudelijk zal er toch echt het een en ander gewijzigd moeten worden Wij moeten namelijk onderkennen dat door een rigoureuze, om niet te zeggen fundamentalistische interpretatie van dit Financieel Reglement een bureaucratie wordt gecreëerd waardoor de burgers zich nog meer van de Unie afkeren. Hoe kan verwacht worden dat een burger een aanvraag indient als hij daarvoor eigenlijk eerst een consultant moet inschakelen? Dat is toch ondenkbaar! De hele procedure is veel te ingewikkeld geworden. Wij moeten ervoor zorgen dat wij geen gijzelaars van een budgettair imperialisme worden! Wij moeten serieus proberen om daar verandering in te brengen. Samen met de Begrotingscommissie dienen wij hiertoe nog vóór de nieuwe zittingsperiode alvast een aantal aanzetten te geven.</p>
      <p sl="de">Wij zijn geen vergadering van managers en wij zijn ook geen raad van beheer die naar een maximale bureaucratische efficiëntie streeft. Wij zijn eerder een politieke vergadering met als belangrijkste taak het rekening houden met de wensen en behoeften van de Europese burgers. Daarom moeten wij ervoor zorgen dat de financiële middelen op zinvolle wijze besteed worden. Wij moeten ons daarbij echter niet in een keurslijf laten stoppen waar eigenlijk niemand meer goed uit kan komen.</p>
      <p sl="de">Mijn tweede punt betreft de betere integratie van onderwijs en cultuur in de toekomstige begrotingen. Wij koesteren voor de toekomst namelijk veel hogere verwachtingen omtrent de ziel van Europa.</p>
      <p sl="de">Mijn derde punt, mevrouw de commissaris, gaat over de nieuwe generatie onderwijs- en cultuurprogramma’s waar u vandaag over zult spreken. Ik verwacht dat deze nieuwe programmageneratie bruikbare instrumenten bevat, dat wil zeggen concreet uit te voeren, communautaire acties met voldoende operationele en financiële middelen en waarbij ingespeeld wordt op de wensen van de burgers. De burgers moeten centraal staan bij deze acties en zij mogen niet - dat wil ik nogmaals benadrukken - als een alibi voor een bureaucratisch systeem worden gebruikt.</p>
    </intervention>
    <intervention id="2-259" speaker_id="2055" name="Ulpu IIVARI" is_mep="True" mode="spoken" role="rapporteur" nationality="Finland" birth_date="20-03-1948" birth_place="Salla" p_group="Group of the Party of European Socialists" m_state="FI">
      <p sl="fi">Mijnheer de Voorzitter, mevrouw de commissaris, het is een hele opluchting dat wij nu het gemeenschappelijk standpunt over de financiering van Europese culturele organisaties en netwerken behandelen. Het besluit hierover moet beslist nu worden genomen, zodat de organisaties die recht hebben op subsidie hun steun met ingang van dit jaar kunnen krijgen. Ik wil iedereen van harte bedanken, die eind vorig jaar aan het succes in de bemiddeling heeft bijgedragen. De voorzitter van de Begrotingscommissie, de heer Terence Wynn, en veel andere collega's waren daarbij een grote steun. Ik heb zelf in de verschillende fasen van de procedure goed met de Commissie en de Raad samengewerkt.</p>
      <p sl="fi">Het voorstel van de Commissie voor een communautair actieprogramma ter ondersteuning van culturele organisaties werd noodzakelijk bij de overgang naar een op activiteiten gebaseerde begroting. De voorheen uit deel A (huishoudelijke kredieten) gefinancierde Europese culturele organisaties hebben een rechtsgrondslag nodig, zodat de subsidie kan worden voortgezet. Overeenkomstig het in de bemiddeling ontstane compromis zal de financiering nu op een periode van drie jaar gebaseerd zijn. In de eerste twee jaar houdt men zich aan het besluit over de begunstigden dat de Begrotingscommissie afgelopen najaar heeft genomen en wordt het geld gereserveerd. In het derde jaar wordt overgestapt op de open aanvraagprocedure. Op basis van de ontstane rechtsgrondslag worden ook de werkzaamheden van het Europees Bureau voor minderheidstalen en het Mercatornetwerk alsmede concentratiekampen als gedenkplaatsen gefinancierd. De totale begroting van het programma bedraagt 19 miljoen euro.</p>
      <p sl="fi">Bij de behandeling van het Commissievoorstel bleek onder andere uit de standpunten van de juridische diensten van alle instellingen, dat de eerdere procedure, waarin het Parlement de te subsidiëren organisaties bij name noemt, niet in overeenstemming is met het nieuwe Financieel Reglement. Ik ben zelf mede om principiële redenen voorstander van een open aanvraagprocedure. Het Parlement is een wetgevend orgaan en het aanwijzen van afzonderlijke begunstigden behoort niet tot onze taken. Het is in strijd met de eisen van transparantie en een goede administratieve praktijk. Het Parlement stelt richtsnoeren op en beoordeelt op basis van verslagen de door de Commissie genomen besluiten.</p>
      <p sl="fi">Nadat ik bijna vijf jaar nauw met Europese culturele netwerken heb samengewerkt, ben ik overtuigd van de Europese meerwaarde die zij bieden. Het is enorm belangrijk dat deskundigen en creatieve mensen die werkzaam zijn in of voor musea, cultuurbeheer, kunstacademies, scholen, theater en muziek de mogelijkheid krijgen om samen te werken. Ik ben van mening dat culturele netwerken een belangrijke rol moeten krijgen bij het tot een succes maken van de uitbreiding van de Europese Unie. Zij zijn zowel belangrijke dragers van de diversiteit van ons gezamenlijk Europees cultureel erfgoed en onze gezamenlijke beschaving als bronnen van nieuwe ideeën. Nu wij de rechtsgrondslag voor de financiering voor drie jaar in orde hebben, denk ik dat wij nu een goede start kunnen maken door de overleving van trans-Europese culturele netwerken veilig te stellen. Ik ben zeer blij dat in het Commissievoorstel voor een nieuw financieel kader het belang van Europese samenwerking op het gebied van cultuur en onderwijs wordt onderstreept. Hiervoor mijn hartelijke dank en complimenten aan commissaris Reding.</p>
    </intervention>
    <intervention id="2-260" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">Mijnheer de Voorzitter, dames en heren, het debat van vandaag vindt plaats naar aanleiding van de nieuwe verplichtingen van het Financieel Reglement van 2002. Dit nieuwe Reglement voorziet voortaan in een helder juridisch kader voor de subsidies die wij verstrekken aan een groot aantal vooraanstaande Europese organisaties op het gebied van cultuur, jeugd en onderwijs.</p>
      <p sl="fr">Elk financieringsbesluit dient voortaan zijn rechtmatigheid te ontlenen aan een rechtsgrondslag. Dat is natuurlijk een vooruitgang die ik toejuich, hoewel ik me wel realiseer – zoals mevrouw Pack het zei – dat er ook negatieve aspecten aan kleven. Ik hoop dan ook dat we door met de begrotingsdiensten van dit Huis te overleggen daarvoor oplossingen zullen kunnen vinden.</p>
      <p sl="fr">De doorgevoerde veranderingen waren voor de Commissie reden om in het voorjaar van 2003 voorstellen te doen voor een nieuwe rechtsgrondslag. Deze voorstellen hadden met name betrekking op de terreinen cultuur, jeugd en onderwijs, en waren erop gericht een vloeiende overgang te waarborgen tussen het oude systeem en het nieuwe. Wij hebben alles in het werk gesteld om de noodzakelijke continuïteit zeker te stellen en tegelijkertijd ook onberispelijk te zijn als het gaat om goed beheer van publieke gelden.</p>
      <p sl="fr">Ik ben het Europees Parlement – en in het bijzonder de heer Rocard en zijn commissie – erkentelijk voor het feit dat ze de urgentie hiervan ingezien hebben en ervoor hebben gezorgd dat de voorstellen van de Commissie met spoed konden worden bestudeerd. Het ziet ernaar uit dat het belangrijkste werk nu gedaan is en ik ben dan ook blij dat aan een compromis wordt gewerkt. Dit laat zien dat de Europese instellingen vastberaden zijn zo vlug mogelijk een oplossing te vinden wanneer dat nodig is.</p>
      <p sl="fr">Sinds 1 januari hebben we, bij gebrek aan een rechtsgrondslag, te maken met een juridische leemte ten opzichte van organisaties waarvan de knowhow en de creativiteit algemeen bekend zijn, organisaties die de samenleving nodig heeft om werkelijk te kunnen functioneren op Europees niveau. Deze organisaties spelen een onvervangbare rol: ze dragen bij aan het geliefd maken van Europa en aan het bezielen van Europa – zoals de afgevaardigden al terecht zeiden.</p>
      <p sl="fr">Dus hebben wij allen blijk gegeven van gezond verstand om oplossingen vinden waarmee we een eind kunnen maken aan de onzekerheid. Ik denk dat we nu zover gekomen zijn dat dit dossier gesloten kan worden. Ik maak van de gelegenheid gebruik om erop te wijzen dat het voorzitterschap drie brieven heeft gestuurd aan de voorzitter van de Commissie cultuur, jeugd, onderwijs, media en sport om mede te delen dat de Raad bereid is tot overeenstemming te komen in tweede lezing, op basis van de aldus gewijzigde gemeenschappelijke standpunten.</p>
      <p sl="fr">Het standpunt van de Commissie over de amendementen die in de verschillende aanbevelingen zijn opgenomen is als volgt: wat het voorstel over onderwijs en scholing betreft kan de Commissie haar goedkeuring hechten aan de drie amendementen die in tweede lezing door de Cultuurcommissie zijn aangenomen, want deze bieden belangrijke verbeteringen bij de tenuitvoerlegging van het programma. Wat betreft de cultuur kunnen de vijf amendementen die erop gericht zijn de tekst in overeenstemming te brengen met het Financieel Reglement en rekening te houden met de begrotingsbemiddeling eveneens op de instemming van de Commissie rekenen. Wat de jeugd aangaat is een amendement voorgesteld om in de rechtsgrondslag een overgangsclausule op te nemen waarmee de periode waarin de organisaties in aanmerking komen voor subsidie wordt verlengd tot 1 januari 2004, zodat de uitgaven die zijn gedaan in de periode van vacatio legis in aanmerking genomen kunnen worden; ook dit amendement kan de goedkeuring van de Commissie wegdragen.</p>
      <p sl="fr">Mijnheer de Voorzitter, de Commissie gaat dus akkoord met alle amendementen van het Parlement. Daarmee is zoals u kunt constateren alle onduidelijkheid weggenomen en ik wil dan ook afronden met de rapporteurs, de dames Iivari, Pack en Prets, te bedanken voor de kwaliteit van hun werk en vooral voor de spirit waarmee ze dit hebben volbracht. Dank zij u, dames, kunnen we verder gaan met ons zo belangrijke werk, samen met de Europese organisaties die het Europa van het burgerschap levend houden.</p>
    </intervention>
    <intervention id="2-262" speaker_id="1429" name="Christopher BEAZLEY" is_mep="True" mode="spoken" nationality="United Kingdom" birth_date="05-09-1952" birth_place="Bexhill " p_group="Group of the European People's Party (Christian Democrats) and European Democrats" m_state="GB">
      <p sl="fr">Mijnheer de Voorzitter, mevrouw de commissaris, commissaris Reding heeft slechts kort gesproken maar ik heb er niets aan toe te voegen. Ik denk dat dit een uiterst belangrijk onderwerp is. Je kunt wel een bevoegd leraar zijn, maar je kunt weinig beginnen zonder de middelen, zonder geld, vooral op Europees niveau waar de Raad van ministers af en toe wel enige generositeit ten toon spreidt jegens Europese projecten, maar hier wel moeite mee heeft omdat het onderwijs – zoals te begrijpen valt – vanwege de subsidiariteit normaliter een nationale aangelegenheid blijft.</p>
      <p sl="fr">Hoe het ook zij, als ik voor mijzelf spreek en niet als Europese afgevaardigde, als ik spreek als oud-leraar geschiedenis, dan besef ik wel degelijk dat geld van belang is voor het onderwijs. Er zijn echter belangrijker zaken. Zoals mevrouw Reding zei is het onderwijs ook een zaak van geestelijke vorming. Iedereen hier, ook de mensen op de tribune, is ooit kind geweest en heeft schoolgegaan; en eenieder van ons herinnert zich de goede leraren. De slechte leraren vergeet je en de goeden blijven je bij. Maar wat is een goede leraar? Dat is iemand met liefde voor het vak dat hij geeft, met liefde voor zijn leerlingen en daardoor automatisch ook voor hun familie.</p>
      <p sl="fr">Het verslag van de rapporteurs Pack, Prets en Iivari is van groot belang en ik prijs het werk dat zij hebben gedaan. Maar hiermee is de kous nog niet af. Dat zou pas het geval zijn als de generaties die na ons komen misschien iets kunnen verwezenlijken dat hetgeen onze regionale en nationale systemen kunnen bieden, overstijgt. Volgens ons als leden van het Parlement, als leden van een EU-instelling, moeten cultuur en onderwijs ook op Europees niveau aandacht krijgen. Ik hoop dat de Raad van ministers dit verslag welwillend zal ontvangen en dat de leraren en leerlingen zo de mogelijkheid zullen krijgen om hun geest te verheffen. Cultuur en onderwijs zijn noch regionaal, noch nationaal, noch Europees, ze zijn alledrie tegelijk.</p>
    </intervention>
    <intervention id="2-263" speaker_id="1061" name="Lissy GRÖNER" is_mep="True" mode="spoken" nationality="Germany" birth_date="31-05-1954" birth_place="Langenfeld" p_group="Socialist Group in the European Parliament" m_state="DE">
      <p sl="en">Mijnheer de Voorzitter, moet ik nu in het Engels verdergaan om de tolken nog meer in verwarring te brengen?</p>
      <a text="(Gelach)"/>
    </intervention>
    <intervention id="2-265" speaker_id="2306" name="Kyösti VIRRANKOSKI" is_mep="True" mode="spoken" nationality="Finland" birth_date="04-04-1944" birth_place="Kauhava" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, het onderhavige wetgevingspakket is gericht op het vaststellen van een rechtsgrondslag voor bepaalde actieprogramma's op het gebied van cultuur, onderwijs en de jeugd. Zij zijn bedoeld om financiële steun te geven aan instellingen en organisaties op dit gebied. Uit de begroting van het Europees Parlement worden overeenkomstig de A-30-begrotingslijnen bepaalde instellingen en vooral NGO's die op vrijwillige basis werken, gesteund die Europese acties bevorderen en de Europese identiteit versterken. Mettertijd is de subsidie aan organisaties zo normaal geworden dat het als vanzelfsprekend wordt beschouwd dat de subsidies naar bepaalde begunstigden gaan. De selectie van organisaties en instellingen die subsidie ontvangen, lijkt in grote mate op willekeur te berusten. Nieuwe gegadigden hebben gezegd dat het zeer moeilijk was om in aanmerking te komen, omdat de selectiecriteria vaag zijn. Het lijkt erop dat het voor de selectie van organisaties eerder van invloed is dat zij goede pleitbezorgers in de bevoegde parlementaire commissies hebben dan dat hun activiteiten van betere kwaliteit zijn dan die van andere organisaties. Met dit detail is rekening gehouden bij de herziening van het Financieel Reglement, toen werd besloten de gereserveerde bedragen in de begrotingslijnen te verminderen of te annuleren.</p>
      <p sl="fi">Het onderhavige wetgevingspakket stelt een rechtsgrondslag vast voor subsidies aan organisaties die werkzaam zijn op het gebied van onderwijs, cultuur en jeugdwerk. Het is de bedoeling dat de diverse vormen van subsidie van de Europese Unie transparant en gerechtvaardigd zijn. Dat betekent dat er weinig of geen vanzelfsprekende, telkens terugkerende subsidies aan organisaties zijn. De organisaties en instellingen moeten duidelijk bewijzen dat zij expertisecentra zijn en meer te bieden hebben dan andere organisaties op dat gebied. De subsidiëring moet gebaseerd zijn op aanvragen die objectief en eerlijk worden beoordeeld. Bij het toewijzen van subsidie moeten duidelijk de doelen worden vastgesteld waarop de activiteiten zijn gericht die door de Europese Unie worden gesteund en de ontvanger van subsidie moet betrouwbare gegevens over het gebruik van het geld laten zien. Ik wil de rapporteurs Ulpu Iivari, Doris Pack en Christa Prets bedanken voor hun zeer goede verslagen.</p>
    </intervention>
    <intervention id="2-266" speaker_id="2084" name="Roy PERRY" is_mep="True" mode="spoken" nationality="United Kingdom" birth_date="12-02-1943" birth_place="London" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, ik wil om te beginnen alle drie de rapporteurs bedanken voor hun verslagen, waar ik volledig achter sta.</p>
      <p sl="en">In de tien jaar dat ik nu in dit Parlement zit, ben ik hetzij als begrotingsrapporteur hetzij als schaduw-begrotingsrapporteur verantwoordelijk geweest voor de Commissie cultuur, jeugd, onderwijs, media en sport. Ik heb daarbij vaak nauw samengewerkt met mevrouw Iivari. Ik wil het vooral hebben over het verslag over cultuur. Zij en ik zijn het in grote lijnen eens over de uitgangspunten. Misschien verschillen we enigszins van mening in de zin dat ik altijd heb gevonden dat de parlementaire procedure voor de ondersteuning van activiteiten heel open en transparant is.</p>
      <p sl="en">Ik heb ook de bemiddelingsbijeenkomst vlak voor de kerst bijgewoond, waar wij de nieuwe rechtsgrondslag uit de grond hebben gestampt. Ik heb grote waardering voor zowel de commissaris als de ambtenaren van de Commissie voor hun steun, en ook voor de voorzitter van de Begrotingscommissie, die buitengewoon behulpzaam was.</p>
      <p sl="en">Ik wil graag drie kernpunten noemen. Het is heel belangrijk dat wij culturele activiteiten subsidiëren. Ik ben het van harte met de commissaris eens dat het in Europa om meer gaat, en moet gaan, dan om economie en handel. Dat is ook het geval. De activiteiten van organisaties als het Europees Jeugdorkest, “Swinging Europe”, het Europees Forum voor kunst en erfgoed, en zo kan ik nog wel even doorgaan, dragen er allemaal toe bij dat de mensen niet alleen de cultuur, maar ook de culturele dimensie van Europa, en daardoor de Europese Unie zelf, beter leren begrijpen.</p>
      <p sl="en">Wij weten allemaal dat voor het programma Cultuur 2000 veel te weinig geld beschikbaar is. Het programma wordt ook ingeperkt door zijn eigen voorwaarden. Veel organisaties die hulp nodig hebben op Europees niveau en zich daarom tot het Parlement hebben gewend, zullen nu gebruik kunnen maken van deze nieuwe rechtsgrondslag. Wij kunnen niet van de lidstaten verwachten dat zij culturele activiteiten met een Europese dimensie financieren; zij zullen zich op de nationale dimensie concentreren.</p>
      <p sl="en">De beschikbare fondsen voor cultuur zijn onvoldoende, dat is al eerder gezegd. Bijna 50 procent van ons geld gaat naar de landbouw, ik denk dat minder dan 0,5 procent naar cultuur gaat. Cultuur is echter een belangrijke bron van welvaart: 17 procent van het BBP in het Verenigd Koninkrijk komt van de creatieve industrieën.</p>
      <p sl="en">Tot slot moeten wij ervoor zorgen dat de organisaties die subsidie ontvangen ruim op tijd worden geïnformeerd, zodat het geld doelmatig en doeltreffend wordt besteed.</p>
    </intervention>
    <intervention id="2-267" speaker_id="4551" name="Eurig WYN" is_mep="True" mode="spoken" nationality="United Kingdom" birth_date="10-10-1944" birth_place="Hermon nr Crymych " p_group="Group of the Greens/European Free Alliance" m_state="GB">
      <p sl="en">Mijnheer de Voorzitter, ik ben vooral blij dat deze programma’s de financiële stabiliteit zullen garanderen van organisaties als het Europese Jeugdforum, Jeunesse , het Europees Bureau voor minderheidstalen, het informatie- en documentatienetwerk Mercator en vele andere.</p>
      <p sl="en">Het Jeugdforum en Jeunesse vervullen een belangrijke rol bij het betrekken van jongeren bij de maatschappij. Hierdoor worden zij mondiger, en dat is heel belangrijk. Ook bieden deze organisaties jongeren een omgeving waarin zij zaken als democratische besluitvorming, begrip voor andere culturen en zelfstandig leren kunnen leren. Ook het Europees Bureau voor minderheidstalen en Mercator hebben beide een belangrijke rol gespeeld bij het veiligstellen en bevorderen van minderheidstalen in de Europese Unie en zullen dat ook blijven doen. Hun bestaan en hun werk zijn in het bijzonder nodig met het oog op de toetreding tot de Unie van tien nieuwe landen, waardoor het aantal bestaande minderheidstalen nog groter wordt. Er zijn nu 40 miljoen sprekers van minderheidstalen. Daar komen er nog 6 miljoen bij.</p>
      <p sl="en">Het is van cruciaal belang dat de sprekers van deze talen dezelfde rechten en mogelijkheden krijgen die alle anderen ook hebben gehad. Ik juich ook de maatregelen toe waardoor de besluitvorming over subsidies aan organisaties transparanter en de aanvraagprocedures voor de subsidies gebruikersvriendelijker zullen worden. Deze procedures zijn momenteel veel te ingewikkeld. Ik betreur het echter dat voor de niet-gouvernementele jeugdorganisaties het degressiviteitsbeginsel in het gezamenlijke standpunt opgenomen blijft. Daardoor zal als gevolg van het feit dat hun financiële middelen vanaf het derde jaar zullen afnemen hun werk heel moeilijk worden. De garantie van een vast budget voor deze NGO’s zou de beste manier zijn om hun activiteiten te steunen en hun doelmatigheid in de toekomst te vergroten. Ik hoop van harte dat deze voortreffelijke verslagen door een grote meerderheid in dit Parlement zullen worden gesteund.</p>
    </intervention>
    <intervention id="2-268" speaker_id="4312" name="Theresa ZABELL" is_mep="True" mode="spoken" nationality="Spain" birth_date="22-05-1965" birth_place="Ipswich " p_group="Group of the European People's Party (Christian Democrats) and European Democrats" m_state="ES">
      <p sl="es">Mijnheer de Voorzitter, commissaris, dames en heren, geachte rapporteurs, evenals mijn voorgangers denk ik dat het van groot belang is dat er een rechtsgrondslag komt waardoor wij kunnen rekenen op een vast budget voor de Europese cultuur-, onderwijs- en jongerenprogramma’s.</p>
      <p sl="es">Deze programma’s, waar uiteraard zowel de Europese Commissie, het Parlement als de Raad bij worden betrokken, moeten in de eerste plaats een passende rechtsgrondslag hebben, en wat dat betreft zijn wij op de goede weg, en in de tweede plaats een passende begroting. Dat is de bestaande afspraak tussen de Europese instellingen inzake het Europese onderwijs-, cultuur- en jongerenbeleid.</p>
      <p sl="es">Zoals ik hier al zo vaak heb gezegd zijn de jongeren de toekomst van Europa. Dat kan niet anders. En de toekomst van Europa zal voor een groot deel afhangen van het onderwijs dat deze jongeren krijgen. Hoewel het onderwijs overeenkomstig het subsidiariteitsbeginsel onze taak niet is, kunnen wij wel een positieve bijdrage leveren om ervoor te zorgen dat Europa nog meer een eenheid gaat vormen en nog cultureler en beter opgeleid wordt; dat willen wij allemaal. Dat zal uiteindelijk alle Europeanen ten goede komen.</p>
      <p sl="es">Daarom vraag ik u om, nadat wij de strijd om de rechtsgrondslag gestreden hebben, te beginnen aan de strijd voor de verhoging van de begrotingen voor jongeren, cultuur en onderwijs om te komen tot de bedragen die zij verdienen, want dat is beter voor ons allemaal.</p>
    </intervention>
    <intervention id="2-269" speaker_id="4449" name="José PACHECO PEREIRA" is_mep="True" mode="spoken" nationality="Portugal" birth_date="06-01-1949" birth_place="Porto" p_group="Group of the European People's Party (Christian Democrats) and European Democrats" m_state="PT">
      <p sl="nl">Hartelijk dank, mevrouw Zabell.</p>
      <p sl="nl">Het debat is gesloten.</p>
      <p sl="nl">De stemming vindt morgen om 12.00 plaats.</p>
      <a text="(In afwachting van het volgende voor een vast tijdstip geplande agendapunt wordt de vergadering om 16.50 uur onderbroken en om 17.00 uur hervat.)"/>
    </intervention>
  </section>
  <section id="creitem11" title="&quot;Onderwijs en Opleiding&quot; en &quot;Burgerschap in actie&quot;">
    <intervention id="2-272" speaker_id="4449" name="José PACHECO PEREIRA" is_mep="True" mode="spoken" nationality="Portugal" birth_date="06-01-1949" birth_place="Porto" p_group="Group of the European People's Party (Christian Democrats) and European Democrats" m_state="PT">
      <p sl="nl">Aan de orde is de mededeling van de Commissie over de nieuwe generatie communautaire programma's "Onderwijs en Opleiding" 2007-2013 en over "Burgerschap in actie".</p>
    </intervention>
    <intervention id="2-273" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">Mijnheer de Voorzitter, ik had beloofd om in de loop van het eerste semester van 2004 de toekomstvooruitzichten te schetsen van de Europese programma’s waar ik de leiding over heb. Die belofte is nu ingelost. De Commissie heeft zojuist haar fiat gegeven aan de mededeling over deze nieuwe programma’s.</p>
      <p sl="fr">De twee mededelingen die gisteren zijn goedgekeurd hebben betrekking op alle Europeanen, van hun schooltijd tot hun bestaan als burger. Dat is van belang omdat Europa niet alleen een economische, financiële en commerciële aangelegenheid is; Europa heeft een ziel. Europa, dat zijn vrouwen en mannen, in al hun culturele verscheidenheid die de werkelijke rijkdom vormt van onze Unie. De nieuwe programma’s zijn erop gericht dat naar hen geluisterd wordt, dat aan hun aspiraties wordt tegemoet gekomen en dat zij geholpen worden tot werkelijk Europese burgers te worden. De problematiek rond onderwijs en burgerschap hoort namelijk tot de belangrijkste uitdagingen van het komende decennium. Om in een Unie die in 2007 naar verwachting bijna 500 miljoen inwoners zal tellen, het gevoel te versterken dat men op het gebied van cultuur en burgerschap behoort tot een bontgekleurd geheel, moeten we alle instrumenten en programma’s inzetten die tot onze beschikking staan. Zo zullen de programma’s waar de vandaag goedgekeurde mededelingen over gaan, bijdragen aan een nieuw saamhorigheidsdenken: laten we bruggen bouwen tussen culturen en tussen mensen.</p>
      <p sl="fr">Mijnheer de Voorzitter, deze programma’s zijn bepalend voor onze toekomst, want ze zijn erop gericht de jongeren te helpen om hun Europese ambities te verwezenlijken, zowel op het gebied van onderwijs als op het zeer brede terrein van het burgerschap. Ik weet dat door velen op deze programma’s is gewacht. Ze komen niet uit de lucht vallen. We hebben namelijk openbare raadplegingen gehouden met duizenden mensen die in het veld werkzaam zijn, duizenden mensen met een baan op het gebied van cultuur of onderwijs. Het Europees Parlement heeft ons zijn goedkeuring en zijn uitdrukkelijke wens meegegeven om hieraan door te werken. Overigens moet ik heel eerlijk zeggen dat de tijd zal gaan dringen, want we hebben tot 2006 nodig om deze programma’s op touw te zetten om te zorgen voor een harmonieuze overgang tussen de programma’s van vandaag en die van morgen.</p>
      <p sl="fr">Ik zou u bovendien willen zeggen dat de Commissie de gelegenheid te baat heeft genomen om een soort vereenvoudigingsvoorstel te doen. Deze vereenvoudiging is natuurlijk niet onbegrensd, omdat de juridische grondslagen, de klantenkringen – als ik dat zo mag zeggen – en de steunmaatregelen verschillend zijn. Niettemin zijn wij erin geslaagd het aantal juridische grondslagen terug te brengen van dertien naar zes en het aantal begrotingsonderdelen van zesentwintig naar zeven. Overigens is een herziening van het Financieel Reglement gepland voor 2005 en ik hoop van harte, in het belang van een grotere transparantie, een grotere efficiëntie en minder bureaucratie, dat we er vooral in zullen slagen het gebruik dat de burgers van deze programma’s maken, te vereenvoudigen.</p>
      <p sl="fr">Deze programma’s zijn stuk voor stuk Europese programma’s, waarin de nadruk ligt op de Europese meerwaarde en die dus zijn gecreëerd en bedacht op Europees niveau. De tenuitvoerlegging ervan zal echter gedecentraliseerd plaatsvinden via de nationale agentschappen die dichter bij de burger staan. Deze agentschappen zullen het beheer voeren over het in de praktijk brengen van de programma’s, omdat zij de betrokken burgers direct kennen. Ik kan u zeggen dat er een enorme opnamecapaciteit is wat dat aangaat, daar onze uitvoering van de begroting nu al zo goed als 100 procent is. De aanvragen die wij binnenkrijgen voor projecten met betrekking tot onderwijs en cultuur in de brede zin van het woord zijn tenminste anderhalf maal zoveel als hetgeen wij kunnen bieden. De vraag uit de samenleving waaraan wij moeten voldoen is werkelijk erg groot.</p>
      <p sl="fr">U vraagt zich wellicht af waarom ik tot vandaag gewacht heb met het aan u presenteren van deze nieuwe programma’s? Simpelweg omdat ik eerst moest wachten op de financiële vooruitzichten. Volgens mij heeft de heer Prodi het in dit Parlement ook gezegd: de Commissie is van mening dat onderwijs en burgerschap erg belangrijke elementen zijn voor het toekomstige Europese beleid. Daarom hebben wij in de financiële vooruitzichten een begroting voorgesteld die explosief gegroeid is. Maar hoewel deze begroting vier keer zo hoog is als die van nu, zijn we er nog lang niet, dames en heren, want onze programma’s beslaan op dit moment nog maar 0,8 procent van de communautaire begroting. Dus zelfs al verhogen we de betreffende uitgaven aanmerkelijk, in het belang van het burgerschap en van de mensen die samen Europa zijn, dan nog vertegenwoordigen ze slechts een heel klein percentage van de totale begroting van de Unie. Bovendien is om dat kleine percentage te verkrijgen – ik zeg het u maar eens heel duidelijk – nog veel politieke inspanning, veel overtuigingskracht nodig.</p>
      <p sl="fr">Ik heb u verteld dat er twee programma’s zijn. Het eerste betreft het onderwijs en heeft als titel: “De nieuwe generatie programma's op het gebied van het onderwijs en de beroepsopleidingen”, met als rode draad het levenslang leren. Hiermee moet al op zo vroeg mogelijke leeftijd worden aangevangen, om kinderen te léren leren, en het moet doorgaan totdat de burger het actieve leven verlaat. Er komt dus één geïntegreerd programma, met als doelstelling ervoor te zorgen dat de talen, de nieuwe technologieën en – heel belangrijk – de verspreiding van de resultaten van ons werk als transversale elementen alle lagen van het onderwijs bereiken.</p>
      <p sl="fr">Natuurlijk blijven de verschillende niveaus bestaan zoals we die nu kennen: basisonderwijs, middelbaar onderwijs, beroepsonderwijs, hoger onderwijs en volwassenenonderwijs. Op al die niveaus zal de Europese meerwaarde worden geïntroduceerd: natuurlijk de mobiliteit, want het is aan ons om daar het accent op te leggen; partnerschappen tussen schoolklassen en tussen onderwijsorganisaties; en transnationale projecten in het kader waarvan nieuwe programma’s zullen worden ontwikkeld volgens de laatste pedagogische inzichten. Ik zal u enkele cijfers geven ter illustratie van onze voorstellen. Wij willen dat tenminste 10 procent van de basisschoolleerlingen aan mobiliteitsprojecten kan deelnemen, zowel virtueel als reëel; vandaag is dat nog maar 1,5 procent. Wij willen een verdrievoudiging van het aantal ERASMUS-studenten; het huidige aantal is 120.000 studenten per jaar. Wij willen dat het aantal deelnemers aan het programma voor het beroepsonderwijs LEONARDO van de huidige 45.000 personen per jaar naar tenminste 150.000 gaat. Wij willen daadwerkelijke mobiliteit in het volwassenenonderwijs: vandaag de dag zitten we – ik schaam me er welhaast voor – op 2000 personen en we zouden naar tenminste 50.000 personen per jaar willen groeien. En dan heb ik het over mobiliteit binnen de Europese Unie, want de rest van de wereld is er natuurlijk ook nog. Bovendien zijn er de nieuwe buren die wij willen betrekken bij het Europees project.</p>
      <p sl="fr">In die richting, mijnheer de Voorzitter, willen wij TEMPUS uitbouwen en er TEMPUS PLUS van maken: niet langer enkel gericht op de universitaire wereld maar met steun naargelang de behoeften en de capaciteiten van elk land, steun ook op alle gebieden van het onderwijsbeleid, dus inclusief het basis- en middelbaar onderwijs en het beroepsonderwijs. Daarnaast hebben we nog onze Jean Monnet-leerstoelen, op dit moment in vijftig landen. We denken dat het ook op dat niveau van belang is verder te ontwikkelen. Een ander aspect dat de afgevaardigden die het zojuist nog over geldzaken hadden, zal interesseren, mijnheer de Voorzitter, is het betrekken van instituten zoals Brugge, Florence en Maastricht in onze programma’s, opdat de juridische grondslag eens en voor altijd gereglementeerd is. Tot zover wat ik wilde zeggen over het nieuwe, grote, geïntegreerde Onderwijs- programma.</p>
      <p sl="fr">Er komt namelijk nog een tweede groot geïntegreerd programma, getiteld “Actief burgerschap”, waarin verscheidene huidige programma’s zullen worden samengebracht. Deze zullen onder de paraplu van het burgerschap voortgaan op de ingeslagen weg. Het zal bestaan uit drie onderdelen: jeugd, cultuur en media.</p>
      <p sl="fr">Het eerste onderdeel is het Jeugd-programma. Ik weet dat er onder u afgevaardigden zijn die zich in het bijzonder interesseren voor dit programma, dat zich op meerdere vlakken zal ontwikkelen. Ten eerste, als eerste thema, Jeugd voor Europa, waaronder mobiliteit, participatie en uitwisseling zullen vallen. Verder, als tweede grote thema, het Europese vrijwilligerswerk. Door ons hierbij niet alleen op individuele personen maar ook op groepen te richten zouden we het vrijwilligerswerk op jeugdniveau willen maken tot een werkelijk sterk en zichtbaar beleid, waarbij we zelfs er naar streven dit uit te breiden tot buiten Europa. Wij willen een soort wereldomspannend jeugdprogramma maken, om bij te dragen aan de totstandkoming van wederzijds begrip in een sfeer van openheid naar de wereld en van actief engagement van de jongeren. Ik denk daarbij aan de nieuwe Europese landen van na de uitbreiding en de landen van de Europese Vrijhandelsassociatie, maar ook aan andere derde landen. Een ander aspect dat niet mag worden vergeten is de actie op het gebied van sociaal-educatieve werkers en steunsystemen voor de opleiding van jeugdleiders en steun aan de politieke samenwerking.</p>
      <p sl="fr">Het tweede onderdeel is de cultuur. Er zijn op dat gebied drie doelstellingen van Europese toegevoegde waarde: de mobiliteit van beroepsbeoefenenaren, de transnationale circulatie van Europese kunstwerken en de interculturele dialoog. Dat zullen de leidmotieven zijn die in alle culturele acties terugkomen. Het strikte sectorale beleid van vandaag zal plaatsmaken voor de grote accenten die ik zojuist heb beschreven met de drie soorten acties die wij nu ook al kennen: de meerjarige samenwerkingen met particuliere spelers en bedrijven, hetgeen een opening zal zijn richting de cultuurindustrie; innoverende jaarlijkse projecten, daaraan verandert niets; en, om terug te komen op de problematiek die we zojuist hebben opgelost, de steun aan de Europese culturele organisaties. Ook op dat vlak, dames en heren, zal er sprake zijn van een grote vereenvoudiging. De vijf begrotingslijnen van vandaag worden teruggebracht tot één.</p>
      <p sl="fr">Het laatste onderdeel zijn de audiovisuele media. Op dat niveau zullen er eveneens drie grote doelstellingen zijn: behoud en bevordering van de culturele verscheidenheid en het cultureel erfgoed, circulatie van Europese werken binnen en buiten de Unie, en versterking van het concurrentievermogen in de industriële sector. Voor alle duidelijkheid wil ik erop wijzen dat we de huidige lijn blijven vasthouden. Ook nu al beschouwen we investeringen in de filmproductie als een nationale, regionale of particuliere investering – wat u maar wilt –, maar dus geen Europese. Daar blijven we bij, maar we zullen de lidstaten wel de mogelijkheid bieden deze investeringen voort te zetten en zelf verder te gaan met de overheidssteun aan de filmkunst. Daarom zullen we op zowel hogere als lagere niveaus optreden. Op hoger niveau door deskundigheid te verwerven. Onze filmscholen moeten een netwerk gaan vormen. Verder valt te denken – waarom niet – aan een ERASMUS-programma voor filmscholen. Dat zou een goede zaak zijn. Om in aanmerking te komen voor kredieten zullen studenten het concrete werk van het filmmaken moeten leren, inclusief het maken van een businessplan. We willen namelijk geen artistiekelingen opleiden maar mensen die weten hoe ze een goede en bovendien rendabele film moeten maken.</p>
      <p sl="fr">Op een lager niveau is er het probleem van de distributie. U weet dat Europese films het ondanks al onze inspanningen slecht doen over de grens. Telkens weer treedt het probleem op dat een nationale film die goed bekeken wordt in het thuisland allerlei moeilijkheden tegenkomt zodra de grens wordt overgestoken. We moeten dus alles op alles zetten om die situatie te veranderen, niet alleen om de filmmarkt uit te breiden maar ook om redenen van culturele diversiteit die ik u niet hoef uit te leggen. We zullen het systeem van steun en selectieve, automatische distributie versterken en daaraan steun voor nasynchronisatie en ondertiteling, steun voor meertaligheid, toevoegen, opdat het niet teveel geld kost om een film in het buitenland te vertonen. Wat dat betreft denk ik aan de nieuwe technieken, omdat nu al 40 procent van de inkomsten uit een film wordt gegenereerd met de dvd. En dvd’s bevatten van zichzelf mogelijkheden voor meertaligheid. Daar zullen we dus met veel inzet onze werkzaamheden op moeten richten.</p>
      <p sl="fr">Dan is er verder nog de versterking van de promotie, in Europa uiteraard, maar ook buiten Europa. Ik stel me bijvoorbeeld voor dat er pakketten van Europese films komen, vertaald in verschillende talen, die dan worden aangeboden aan een festival in New York of New Delhi, vergezeld van de Europese filmsterren om alles op haren en snaren te zetten en voor een grotere zichtbaarheid.</p>
      <p sl="fr">Ter voorbereiding op de toekomst, dames en heren, reserveren we ook ruimte voor “proefprojecten”, ruimte voor flexibiliteit, omdat voor de nieuwe technologieën een grote ontwikkeling in het verschiet ligt. We moeten dan ook klaar staan om deze ontwikkeling te begeleiden, al naargelang van onze behoeften.</p>
      <p sl="fr">Dames en heren, dat is in het kort wat vandaag besloten is. Natuurlijk zijn het alleen nog maar de grote lijnen, een grondstructuur, maar ik denk dat deze structuur laat zien dat de Commissie serieus begaan is met hetgeen Europa als meest waardevolle in huis heeft, hetgeen Europa’s grootste rijkdom is, te weten de burgers en hun culturele verscheidenheid.</p>
    </intervention>
    <intervention id="2-274" speaker_id="1191" name="Doris PACK" is_mep="True" mode="spoken" nationality="Germany" birth_date="18-03-1942" birth_place="Schiffweiler/Saar" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, mevrouw de commissaris, ik heb drie vragen: In de eerste plaats zou ik willen weten of de uitbreiding van het TEMPUS-programma naar TEMPUS PLUS het antwoord is op de vraag van Thessaloniki of de onderwijsprogramma’s ook voor de Balkanlanden zullen gelden. Dat zou ik namelijk geen goed antwoord vinden. Ik zou graag zien dat het complete SOCRATES-programma uitgebreid wordt. Een uitbreiding van het TEMPUS-programma alleen is niet genoeg.</p>
      <p sl="de">Ten tweede: Leidt de inkrimping van de begrotingslijn er niet toe dat wij in het Parlement en in de Cultuurcommissie nog minder zeggenschap krijgen over de ontvangers van de subsidies? Of zie ik dat verkeerd?</p>
      <p sl="de">Ten derde: Gaan de namen verdwijnen? Gaan de aanduidingen ERASMUS, SOCRATES en COMENIUS verdwijnen of blijven die toch op de een of andere manier bestaan? Dat wordt mij uit de tekst niet duidelijk. Ik hoop dat ik daar een antwoord op krijg. Ik kan nu helaas niet op een antwoord wachten en zal dat straks van iemand anders moeten vernemen omdat ik nu naar een andere vergadering moet. Mijn excuses daarvoor.</p>
    </intervention>
    <intervention id="2-275" speaker_id="4239" name="Christa PRETS" is_mep="True" mode="spoken" nationality="Austria" birth_date="02-10-1947" birth_place="Diez " p_group="Socialist Group in the European Parliament" m_state="AT">
      <p sl="de">Mijnheer de Voorzitter, mevrouw de commissaris, allereerst mijn dank voor het feit dat de hand aan het tijdschema is gehouden. Het is verheugend dat wij nu al het nieuwe programma gepresenteerd krijgen en ik wil daarover drie korte vragen stellen. U bent blijkbaar voornemens om alles te verhogen en uit te breiden: LEONARDO van ongeveer 45.000 naar 150.000 deelnemers, 10 procent basisschoolleerlingen in plaats van 1,5 procent, 50.000 mensen in het volwassenenonderwijs in plaats van 2000 en ga zo maar door. Tot nu toe zaten wij op 0,8 procent en nu willen wij nog betere prestaties en een hogere kwaliteit realiseren. Dat zal toch op de een of andere manier gefinancierd moeten worden. En in welke stappen wilt u deze doelstelling eigenlijk verwezenlijken? Op welke manier kunnen wij het gestelde doel in 2012 of in 2010 bereiken en wie betaalt die extra kosten allemaal? Veel landen zijn namelijk niet langer bereid om meer dan 1 procent aan de Europese begroting af te dragen.</p>
    </intervention>
    <intervention id="2-276" speaker_id="1977" name="Michel ROCARD" is_mep="True" mode="spoken" nationality="France" birth_date="20-08-1930" birth_place="Courbevoie " p_group="Socialist Group in the European Parliament" m_state="FR">
      <p sl="fr">Mevrouw de commissaris, laat mij u eerst feliciteren. Want in deze periode van post-IGC-somberte komt het niet zo vaak voor dat dit Parlement enthousiast raakt. U heeft ons daar evenwel aanleiding toe weten te geven en dat is een genoegen om te horen. Ik heb legio vragen maar ik zal u er vier stellen. Drie gaan over wat u zojuist gezegd hebt, één wijkt enigszins af van het onderwerp waar u over sprak, maar betreft wel onze problematiek.</p>
      <p sl="fr">Mijn eerste vraag is deze: kunt u wat explicieter zijn over hetgeen u zojuist heeft aangestipt aangaande de verviervoudiging van de begroting? Over wat voor periode heeft u het dan? Over welke basis? Heeft u het dan over de totale begroting voor “cultuur, jeugd en media”? Dat is nog eens nieuws! Het uitgangsbedrag is zó laag. Niettemin zouden we er wat meer van willen weten.</p>
      <p sl="fr">Mijn tweede vraag gaat over de talen. Wij kennen elkaar goed, mevrouw de commissaris, en ik bewonder het enthousiasme en de hartstocht waarmee u taalprogramma’s voor beginners promoot en u opwerpt als pleitbezorgster van de minderheidstalen. Wat dat betreft is het de Raad die talmt. Is de Commissie bereid om, ter ondersteuning van de programma’s die zij heeft omschreven, het standpunt over te nemen dat de Raad nu eindelijk eens druk moet gaan uitoefenen op de lidstaten om het onderwijs van tenminste twee moderne talen verplicht te stellen? Daarbij zou het volgens taalkundigen de voorkeur verdienen als een van die twee talen niet tot dezelfde taalfamilie behoort als de moedertaal. Op die manier zal Europa echt meertalig worden en niet afhankelijk zijn van onze op het Engels gelijkende lingua franca.</p>
      <p sl="fr">Mijn derde vraag betreft de film. Het deed mij genoegen u daarop te horen ingaan, mevrouw de commissaris. U heeft het echter niet gehad over die armzalige tekst over de bevordering en de verdediging van de culturele verscheidenheid op filmgebied, die, volgens mij, is opgesteld door het directoraat-generaal Interne markt. Terwijl deze werd gepresenteerd als harmoniseringsdocument ter bescherming van de concurrentie, kwam het er in feite op neer dat alle steunstructuren voor de filmsector werden geschrapt of omgegooid. Dat heeft ons allen verontrust. Ons inziens waren het stupide argumenten, maar we zouden dit graag uit uw mond horen.</p>
      <p sl="fr">Mijn vierde vraag is een toepassingskwestie en gaat over wat u zei met betrekking tot de “grote Europese cultuur”. U had het over Brugge en Florence. Ik heb onlangs vernomen dat als gevolg van een internationale overeenkomst waarin het budget van het instituut in Florence is vastgesteld, de secretaris-generaal van de Commissie 20 procent minder heeft toegezegd dan het bedrag dat was overeengekomen en goedgekeurd door dit Parlement, dat in Europa toch soeverein is.</p>
    </intervention>
    <intervention id="2-277" speaker_id="1061" name="Lissy GRÖNER" is_mep="True" mode="spoken" nationality="Germany" birth_date="31-05-1954" birth_place="Langenfeld" p_group="Socialist Group in the European Parliament" m_state="DE">
      <p sl="de">Ik dank u, mijnheer de Voorzitter, en mijn hartelijke gelukwensen voor u, mevrouw de commissaris! De opzet van de onderwijsprogramma’s is zeer ambitieus. Ik hoop dat wij in samenwerking met de Commissie de benodigde begrotingsmiddelen hiervoor ter beschikking kunnen stellen. Ik roep in herinnering dat de doelstelling van het ERASMUS-programma ook ooit was dat 10 procent van de studenten hieraan deel zouden nemen. Ik hoop dat ons dat lukt.</p>
      <p sl="de">Dan het nieuwe programma. In onze agenda staat vandaag alleen maar “Debat over het onderwijs- en cultuurprogramma.” Wanneer de belangen van de jeugd met alle mogelijke andere belangen in één pakket worden gestopt, vrees ik dat uiteindelijk de jeugd het kind van de rekening wordt. Wij moeten zorgen dat de jeugdprogramma’s over voldoende financiële middelen kunnen beschikken en dat dient u in uw voorstel ook concreet vast te leggen. Daarnaast moeten wij zorgen dat de rol van het informele onderwijs niet alleen in stand wordt gehouden, maar ook verder kan groeien om de mensen voor te bereiden op actief burgerschap. Als zowel jeugd en cultuur als de audiovisuele sector, de media en de film in één en hetzelfde pakket worden ondergebracht, weet ik nu al dat de jongeren het gelag zullen betalen; zij zijn bij voorbaat de verliezende partij.</p>
      <p sl="de">Dat mogen wij niet laten gebeuren.</p>
    </intervention>
    <intervention id="2-278" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">Mijnheer de Voorzitter, ik probeer zo bondig mogelijk te zijn, vooral omdat ik aanstaande maandag bij de Commissie cultuur, jeugd, onderwijs, media en sport aanwezig zal zijn. Alle vragen die ik op dit moment kan aflezen aan de blikken om mij heen zullen dan dus gesteld kunnen worden.</p>
    </intervention>
    <intervention id="2-603" speaker_id="4449" name="José PACHECO PEREIRA" is_mep="True" mode="spoken" nationality="Portugal" birth_date="06-01-1949" birth_place="Porto" p_group="Group of the European People's Party (Christian Democrats) and European Democrats" m_state="PT">
      <p sl="nl">Het debat is gesloten.</p>
    </intervention>
  </section>
  <section id="creitem12" title="Vragenuur (Commissie)">
    <intervention id="2-284" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Aan de orde is het vragenuur (B5-0066/2004).</p>
      <p sl="nl">Wij behandelen een reeks vragen aan de Commissie.</p>
      <p sl="nl">Eerste deel</p>
    </intervention>
    <intervention id="2-286" speaker_id="photo_generic" name="Fischler" is_mep="True" mode="spoken" role="Commissie">
      <p sl="de">Mijnheer de Voorzitter, dames en heren, ik kan hier een heel duidelijk antwoord op geven. De Europese Commissie is bij een vermeend misbruik van een machtspositie in de viskwekerijsector in de EU bereid een diepgaand onderzoek in te stellen indien daar een concrete aanleiding toe bestaat. Al in 1992 hebben wij een verbodsbeschikking uitgevaardigd in verband met een prijskartel tussen Noorse, Schotse en Ierse zalmkwekers. Wat het toezicht op de markten betreft van de landen waar in de vraag aan wordt gerefereerd, onderhouden wij ook geregeld contact met de Noorse autoriteiten. Zoals gezegd, ben ik bereid om de beschikbare informatie nauwkeurig te bestuderen en indien nodig zal er ook een vervolgonderzoek naar deze kwestie worden ingesteld.</p>
    </intervention>
    <intervention id="2-287" speaker_id="4548" name="Professor Sir Neil MacCORMICK" is_mep="True" mode="spoken" nationality="United Kingdom" birth_date="27-05-1941" birth_place="Glasgow - Scotland" p_group="Group of the Greens/European Free Alliance" m_state="GB">
      <p sl="en">Ik dank commissaris Fischler hartelijk voor zijn bijzonder duidelijke antwoord. Het is uitermate belangrijk dat deze beschuldiging van misbruik van dominante marktpositie wordt onderzocht.</p>
      <p sl="en">Een speciaal punt van zorg is dat de kwekers van jonge vis, waaronder jonge zalm, die vooral in Schotland en Ierland gevestigd zijn, volledig afhankelijk zijn van de verkoop aan de viskwekers, die op hun beurt afhankelijk zijn van de producenten van voederstoffen. De voederstoffenproducenten en de grote viskwekerijen worden sterk gedomineerd door Noorse belangen en daar ontstaat het misbruik van de dominante marktpositie. Dat betekent met name een risico voor een speciaal stuk bedrijfskapitaal dat momenteel in handen is van de zalmkwekers in de EU, namelijk de genetische gegevens en DNA-code van de reproductievisbestanden. De commissaris realiseert zich ongetwijfeld dat dit van fundamenteel belang is. Wil hij toezeggen dat hij bij zijn verdere onderzoek, waaraan ik graag en naar beste vermogen zal meewerken, aan dat aspect van de situatie speciaal aandacht zal besteden?</p>
    </intervention>
    <intervention id="2-288" speaker_id="photo_generic" name="Fischler" is_mep="True" mode="spoken" role="Commissie">
      <p sl="de">Mijnheer de Voorzitter, geachte afgevaardigde, ik kan u alleen maar verzoeken om alle informatie waarover u de beschikking krijgt, ook aan ons door te geven. Wij zijn bereid om naar al deze kwesties een onderzoek in te stellen. Overigens ben ik het helemaal met uw opmerkingen eens.</p>
    </intervention>
    <intervention id="2-289" speaker_id="729" name="John PURVIS" is_mep="True" mode="spoken" nationality="United Kingdom" birth_date="06-07-1938" birth_place="St. Andrews " p_group="Group of the European People's Party (Christian Democrats) and European Democrats" m_state="GB">
      <p sl="en">Commissaris, ik sluit mij aan bij de dankwoorden van de heer MacCormick voor uw duidelijke beantwoording. Hij en ik hebben u en uw collega’s de afgelopen tijd wekelijks van informatie voorzien, maar wij hebben ontdekt dat er sprake is van een tamelijk omslachtige relatie tussen uzelf, voor aquacultuur, de heer Monti voor mededingingsbeleid en de heer Lamy voor handel. Dit maakt het leven erg ingewikkeld. Mag ik u alle drie vragen om de handen ineen te slaan en beter samen te werken, zodat er zo snel mogelijk een gerechtelijk onderzoek naar dit probleem kan worden ingesteld? Onze kiezers in Schotland zullen op deze manier het hoofd niet lang meer boven water kunnen houden.</p>
      <a text="(Applaus)"/>
    </intervention>
    <intervention id="2-290" speaker_id="photo_generic" name="Fischler" is_mep="True" mode="spoken" role="Commissie">
      <p sl="de">Mijnheer de Voorzitter, geachte dames en heren, sta mij toe om even iets te verduidelijken. Het klopt dat er een onderscheid tussen de landbouw en de visserij wordt gemaakt. Wat landbouwkwesties betreft, ben ik namelijk ook voor de internationale aspecten verantwoordelijk. Zo ben ik ook belast met de onderhandelingen voor de landbouwsector, bijvoorbeeld in het kader van de Wereldhandelsorganisatie. Voor de visserijsector is mijn collega Pascal Lamy echter verantwoordelijk voor internationale aangelegenheden.</p>
      <p sl="de">Ik zal uw suggestie echter ter harte nemen en zal tijdens onze volgende contacten waarborgen dat de betreffende informatie tijdig ter beschikking staat van alle personen die voor deze kwestie verantwoording dragen. Ik kan u overigens verzekeren dat wij op dit vlak regelmatig bi- en trilaterale contacten onderhouden.</p>
    </intervention>
    <intervention id="2-291" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Daar de vraagsteller afwezig is, komt vraag nr. 28 te vervallen.</p>
      <p sl="nl">Vraag nr. 29 van Bill Newton Dunn (H-0090/04):</p>
      <p sl="nl">Betreft: Gelijk speelveld voor verdachten die binnen de Unie worden aangeklaagd</p>
      <p sl="nl">Het Europees aanhoudingsbevel, en het voorgestelde Europees bewijsinzamelingsbevel, kunnen alleen goed werken indien de rechten van verdachten overal in de Unie op vergelijkbaar niveau liggen.</p>
      <p sl="nl">Wanneer denkt de Commissie een voorstel in te dienen voor een de gehele Unie omvattende overeenkomst inzake procedurele waarborgen voor verdachten? Dat wil zeggen, een voorstel dat moet voorzien in gelijke toegang tot advocaten en tolken, in bestrijding van immuniteit voor de politie, en in vergelijkbare interpretatie van de mensenrechten, waaronder het recht op vrijheid, het recht op een eerlijk proces en het recht om te zwijgen?</p>
    </intervention>
    <intervention id="2-292" speaker_id="photo_generic" name="Vitorino" is_mep="True" mode="spoken" role="Commissie">
      <p sl="en">De Commissie zal zeer binnenkort met een voorstel komen voor een kaderbesluit inzake een aantal procedurele rechten voor verdachten in strafzaken die overal in de Unie moeten gelden. Het ontwerpinstrument bevindt zich in de laatste fase van intern overleg binnen de Commissie. Als dat is afgerond en vertaald, zal het naar het Parlement en de Raad worden gestuurd. Het ontwerpkaderbesluit voorziet in vijf basisrechten: toegang tot juridische bijstand van een advocaat; gratis toegang tot tolk- en vertaaldiensten, zodat personen die het proces niet begrijpen of kunnen volgen speciale aandacht krijgen; het recht van buitenlandse gedetineerden op consulaire bijstand; en het recht op schriftelijke informatie over hun rechten.</p>
      <p sl="en">Met betrekking tot het zwijgrecht heeft de Commissie de Law Society in Engeland en Wales gevraagd onderzoek te doen naar het verzamelen van en omgaan met bewijsmateriaal, met inbegrip van de vraag hoe het zwijgrecht in alle lidstaten en in de toetredende landen wordt geïnterpreteerd. Zodra de Commissie het verslag van dit onderzoek heeft ontvangen, zal zij beoordelen in hoeverre een voorstel op dit gebied nodig is.</p>
      <p sl="en">Immuniteit voor de politie valt niet onder de bevoegdheid van de Europese Unie, aangezien de handhaving van de openbare orde en de bescherming van de binnenlandse veiligheid nadrukkelijk van de invloedssfeer van het Verdrag inzake de Europese Unie zijn uitgesloten.</p>
    </intervention>
    <intervention id="2-293" speaker_id="1394" name="Bill NEWTON DUNN" is_mep="True" mode="spoken" nationality="United Kingdom" p_group="Renew Europe Group" m_state="GB">
      <p sl="en">Hartelijk dank voor uw antwoord, commissaris. Dat klinkt bemoedigend. Ik realiseer mij dat dit voorstel een gigantisch mijnenveld zal worden. Neem bijvoorbeeld het aanhoudingsbevel, dat door alle lidstaten is geratificeerd, maar nog door slechts acht in nationale wetgeving is omgezet. Het zal heel moelijk worden om dit voorstel erdoor te krijgen, maar u hebt de steun van onze commissie.</p>
      <p sl="en">U zult met twee grote hindernissen te maken krijgen. Het is een kwestie van wederzijdse erkenning versus standaardisering. Standaardisering zou beter zijn, maar wederzijdse erkenning is eenvoudiger. Hoe gaat u dat aanpakken en ervoor zorgen dat het werkt? Wij hebben immers ook het Europees Verdrag tot bescherming van de rechten van de mens, en iedere slimme advocaat zal onmiddellijk zeggen dat hij iemand anders’ bevoegdheid om een vonnis uit te spreken niet erkent en dat hij in beroep zal gaan in Straatsburg. Hoe gaat u ervoor zorgen dat dit in de praktijk toch werkt? Dat wordt heel moeilijk en ik hoop dat u mij op dat punt enigszins gerust kunt stellen.</p>
    </intervention>
    <intervention id="2-294" speaker_id="photo_generic" name="Vitorino" is_mep="True" mode="spoken" role="Commissie">
      <p sl="en">Ik ben het met u eens dat dit buitengewoon moeilijk is, aangezien bijna de helft van de lidstaten meent dat er geen rechtsgrondslag is om deze vraagstukken op het niveau van de Europese Unie te behandelen. Daar denkt de Commissie anders over.</p>
      <p sl="en">Wij denken dat het voor wederzijdse erkenning, die de hoeksteen is van de justitiële samenwerking op het gebied van het strafrecht, noodzakelijk is dat de lidstaten elkaar vertrouwen. Om een dergelijk klimaat van wederzijds vertrouwen tot stand te brengen, is het tot op zekere hoogte nodig om een minimumniveau van harmonisatie, of op zijn minst onderlinge aanpassing van het strafrecht, te realiseren. Daarbij horen ook procedurele waarborgen.</p>
      <p sl="en">Wij werken niet in het luchtledige; het Europees Verdrag tot bescherming van de rechten van de mens schrijft een aantal normen voor. Wij zijn van mening dat wij op Europees niveau verder moeten werken en specifieker moeten aangeven hoe de procedurele waarborgen die al in het Europees Verdrag tot bescherming van de rechten van de mens zijn vastgelegd, dienen te worden gebruikt. Wij zullen ons voorstel binnen niet al te lange tijd presenteren en wij zullen trachten het door de Raad te loodsen. Dat zal niet gemakkelijk zijn, maar ik ben vastbesloten om die weg te volgen.</p>
    </intervention>
    <intervention id="2-295" speaker_id="4548" name="Professor Sir Neil MacCORMICK" is_mep="True" mode="spoken" nationality="United Kingdom" birth_date="27-05-1941" birth_place="Glasgow - Scotland" p_group="Group of the Greens/European Free Alliance" m_state="GB">
      <p sl="en">Commissaris, u zult er begrip voor hebben dat ik deze situatie onbevredigend vind. U vindt dat zelf ongetwijfeld ook. Toen het Europees aanhoudingsbevel werd ingevoerd, werd ons verzekerd dat er heel snel daarna doeltreffende communautaire minimumnormen zouden volgen. Nu komen wij erachter dat dat helemaal niet zal gebeuren. Diegenen onder ons die hebben voorgesteld een Europees habeas corpus in het aanhoudingsbevel op te nemen, waaronder ook ikzelf, zien zich nu gesterkt in hun overtuiging dat dit inderdaad verstandig zou zijn geweest. Commissaris, u heeft zich altijd sterk gemaakt voor dit onderwerp. Bent u het met mij eens als ik zeg dat de lidstaten, als de nieuwe grondwet in werking zou treden, zich in de toekomst bij de uitvoering van de Europese aanhoudingsbevelen moeten onderwerpen aan het Handvest van de grondrechten van de Europese Unie en dat dit recht bindend is, aangezien zij immers door de Europese aanhoudingsbevelen uit te voeren de Europese wet ten uitvoer leggen?</p>
    </intervention>
    <intervention id="2-296" speaker_id="photo_generic" name="Vitorino" is_mep="True" mode="spoken" role="Commissie">
      <p sl="en">Mijnheer MacCormick, ik deel uw opvatting dat de situatie onbevredigend is, maar desondanks is er, zoals ik al zei, geen vacuüm. Ten eerste is er het Europees Verdrag tot bescherming van de rechten van de mens, waarin regels zijn vastgelegd met betrekking tot een eerlijke procesgang en dat is ondertekend door alle lidstaten en toetredingsstaten. Ten tweede bevat het kaderbesluit van de Raad betreffende het Europees aanhoudingsbevel zelf bepaalde specifieke procedureregels en, ten derde, sta ik volledig achter het idee dat het Handvest van de grondrechten juridisch bindend wordt en een grondwettelijke status krijgt. Ik weet zeker dat, zodra we de ondergeschikte zaken met betrekking tot de stemmenweging geregeld hebben, dit Handvest van kracht zal worden.</p>
    </intervention>
    <intervention id="2-297" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Daar de vraagsteller afwezig is, komt vraag nr. 30 te vervallen.</p>
      <p sl="nl">Tweede deel</p>
      <p sl="nl">Vragen aan de heer Fischler</p>
    </intervention>
    <intervention id="2-299" speaker_id="photo_generic" name="Fischler" is_mep="True" mode="spoken" role="Commissie">
      <p sl="de">Mijnheer de Voorzitter, dames en heren, op 13 december 2003 heeft de Europese Raad toestemming gegeven voor de oprichting van een Europees Bureau voor visserijbeheer. De Commissie zal het betreffende voorstel nog deze maand voorleggen. In dat voorstel zullen wij de taken van deze nieuwe instantie definiëren. De belangrijkste taak van het Bureau is het coördineren van het gezamenlijke gebruik van de controlediensten in de lidstaten. Die controles zullen onder andere door multinationale teams uitgevoerd worden. De Commissie zal in dat verband de te hanteren inspectiestrategieën, zoals benchmarking, en de gemeenschappelijke prioriteiten vastleggen. Wij zullen ook deskundigen uit de lidstaten bij de invulling van het Bureau betrekken. Daarnaast zullen ook de verschillende belangengroepen worden geraadpleegd. Naar verwachting zal in september een onderzoek naar de operationele aspecten van dit Bureau worden uitgevoerd. De resultaten van dat onderzoek kunnen vervolgens in het kader van het besluit van de Raad worden besproken. Tijdens mijn laatste bezoek aan Vigo heeft de Galicische visserijsector mij ook suggesties gedaan over een mogelijke vestigingsplaats van het Bureau. Ik laat deze suggesties - ook in het kader van eerder genoemd onderzoek - uiteraard uitgebreid bestuderen. Zodra ons voorstel door de Raad is aangenomen, kunnen wij de raad van beheer en de directeur benoemen. Vanaf dat moment is deze onderneming als het ware operationeel.</p>
    </intervention>
    <intervention id="2-300" speaker_id="4380" name="Camilo NOGUEIRA ROMÁN" is_mep="True" mode="spoken" nationality="Spain" birth_date="22-11-1936" birth_place="Vigo" p_group="Group of the Greens/European Free Alliance" m_state="ES">
      <p sl="pt">Mijnheer de commissaris, zoals u wellicht zult begrijpen, ben ik op de hoogte van uw bezoek aan Vigo, mijn geboortestad. Ik weet dat de visserijsector van Vigo, die in Galicië, Spanje en Europa een belangrijke plaats inneemt, onlangs een reeks voorstellen heeft geformuleerd in verband met de functies en bevoegdheden van dat Bureau. Ik denk dat u op die suggesties een concreet antwoord moet geven. Sterker nog, ik denk dat u een open dialoog met de sector moet aangaan om het reglement van het bureau vast te stellen. Mijns inziens moet dat orgaan fungeren als onmisbare schakel tussen de vakmensen en de wetenschappelijke instellingen. Ik wil u in elk geval expliciet vragen of de Commissie al een voorstel van de Spaanse regering heeft ontvangen om het bureau in Vigo te vestigen. Verder zou ik graag van u vernemen wanneer het Bureau volledig operationeel zal zijn.</p>
    </intervention>
    <intervention id="2-301" speaker_id="photo_generic" name="Fischler" is_mep="True" mode="spoken" role="Commissie">
      <p sl="de">Mijnheer de Voorzitter, het officiële voorstel voor de vestigingsplaats van dit Bureau hebben wij nog niet ontvangen. Ik heb er echter al op gewezen dat wij daarvoor nog voldoende tijd hebben, omdat wij eerst nog de noodzakelijke rechtsgrondslag dienen te creëren. In dat verband zullen wij ook snel een voorstel voor een locatie doen, waarna dat voorstel vervolgens ook weer in de wetgevingsprocedure geïntegreerd dient te worden.</p>
    </intervention>
    <intervention id="2-302" speaker_id="2000" name="Daniel VARELA SUANZES-CARPEGNA" is_mep="True" mode="spoken" nationality="Spain" birth_date="01-04-1951" birth_place="Lugo" p_group="Group of the European People's Party (Christian Democrats) and European Democrats" m_state="ES">
      <p sl="es">Mijnheer de Voorzitter, ik zou naar aanleiding van de vragen graag nog een concrete vraag willen stellen. Zoals al is gezegd is het duidelijk dat de Raad heeft besloten dat dit Bureau in Spanje moet komen en dat de - democratisch gekozen – Spaanse premier Aznar aannam dat het in de stad Vigo moest worden gevestigd. Ik geloof dat ook de Commissie dat veronderstelde, aangezien de commissaris daar al is geweest. Daarom ga ik ervan uit dat daar geen enkele twijfel over bestaat.</p>
      <p sl="es">Wat de visserijsector nu uiteraard bezighoudt is wanneer dit Bureau operationeel wordt. Ik denk dat het Parlement zich nog moet uitspreken over het Commissievoorstel, en dat het Bureau - na de vorming van het nieuwe Parlement in juli - in september in de operationele fase kan komen, zoals de commissaris ook heeft aangegeven.</p>
      <p sl="es">Als het Parlement zich in de herfst – september of oktober – uitspreekt en een positief oordeel velt, wil dat dan zeggen dat dit Bureau in 2005 al zou kunnen functioneren en dat alle formaliteiten om het operationeel te laten worden dan zijn afgewikkeld, of kunnen alle formaliteiten pas worden afgewikkeld nadat de nieuwe grondwet in werking is getreden?</p>
    </intervention>
    <intervention id="2-303" speaker_id="photo_generic" name="Fischler" is_mep="True" mode="spoken" role="Commissie">
      <p sl="de">Mijnheer de Voorzitter, om misverstanden te voorkomen, wil ik graag duidelijk maken dat dit Bureau zonder rechtsgrondslag niet met zijn werkzaamheden kan beginnen. Ik heb erop gewezen dat de Commissie nog deze maand een voorstel voor een rechtsgrondslag zal voorleggen. De Commissie maakt wat dat betreft haast. Vervolgens dienen zowel de Visserijraad als het Parlement hun standpunt te bepalen en een besluit hierover te nemen.</p>
      <p sl="de">Zoals het er nu voor staat, zal een standpunt van het Parlement waarschijnlijk pas na de Parlementsverkiezingen haalbaar zijn. Dat betekent dat ook de Raad pas tegen het einde van dit jaar een besluit kan nemen. Pas daarna kan er een begin worden gemaakt met de aanbestedingsprocedure en met het werven van personeel. Dat zal zeker een gedeelte van volgend jaar in beslag nemen. Helaas is dat zowel juridisch als technisch niet sneller te regelen. Tot het moment dat de rechtsgrondslag van kracht is, zullen wij ook geen aanspraak op financiële middelen kunnen maken.</p>
    </intervention>
    <intervention id="2-304" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Vraag nr. 32 van Paulo Casaca (H-0072/04):</p>
      <p sl="nl">Betreft: Noodmaatregelen om de verkwanseling van de visbestanden in de wateren van de Azoren een halt toe te roepen</p>
      <p sl="nl">Vooruitlopend op de liberalisering van de toegang tot de wateren van de Azoren, die op 1 augustus 2004 in werking zal treden, zijn tientallen niet op de Azoren geregistreerde vaartuigen de wateren van de Azoren binnengevaren, naar zij beweren met vergunningen die zijn afgegeven door derde lidstaten.</p>
      <p sl="nl">De Portugese autoriteiten bleken niet in staat te zijn te controleren welk vistuig deze vaartuigen gebruiken, hoeveel vis zij vangen en op welke vissoort zij het gemunt hebben. De regionale autoriteiten van de Azoren vrezen dan ook dat nog voor de bepalingen van verordening (EG) 1954/2003 in werking zijn getreden de visbestanden al verkwanseld zijn.</p>
      <p sl="nl">Wanneer is de Europese Commissie op grond van de haar door het Verdrag toegekende bevoegdheden en haar verplichtingen als hoedster van het Verdrag, voornemens de noodzakelijke noodmaatregelen te treffen om onmiddellijk paal en perk aan deze situatie te stellen?</p>
      <p sl="nl">Wanneer is de Europese Commissie voornemens haar aanvaarding van het standpunt van de Raad te herzien nu steeds duidelijker blijkt dat genoemde verordening in strijd is met de grondrechten van de bevolking en het milieu die in het Verdrag zijn neergelegd?</p>
    </intervention>
    <intervention id="2-305" speaker_id="photo_generic" name="Fischler" is_mep="True" mode="spoken" role="Commissie">
      <p sl="de">Mijnheer de Voorzitter, dames en heren, uiteraard is de Commissie op de hoogte van het feit dat er zich Spaanse vissersboten in de wateren van de Azoren bevinden. Bij de Portugese autoriteiten lijkt echter een bepaald misverstand te bestaan over de toepassing van Verordening (EG) 1954/2003. In artikel 5 van deze verordening is vastgelegd op welke voorwaarden de visvangst in de wateren rondom de Azoren, Madeira en de Canarische Eilanden is toegestaan. Op basis van dat artikel kunnen de lidstaten de visserij tot 100 zeemijlen vanuit de kust beperken tot vaartuigen die in de havens van de betreffende eilanden geregistreerd zijn. Deze bepaling is als sinds 14 november 2003 van kracht. Het is de taak van de lidstaten om te zorgen dat deze voorschriften ook in acht worden genomen. De aanwezigheid van Spaanse vaartuigen in de wateren van de Azoren buiten de grens van 100 zeemijlen vereist dan ook niet de dringende maatregelen waar u om verzocht heeft, mijnheer Casaca. Die schepen houden zich namelijk aan de geldende regels voor de toegang tot deze wateren.</p>
      <p sl="de">Sta mij toe om in dit verband de toelichting in herinnering te roepen die de Commissie heeft gegeven naar aanleiding van het aannemen van verordening 1954/2003 door de Raad. In die toelichting hebben wij ook een verbod op de sleepnetvisserij in de wateren van de Azoren aangekondigd om beschadigingen aan de kwetsbare ecosystemen op de zeebodem te voorkomen. Op 3 februari van dit jaar hebben wij de Raad een voorstel voor een verordening op dit vlak voorgelegd. Daarnaast voert de Commissie ook een continue dialoog met de betrokken lidstaten om een zo soepel mogelijke toepassing van de nieuwe voorschriften te bewerkstelligen.</p>
    </intervention>
    <intervention id="2-306" speaker_id="4447" name="Paulo CASACA" is_mep="True" mode="spoken" nationality="Portugal" birth_date="02-07-1957" birth_place="Lisboa" p_group="Socialist Group in the European Parliament" m_state="PT">
      <p sl="pt">Mijnheer de Voorzitter, mijnheer de commissaris, u hebt niet gerefereerd aan artikel 15 van de door u genoemde verordening. U bent dat wellicht vergeten. Daarin wordt duidelijk gesteld dat de regelgeving die momenteel in de wateren van de Azoren van toepassing is, zal worden afgeschaft op de vroegste van de volgende data: op 1 augustus of op de datum van inwerkingtreding van de verordening betreffende de visserij-inspanning, die momenteel nog niet van kracht is.</p>
      <p sl="pt">Niemand kan dit artikel zomaar herroepen. De juridische diensten van de Raad zijn de enige die zich tot dusver over deze kwestie hebben uitgesproken, zoals blijkt uit de notulen van de Raad van 19 februari, en zij hebben nadrukkelijk verklaard dat deze datum geëerbiedigd moet worden. Ik zou de commissaris dan ook willen vragen met welk recht hij een artikel wil intrekken dat slechts één mogelijke interpretatie heeft en de territoriale wateren van de Azoren beschermt tot 31 juli.</p>
    </intervention>
    <intervention id="2-307" speaker_id="photo_generic" name="Fischler" is_mep="True" mode="spoken" role="Commissie">
      <p sl="de">Mijnheer de Voorzitter, mijnheer Casaca, ten eerste kan ik u de verzekering geven dat wij onze juridische diensten geraadpleegd hebben, en deze staan volledig achter het standpunt dat ik zojuist uiteengezet heb.</p>
      <p sl="de">In beginsel hebben wij namelijk het volgende besloten: Enerzijds hebben wij een nieuwe grens tot 100 zeemijlen vastgelegd, maar anderzijds is ook de zone voor de vangstbescherming tot meer vissoorten uitgebreid. In het verleden was in feite alleen maar de tonijnvisserij beschermd. Ik kan u op dit punt dan ook niet helpen, ook al doet u daarvoor een beroep op artikel 15. De Spaanse handelwijze in het geval dat u aanhaalt, was correct.</p>
    </intervention>
    <intervention id="2-308" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Vraag nr. 33 van María Izquierdo Rojo (H-0091/04):</p>
      <p sl="nl">Betreft: Erkenning van de Spaanse productierealiteit bij de komende olijfolie-GMO</p>
      <p sl="nl">Bij de hervorming van de olijven-GMO van 1998 is een overgangsperiode vastgesteld om te kunnen beschikken over betrouwbare gegevens over de olijfoliesector naar aanleiding van protesten uit Spanje over de bijstelling van het nationaal quota. Uit deze gegevens en de evolutie van de bestaande GMO is gebleken dat deze inderdaad onvoldoende was en discriminerend in vergelijking tot de productierealiteit van andere lidstaten. De Spaanse en Andalusische olijfboeren ontvangen inderdaad gemiddeld de minste steun; zij zijn gedurende deze tijd voor gemiddeld 33 procent de dupe geweest.</p>
      <p sl="nl">Dit nadeel moet voor de toekomst rechtgetrokken worden. De nieuwe olijfolie-GMO biedt de Commissie de kans de nationale Spaanse kwaliteit aan te passen aan de Spaanse productierealiteit en te verhinderen dat een discriminerende situatie voortduurt die ernstige budgettaire gevolgen zou hebben voor de olijfolieregio's en kantons voor wie deze productie van fundamenteel economisch belang is.</p>
      <p sl="nl">Gaat de Commissie de noodzakelijke hervorming doorvoeren en het Spaanse financieel plaatje aanpassen aan de Spaanse productierealiteit?</p>
    </intervention>
    <intervention id="2-309" speaker_id="photo_generic" name="Fischler" is_mep="True" mode="spoken" role="Commissie">
      <p sl="de">Mijnheer de Voorzitter, sta mij toe om er allereerst op te wijzen dat wij vanavond zullen debatteren over de kwesties die in de laatste vragen aan de orde zijn gesteld. Vanavond vindt immers het debat plaats over de hervorming van de olijfoliesector, de tabakssector, de katoensector en de hopsector.</p>
      <p sl="de">Dan de vraag zelf. Het algemene uitgangspunt bij de hervorming van het gemeenschappelijk landbouwbeleid in juni van het afgelopen jaar was dat de nationale geldbedragen overeen dienden te komen met het gemiddelde van de subsidies die tijdens de referentieperiode zijn toegekend. Er is geen reden om voor olijfolie een ander criterium te hanteren. Ook de Raad van ministers heeft inmiddels besloten om conform de hervormingscriteria van juni te handelen. Een toetsing op dit moment van de nationale garantiequota zou ook strijdig zijn met de redenen die wij in 1998 hebben aangevoerd voor de invoering van die garantiequota. Toen is ook besloten dat de lidstaten zelf verantwoordelijk zijn voor het in de hand houden van productiestijgingen. De hoogte van de nationale garantiequota is toentertijd bepaald op basis van de toenmalige structurele omvang van de sector in de diverse productielidstaten. Dat is ook in latere onderzoeken bevestigd. Waarschijnlijk weet u dat het aandeel van Spanje aan de totale maximumquota in 1998 43 procent bedroeg. Dat percentage ligt tussen de 39 procent voor de geëxploiteerde olijfbomen en de 44 procent voor het teeltoppervlak voor olijven. Vanuit die optiek is de hoeveelheid steun die hier ter discussie staat alleszins redelijk.</p>
    </intervention>
    <intervention id="2-310" speaker_id="1190" name="María IZQUIERDO ROJO" is_mep="True" mode="spoken" nationality="Spain" birth_date="13-09-1946" birth_place="Oviedo" p_group="Group of the Party of European Socialists" m_state="ES">
      <p sl="es">Mijnheer de Voorzitter, geachte commissaris, zoals u weet is deze hervorming in het geval van Spanje gebaseerd op oude quota. U weet dat Spanje wat dit betreft een bijzonder geval is. Bovendien wijzen alle verrichte studies en onderzoeken uit dat de Spaanse productierealiteit inderdaad anders is dan altijd is aangenomen.</p>
      <p sl="es">Spanje is de dupe geweest van zijn productiequota, dat is wel duidelijk. Het is daarom van belang dat dit ook erkend wordt, want Spanje is niet de enige lidstaat die zich in deze situatie bevindt.</p>
      <p sl="es">Als wij er rekening mee houden dat het in de praktijk zo is dat de nieuwe hervorming van het GLB betekent dat de vorige periode wordt afgesloten – en als iets wordt afgesloten, dan moet er rekening worden gehouden met de “reële werkelijkheden” en niet met oude werkelijkheden; en als wij er rekening mee houden dat Spanje gedurende de periode die wij nu afsluiten de dupe is geweest van de situatie – en dat is duidelijk aantoonbaar – door een onevenwichtigheid in zijn productierealiteit; en als wij er tevens rekening mee houden dat u altijd zeer hoopvol bent geweest over de Spaanse olijfboomgaarden en hun potentieel op het gebied van de gezondheid en de milieubescherming, dan vraag ik u, mijnheer de commissaris: “Ziet u geen mogelijkheid om de nu bestaande productierealiteit te weerspiegelen in het nationale budget?” Wij eisen transparantie en een aangepast quotum.</p>
    </intervention>
    <intervention id="2-311" speaker_id="photo_generic" name="Fischler" is_mep="True" mode="spoken" role="Commissie">
      <p sl="de">Mijnheer de Voorzitter, ik moet eerlijk zeggen dat ik het niet met mevrouw Izquierdo Rojo eens ben dat Spanje de dupe zou zijn. In 1998 heeft er namelijk een hervorming plaatsgevonden waarbij overeenstemming is bereikt over de maximale quota. Ook Spanje is daar toentertijd mee akkoord gegaan, dus kan er niet achteraf worden beweerd dat Spanje hiervan de dupe is geworden.</p>
      <p sl="de">Daarnaast, mevrouw Izquierdo Rojo, wil ik graag de volgende opmerking maken: Datgene wat u verlangt, komt uiteindelijk op niets anders neer dan meer dan honderd miljoen euro extra steun voor uitsluitend de Spaanse sector. Dat is een probleem. Ik kan namelijk niet én de doelstelling verwezenlijken om deze kwestie budgetneutraal af te handelen én u tegelijkertijd tegemoet komen door te zeggen dat wij die extra honderd miljoen euro ergens vandaan zullen halen. Die extra honderd miljoen euro zijn er gewoon niet.</p>
    </intervention>
    <intervention id="2-312" speaker_id="6020" name="Ioannis PATAKIS" is_mep="True" mode="spoken" nationality="Greece" birth_date="22-11-1940" birth_place="Nikaia - Larissa" p_group="Confederal Group of the European United Left/Nordic Green Left" m_state="GR">
      <p sl="el">Mijnheer de Voorzitter, de herziening van 1998 heeft in Spanje en Griekenland zware problemen veroorzaakt, meer bepaald het quotum van 419.000 ton op basis van de gegevens van DG Landbouw, waaruit is gebleken dat de productie in Griekenland meer dan 600.000 ton bedroeg. Het quotum van 419.000 ton heeft de kleine olijfolieproducenten zwaar in de problemen gebracht. Het ministerie van Landbouw heeft namelijk de productie verlaagd en dit is het resultaat. U weet dat er in Griekenland voortdurend boerenprotest is, want dit is een onrechtvaardig laag quotum voor de producenten van olijfolie.</p>
      <p sl="el">Terugkomend op de vraag van de Spaanse collega denk ik dat het onrecht in Griekenland even groot is en daarom moeten er andere quota komen, meneer de commissaris.</p>
    </intervention>
    <intervention id="2-313" speaker_id="photo_generic" name="Fischler" is_mep="True" mode="spoken" role="Commissie">
      <p sl="de">Mijnheer Patakis, helaas moet ik u op dit punt corrigeren. De situatie is absoluut niet met die van Spanje te vergelijken. Juist als vertegenwoordiger van Griekenland is het niet verstandig om een dergelijke argumentatie te hanteren. Het nationale garantiequotum voor Griekenland bedroeg in 1998 ten tijde van de vaststelling namelijk inderdaad 419.500 ton en dat komt overeen met 23,6 procent van het EU-totaal. Als u dat met het percentage bomen in Griekenland vergelijkt - slechts 20 procent van het totaal - en met het aantal hectares - dat is maar 18,8 procent van de oppervlakte in de EU - zou het eigenlijk eerder gerechtvaardigd zijn om een deel van uw garantiequotum aan Spanje over te dragen dan dat wij de richting inslaan die u wenst.</p>
    </intervention>
    <intervention id="2-314" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Zoals de geachte commissaris en afgevaardigden weten, vindt er vanavond een belangrijk landbouwdebat plaats waarbij er gelegenheid is gezichtspunten uit te wisselen.</p>
      <p sl="nl">Daar de vraagsteller afwezig is, komt vraag nr. 34 te vervallen.</p>
      <p sl="nl">Vraag nr. 35 van Carlos Lage (H-0121/04):</p>
      <p sl="nl">Betreft: Gebruik van bepaalde traditionele wijnbenamingen door derde landen</p>
      <p sl="nl">Op 23 februari jl. keurde de Europese Commissie een rist wijzigingen goed op Verordening (EG) 753/2002 die het gebruik van bepaalde "traditionele benamingen" van wijn door derde landen toelaten. Het betreft onder meer de benamingen "tawny", "ruby", "vintage" en "late bottled", die exclusief gebruikt worden voor portwijn, en andere die typisch zijn voor madera en een aantal andere Portugese regionale wijnen. Het lijdt geen twijfel dat de wijzigingen van de Commissie een negatieve impact zullen hebben op de productie van en de handel in al die wijnen, maar de weerslag zal vooral voelbaar zijn voor de portwijn, zowel wat het economisch belang ervan betreft voor een uitgestrekt gebied als de productiezone langs de Douro, met ca. 33.000 wijnboeren, als wat de ontvangsten betreft - meer dan 2/3 van de uitvoer van wijn en ongeveer 1/5 van de uitvoer van landbouwproducten. Bovendien is het gevaar niet denkbeeldig dat door het "vulgariseren" van benamingen die uitsluitend refereren aan portwijn en het belang en de kwaliteit daarvan, het imago van de port in de wereld een flinke deuk krijgt.</p>
      <p sl="nl">Meent de Commissie niet dat zij op haar foute beslissing moet terugkomen? Welke waarborgen kan de Commissie bieden dat haar besluit het imago van de portwijn in de wereld niet zal aantasten, in het bijzonder wat de echtheid, de bekendheid en de herkenbaarheid door de consument betreft?</p>
    </intervention>
    <intervention id="2-315" speaker_id="photo_generic" name="Fischler" is_mep="True" mode="spoken" role="Commissie">
      <p sl="de">Mijnheer de Voorzitter, dames en heren, u bent waarschijnlijk op de hoogte van traditionele Engelse benamingen als ruby, vintage, tawny en late bottled . Deze benamingen zijn op communautair niveau uitsluitend beschermd voor in Portugal geproduceerde en met alcohol verrijkte kwaliteitswijnen. Met andere woorden: Het is elders toegestaan om deze traditionele benamingen vrijelijk voor andere kwaliteitswijnen te gebruiken.</p>
      <p sl="de">Om deze, in Portugal traditionele benamingen te mogen gebruiken, dient een derde land echter wel aan de volgende voorwaarden te voldoen:</p>
      <p sl="de">Ten eerste: De benaming dient specifiek te zijn, dat wil zeggen deze dient als kwaliteitsbenaming erkend te zijn.</p>
      <p sl="de">Ten tweede: De benaming dient karakteristiek te zijn of een bepaalde reputatie te hebben, dat wil zeggen dat de doorsnee consument in staat moet zijn om de betreffende benaming als een onderscheidend kenmerk te herkennen voor een bepaalde wijn ten opzichte van een andere wijn.</p>
      <p sl="de">Ten derde: De benaming moet binnen het territorium van het derde land al van oudsher gebruikt worden.</p>
      <p sl="de">Ten vierde: De regels die het derde land zijn vastgelegd, mogen de Europese consumenten niet misleiden als de wijn uit dat derde land op een communautaire markt wordt aangeboden.</p>
      <p sl="de">Ten vijfde: De officiële taal in het betreffende land moet Engels zijn. Dat geldt dus bijvoorbeeld voor Zuid-Afrika, Australië of de Verenigde Staten. Indien Engels niet de officiële taal is, moet het gebruik van deze taal in de wetgeving van het betreffende land voorzien zijn. Daarnaast dient de betreffende traditionele benaming al minstens 25 jaar continu in het Engels gebruikt te zijn. Aangezien Engels niet de officiële taal van derde landen zoals Argentinië, Chili of Brazilië is en de wetgeving van deze landen ook geen bepaling hieromtrent bevat, mogen deze landen die traditionele benamingen ook niet op de communautaire markten gebruiken.</p>
      <p sl="de">Om een traditionele benaming in de Gemeenschap te kunnen gebruiken, dient een derde land een dossier aan de Commissie te overleggen. De Commissie zal dat gebruik vervolgens alleen toestaan als aan de vele, door mij genoemde voorwaarden is voldaan. Het Comité van beheer neemt ook aan deze procedure deel, zodat de inspraak van de lidstaten hierbij gewaarborgd is.</p>
      <p sl="de">De wijziging van de aanduidingenverordening zal geen negatief effect op de handel hebben, omdat het aantal traditionele benamingen voor wijnen die met alcohol zijn verrijkt, beperkt is en derde landen hoofdzakelijk normale of gewone wijnen uitvoeren.</p>
    </intervention>
    <intervention id="2-316" speaker_id="2161" name="Carlos LAGE" is_mep="True" mode="spoken" nationality="Portugal" birth_date="21-11-1943" birth_place="Valpaços" p_group="Group of the Party of European Socialists" m_state="PT">
      <p sl="pt">Mijnheer de commissaris, ik dank u voor uw toelichting. U bent van oordeel dat prestigieuze benamingen meer zijn dan een willekeurig etiket op een fles en kunst, techniek en tijd vergen. Tegelijkertijd komt u ons hier zeggen dat deze benamingen gebruikt mogen worden door derde landen die aan een reeks voorwaarden voldoen. U hebt die vereisten hier opgesomd.</p>
      <p sl="pt">Bent u ook van oordeel dat de genoemde voorwaarden ons zullen beschermen tegen vervalsing, namaak en fraude? Ik niet, mijnheer de commissaris! Ik denk dat deze maatregel in de toekomst ernstige schade zal berokkenen aan een grote, duidelijk afgebakende regio, de belangrijkste ter wereld, de regio van de portwijn, die eenvijfde van de Portugese uitvoer van landbouwproducten vertegenwoordigt. Ik deel uw standpunt helaas niet, mijnheer de commissaris. Ik betwijfel ten zeerste of de voorwaarden en garanties die u ons in deze verordening geeft de kwaliteit van de voornoemde traditionele benamingen daadwerkelijk zullen beschermen.</p>
    </intervention>
    <intervention id="2-317" speaker_id="photo_generic" name="Fischler" is_mep="True" mode="spoken" role="Commissie">
      <p sl="de">Mijnheer de Voorzitter, voor alle duidelijkheid: Ik ben het uiteraard helemaal met de heer Lage eens dat deze benamingen ook kwaliteitsaanduidingen zijn en een economische meerwaarde vertegenwoordigen bij het op de markt brengen van deze wijnen. Dat is absoluut waar. Aan de andere kant zullen wij ons ook aan bepaalde regels moeten houden. Als wij dat niet doen, lopen wij het gevaar dat de Wereldhandelsorganisatie (WTO) een aanklacht tegen ons indient. Als wij die procedure verliezen, is ons hele beschermingssysteem ontwricht. Ik ben van mening dat de regelingen die wij gecreëerd hebben, in elk geval toereikend zijn om voldoende bescherming te waarborgen.</p>
      <p sl="de">Een andere kwestie is het door u aan de orde gestelde risico op misbruik of vervalsingen. Door die nieuwe bepalingen wordt het risico op vervalsingen niet groter of kleiner. Dat risico bestaat namelijk altijd omdat het heel aantrekkelijk is om die kwaliteitsbenamingen te gebruiken. Om dat risico terug te dringen, zullen wij niet alleen voor voldoende controles moeten zorgen, maar dienen wij er ook attent op te zijn dat dergelijke benamingen niet onterecht gebruikt worden; iets wat in het verleden bij herhaling is gebeurd. Op dit punt is het met name van belang dat de samenwerking met de douaneautoriteiten goed functioneert. Dergelijke importproducten kunnen namelijk niet zo maar de grens passeren, maar dienen aangegeven te worden.</p>
    </intervention>
    <intervention id="2-318" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Vraag nr. 36 van Richard Howitt (H-0126/04):</p>
      <p sl="nl">Betreft: Tussentijdse herziening van de suikerordening</p>
      <p sl="nl">Hoe staat de Commissie, haar onlangs afgelegde verklaring over de tussentijdse herziening van de suikerordening in overweging nemend, tegen het voorstel van de minst ontwikkelde ACS-landen om voor de suiker die zij naar Europa exporteren een quotum te handhaven tegen dezelfde of bijna dezelfde prijzen als nu?</p>
    </intervention>
    <intervention id="2-319" speaker_id="photo_generic" name="Fischler" is_mep="True" mode="spoken" role="Commissie">
      <p sl="de">Mijnheer de Voorzitter, mijnheer Howitt, geachte dames en heren, in de mededeling van de Commissie van 29 september 2003 hebben wij drie opties voorgesteld, waarvan er één op een quotumsysteem is gebaseerd. Uit een grondige analyse van de consequenties is gebleken dat de tenuitvoerlegging van de overeenkomst “Alles behalve wapens” met behulp van een gestructureerd systeem van leveringsrechten tot soortgelijke resultaten zou leiden als de “status-quoscenario’s”. Daarom hebben wij besloten om de optie “vaste quota” als een variant van de optie “status-quo” te categoriseren. Dat betekent dat alle opties nog steeds bespreekbaar zijn.</p>
      <p sl="de">Ik wil er echter ook op wijzen dat het initiatief “Alles behalve wapens” het onderdeel van het algemene preferentiële stelsel van de EG is, waarin een volledige liberalisering van de suikerinvoer uit de minst ontwikkelde landen vanaf 2009 wordt voorzien. Tot die tijd zal de suikerhandel normaal gesproken op dezelfde basis verlopen als de handel in andere landbouwproducten. Een beleid ten opzichte van de least developed countries op basis van kwantitatieve flexibiliteit en overeengekomen kwantitatieve beperkingen zou twijfels kunnen oproepen in verband met de WTO-compatibiliteit als dat beleid als een soort vrijwillige uitvoerbeperking beschouwd zou worden. Zoals u uit mijn uiteenzettingen af kunt leiden, zullen wij de situatie van de minst ontwikkelde landen niet uit het oog verliezen en ook zeer serieus nemen bij onze beraadslagingen over de toekomst van de suikersector.</p>
      <p sl="de">Ik heb op drie maart een gesprek gehad met ministers uit de minst ontwikkelde landen. Die ministers hebben toen een nieuw initiatief voorgelegd met betrekking tot een van invoerrechten vrijgestelde, preferentiële toegang van hun suiker tot de communautaire markt. Wij zullen dit voorstel nauwkeurig bestuderen. Dat geldt overigens ook voor alle andere bijdragen aan onze voorbereidingen voor een hervorming van de gemeenschappelijke suikerordening. Het doel van het genoemde initiatief is een uitbreiding van de beperkte toegang tot een langere periode. Bij het uitwerken van de voorstellen zal met alle ingediende bijdragen rekening worden gehouden. Wij zullen de betreffende voorstellen overigens in de komende zomer presenteren.</p>
    </intervention>
    <intervention id="2-320" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik ben u dankbaar voor dat antwoord, mijnheer de commissaris. Het verheugt mij met name dat u heeft geluisterd naar de protesten van de minst ontwikkelde landen (MOL’s) en dat alle opties bespreekbaar blijven.</p>
      <p sl="en">Toch zou ik graag willen dat u specifieker inging op hun argument dat de prijsdaling die een integraal onderdeel is van twee van de drie opties van de Commissie, het “Alles behalve wapens”-initiatief waardeloos zou maken voor suiker. De Commissie lijkt er de voorkeur aan te geven de vrije markttoegang voor de minst ontwikkelde landen te handhaven tegen een prijs die voor hen te laag is om te kunnen concurreren, boven het onderhandelen met de MOL’s over een geordende markt waarop een prijsniveau wordt gerealiseerd dat hen in staat stelt te concurreren en zich te ontwikkelen. Mijnheer de commissaris, ziet u daarin geen parallel met de argumenten van de suikerbietboeren in Europa, niet op de laatste plaats die in het Verenigd Koninkrijk, die eveneens oproepen tot het opzetten van een geordende markt met, zoals zij zeggen, Europese prijsniveaus die zowel de Europese industrieën als de industrieën van ontwikkelingslanden in staat stellen te investeren in een duurzame toekomst?</p>
      <p sl="en">Zou het, gezien de argumenten die zowel afkomstig zijn uit de ontwikkelingslanden als uit ontwikkelde landen binnen Europa, niet beter zijn te kiezen voor een hogere vaste prijs met een beheerste verlaging? Zou u op dat specifieke punt in willen gaan, mijnheer de commissaris?</p>
    </intervention>
    <intervention id="2-321" speaker_id="photo_generic" name="Fischler" is_mep="True" mode="spoken" role="Commissie">
      <p sl="de">Mijnheer Howitt, in theorie heeft u weliswaar gelijk dat een hogere prijs in Europa ertoe zal leiden dat de uitvoer vanuit de armere landen naar Europa attractiever wordt. Het moet u toch echter ook duidelijk zijn dat het huidige prijsniveau vanwege allerlei redenen gewoonweg niet te handhaven is. Wij moeten ons wat dat betreft in het belang van zowel onze eigen bietentelers als de exporteurs in de derde wereld echt geen illusies maken. Onze huidige prijs op de interne markt is ongeveer drie keer zo hoog als de internationale prijs. Wij zullen dan ook in ieder geval tijdens de lopende WTO-ronde geconfronteerd worden met het feit dat wij voor suiker de bescherming aan de grens moeten reduceren. Dat alleen is al voldoende om ook de prijs op de interne markt overeenkomstig te laten dalen. Op een andere manier kan dat niet gerealiseerd worden. Dat is het probleem waarmee wij te maken hebben.</p>
      <p sl="de">Daar komen nog andere problemen bij. Wij kunnen de extra invoer uit de minst ontwikkelde landen alleen maar compenseren door zelf minder te produceren, omdat de suikerconsumptie in Europa immers niet zal toenemen. U moet ook niet vergeten dat suiker een steeds grotere concurrentie van andere zoetstoffen ondervindt. In coca cola zult u tegenwoordig geen suiker meer aantreffen. Daar zit alleen nog maar isoglucose in en niets anders. Die zoetstoffen gaan ook de directe concurrentie met suiker aan. Als wij ook in Europa een vrijere markt creëren - iets wat in de Verenigde Staten allang is gebeurd - dan zullen ook de ingevoerde hoeveelheden dienovereenkomstig toenemen. Dat zal er echter niet toe leiden dat de productie in de Europese Unie in elke lidstaat ook in dezelfde mate gereduceerd zal worden. Het voor de hand liggende, maar ingrijpende gevolg zal namelijk zijn dat de suikerproductie in een aantal lidstaten niet meer rendabel is, waardoor deze zich uit de bietenproductie zullen terugtrekken. Daarmee moet rekening worden gehouden. Naar mijn idee is het zinloos om verwachtingen te wekken die wij niet kunnen waarmaken.</p>
      <p sl="de">Bovendien is er ook nog het probleem dat wij met een aantal ontwikkelingslanden waarmee wij van oudsher afspraken hebben over de levering van suiker - bijvoorbeeld Mauritius - moeten overleggen hoe wij hen kunnen ondersteunen als hun suikeruitvoer naar Europa in de toekomst minder aantrekkelijker wordt.</p>
    </intervention>
    <intervention id="2-322" speaker_id="2209" name="Agnes SCHIERHUBER" is_mep="True" mode="spoken" nationality="Austria" birth_date="31-05-1946" birth_place="Reith" p_group="Group of the European People's Party (Christian Democrats) and European Democrats" m_state="AT">
      <p sl="de">Mijnheer de Voorzitter, mijnheer de commissaris, uit de media hebben wij kunnen vernemen dat de armste landen in de wereld een beroep op ons doen om hun adequate invoerquota voor suiker toe te kennen. Is de Commissie bereid om ook deze aspecten in overweging te nemen in het kader van de wetgevingsvoorstellen die zij in de zomer zal presenteren? Mijn tweede vraag in dit verband is: Kunt u iets concreter zijn over het tijdstip waarop de voorstellen van de Commissie deze zomer aan het Parlement worden voorgelegd?</p>
    </intervention>
    <intervention id="2-323" speaker_id="photo_generic" name="Fischler" is_mep="True" mode="spoken" role="Commissie">
      <p sl="de">Mijnheer de Voorzitter, mevrouw Schierhuber, u wilt weten wanneer u de voorstellen kunt verwachten. De Commissie heeft van meet af aan gezegd dat zij de voorstellen nog vóór de zomer wil presenteren en dat blijft vanuit onze optiek ook zo. Ik heb eerder nog niet vermeld dat er hoogstens nog problemen kunnen ontstaan omdat in Genève een procedure tegen de Europese Unie loopt over de zogenaamde C-quota-kwestie en wij af moeten wachten wat de uitkomst hiervan zal zijn. Dat betekent dat wij ook afhankelijk zijn van de planning van de autoriteiten in Genève.</p>
      <p sl="de">Dan de andere vraag van mevrouw Schierhuber: Uiteraard is Europa een aantrekkelijke markt en natuurlijk willen veel landen producten naar Europa uitvoeren. Wij zijn echter van mening dat wij op dit vlak de volgende, duidelijke prioriteiten moeten stellen: Een vrije toegang tot de Europese markt is uitsluitend voorbehouden aan de minst ontwikkelde landen. Zoals u weet, is daarnaast nog een speciale regeling voor de Balkanlanden voorzien. Voor de ACS-landen geldt een beperkte prioritaire toegang met een duidelijke tariefpreferentie. Een dergelijke regeling is ook van toepassing op alle andere landen in de wereld waarmee wij overeenkomsten hebben gesloten. Als wij nu iedereen de mogelijkheid zouden bieden om suiker aan Europa te leveren, dan hebben wij geen suikerordening nodig, maar een volledige liberalisering van de suikermarkt. Dat betekent echter dat tenminste tweederde deel van de Europese suikerproductie zou moeten verdwijnen.</p>
    </intervention>
    <intervention id="2-324" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Aangezien de gereserveerde tijd voor vragen aan de heer Fischler verstreken is, zullen de vragen nrs. 37 en 38 schriftelijk worden be antwoord .</p>
      <p sl="nl">Vragen aan mevrouw Wallström</p>
      <p sl="nl">Vraag nr. 39 van Marie Anne Isler Béguin (H-0065/04):</p>
      <p sl="nl">Betreft: Gezondheidsproblemen en financiële lasten als gevolg van de vervuiling in de uitgebreide EU</p>
      <p sl="nl">Uit een in september 2000 gepubliceerde studie van de WHO blijkt dat de luchtverontreining enkel in Frankrijk de oorzaak zou zijn van van 31.700 gevallen van overlijden per jaar, 500.000 astma-aanvallen, 25.000 gevallen van bronchitis, en een prijskaartje zou hebben van 1.7 procent van het BBP.</p>
      <p sl="nl">Vormt de door vervuiling veroorzaakte verslechtering van de levensomstandigheden in de EU van 27, zowel ten aanzien van de gezondheid als de levensverwachting, voor de Commissie geen stimulans om met spoed een epidemiologisch onderzoek te laten verrichten om zo volledig mogelijke gegevens te verkrijgen over de dodelijke gevolgen (ziektebeelden en levensduur) van de verschillende soorten verontreiniging en de economische kosten ervan, voortaan ook in combinatie met de invloed van de klimaatverandering?</p>
      <p sl="nl">Creëren dergelijke fundamentele bedreigingen voor onze samenleving in een uitgebreide EU niet de allesoverheersende plicht om epidemiologisch onderzoek te verrichten, de resultaten van dit onderzoek bekend te maken op een schaal die het belang ervan weerspiegelt, een bewustwordingsproces op gang te brengen hieromtrent en een en ander te integreren in alle communautaire beleidsvormen?</p>
    </intervention>
    <intervention id="2-325" speaker_id="photo_generic" name="Wallström" is_mep="True" mode="spoken" role="Commissie">
      <p sl="en">Ik zou mevrouw Isler Béguin graag willen bedanken voor deze vraag die betrekking heeft op een zeer belangrijk onderwerp. Het verband tussen de volksgezondheid en de kwaliteit van ons milieu is zonder meer een topprioriteit en we moeten dan ook meer te weten komen over dit verband om de effectiviteit van bestaand beleid te beoordelen en ervoor te zorgen dat we problemen doeltreffend aanpakken.</p>
      <p sl="en">De verbanden tussen milieu en gezondheid komen in algemene zin aan de orde in de mededeling over een Europese strategie voor milieu en gezondheid, waaraan de Commissie vorig jaar haar goedkeuring heeft gehecht. In deze mededeling hebben we aangekondigd dat er een Europees geïntegreerd monitoring- en reactiesysteem voor milieu en gezondheid wordt opgezet om gegevens over gezondheidseffecten, blootstelling aan milieuverontreiniging en de uitstoot die deze verontreiniging heeft veroorzaakt, aan elkaar te koppelen.</p>
      <p sl="en">Verschillende delen van Europa worden geconfronteerd met verschillende problemen. De strategie voor milieu en gezondheid wordt om die reden verder ontwikkeld zodat deze geschikt is voor een uitgebreide Unie. De nieuwe lidstaten worden hierbij dan ook van meet af volledig betrokken. De Commissie werkt nu aan de presentatie van een actieplan waarin het programma voor een eerste fase uiteen wordt gezet, waarbij men zich tijdens de Ministersconferentie over milieu en gezondheid in Boedapest van 23 tot en met 25 juni richt op geselecteerde prioritaire ziekten en verontreinigende stoffen.</p>
      <p sl="en">Verder volgen wij het epidemiologische werk dat in de wetenschappelijke gemeenschap wordt uitgevoerd, waarbij we met name samenwerken met de Wereldgezondheidsorganisatie en andere deskundigen om tot begrip van de onderzoeksresultaten te komen en verdere actie te bevorderen. In het kader van het programma “Kwaliteit van het bestaan en beheer van de biologische hulpbronnen” bijvoorbeeld, dat deel uitmaakt van het Vijfde Kaderprogramma voor onderzoek, bood een specifieke kernactiviteit voor milieu en gezondheid ondersteuning aan zestien multidisciplinaire internationale onderzoeksprojecten op het gebied van luchtverontreiniging.</p>
      <p sl="en">Dergelijke studies stimuleren de ontwikkeling van beschermingsmaatregelen en voeden het regelgevingsproces met betrekking tot de uitstoot van verontreinigende stoffen doordat hierin de oorzakelijke verbanden tussen verontreinigende stoffen en hun gezondheidseffecten aan het licht worden gebracht en doordat zij voorzien in instrumenten voor het meten van blootstelling en gezondheidseffecten. Ook het Gemeenschappelijk Centrum voor onderzoek van de Commissie draagt op diverse manieren bij aan het vergroten van onze kennis over het verband tussen milieu en gezondheid.</p>
      <p sl="en">Met betrekking tot luchtverontreiniging zal dit gebeuren in het kader van de thematische strategie inzake luchtverontreiniging, die volgend jaar goedgekeurd dient te worden en nu wordt voorbereid via het programma “Schone lucht voor Europa” (CAFE) van de Commissie. Dit programma omvat een zeer uitgebreid onderzoek naar de gezondheidseffecten van luchtverontreiniging, de verwachte ontwikkeling van de luchtkwaliteit tussen nu en 2020, de effectiviteit van bestaand beleid en het potentieel van verdere kosteneffectieve maatregelen om de uitstoot terug te dringen.</p>
    </intervention>
    <intervention id="2-326" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">Ik zou mevrouw Wallström willen bedanken voor haar antwoord. Ik twijfel er niet aan dat zij alle middelen aangrijpt die tot haar beschikking staan om te proberen deze ellende te bestrijden. Er dient echter op gewezen te worden dat de situatie zeer ernstig is, zowel binnen de Europese Unie, als in de toekomstige Unie van na de uitbreiding, alsook op wereldschaal. Laten we bedenken hoe moeilijk het is geweest tot het inzicht te komen dat dit verband tussen gezondheid en milieu er ook inderdaad was, hetgeen vaak aanleiding is geweest niets te doen.</p>
      <p sl="fr">Ik heb de indruk – en dat baart mij grote zorgen – dat collega’s en politiek verantwoordelijken vandaag nog steeds smoezen verzinnen om niets te doen, waarbij ze de torenhoge kosten van investeringen in het milieu als voorwendsel gebruiken. Ik houd mijn hart vast, mevrouw de commissaris, want het komt me voor dat men niet echt de vinger aan de pols houdt van de volksgezondheid in het Europa van na de uitbreiding.</p>
      <p sl="fr">Bent u erin geslaagd om binnen de politiek van de Unie de gezondheidssituatie van de Oost-Europese landen en die van ons te verenigen? Het hoeft nu namelijk niet meer bewezen te worden dat er verbanden zijn tussen gezondheid en milieu, evenals tussen een slechte gezondheid en een slecht milieu.</p>
    </intervention>
    <intervention id="2-327" speaker_id="photo_generic" name="Wallström" is_mep="True" mode="spoken" role="Commissie">
      <p sl="sv">Mijnheer de Voorzitter, ik ben zeer blij met deze vraag, die mij de gelegenheid biedt om wat nader in te gaan op onze mededeling over milieu en gezondheid. Voor mij als commissaris is dit een van de kwesties die de hoogste prioriteit hebben. Ik moet toegeven dat het ook een van de allermoeilijkste kwesties is, omdat de verdeling van standpunten in de Raad en ook in de lidstaten op dit gebied sterk afwijkt van de normale verdeling met betrekking tot diverse onderwerpen en beleidsterreinen. We moeten grensoverschrijdend te werk gaan om oorzaak en gevolg aan elkaar te koppelen, en dat is niet gemakkelijk.</p>
      <p sl="sv">Het is ook niet gemakkelijk om een prijs te zetten op de gezondheidsproblemen die het gevolg zijn van de milieuverontreiniging. Toch heeft de Wereldgezondheidsorganisatie naar mijn mening er heel goed aan gedaan om met dit belangrijke werk een begin te maken, om te laten zien dat de milieuverontreiniging een zeer hoge prijs heeft en dat de gezondheidsproblemen in de maatschappij ook een zeer hoge prijs met zich meebrengen.</p>
      <p sl="sv">Het is duidelijk dat wij dit probleem ook krachtig aanpakken met de nieuwe lidstaten. Diverse conferenties die wij hebben gehouden ter voorbereiding van ons actieprogramma hebben plaatsgevonden in de nieuwe lidstaten. Wij mobiliseren hun deskundigen om volstrekt duidelijk te maken dat deze problemen op pan-Europese wijze worden aangepakt. We vatten dit uiterst serieus op. We zullen blijven benadrukken dat de financiële voordelen zo groot zijn dat het zowel voor de ondernemingen als voor de maatschappij echt de moeite loont om te investeren in milieumaatregelen die tevens tot gevolg hebben dat we minder problemen krijgen met onze gezondheid.</p>
    </intervention>
    <intervention id="2-328" speaker_id="4258" name="Piia-Noora KAUPPI" is_mep="True" mode="spoken" nationality="Finland" birth_date="07-01-1975" birth_place="Oulu" p_group="Group of the European People's Party (Christian Democrats) and European Democrats" m_state="FI">
      <p sl="fi">Mijnheer de Voorzitter, mevrouw de commissaris, ik deel de zorg van mevrouw Isler Béguin. Luchtverontreiniging is een belangrijk probleem voor de volksgezondheid en er is beslist zo’n epidemiologisch onderzoek noodzakelijk. Dat komt ook ten goede aan een prioriteit van het Zesde Kaderprogramma voor onderzoek en technologische ontwikkeling, namelijk het verbeteren van het niveau, de kwaliteit en de reikwijdte van het milieuonderzoek. U noemde in uw antwoord het programma Clean Air for Europe . Is dit CAFE-programma alleen gericht op de kwaliteit en verontreiniging van de buitenlucht of kan in dit verband ook de kwaliteit van de binnenlucht en vooral het passief roken worden onderzocht? Ik ben zeer bezorgd dat het onderzoek zich alleen beperkt tot de kwaliteit van de buitenlucht en enigszins eenzijdig tot luchtverontreiniging. Is het mogelijk dat het onderzoek wordt gericht op schone lucht in al zijn verschijningsvormen, dus ook in binnenruimtes? Kan vooral passief roken deel uit gaan maken van het onderzoeksgebied van dit programma?</p>
    </intervention>
    <intervention id="2-329" speaker_id="photo_generic" name="Wallström" is_mep="True" mode="spoken" role="Commissie">
      <p sl="en">Dit maakt zeker deel uit van onze benadering. Er moet een solide wetenschappelijke basis zijn voor alle acties of maatregelen die wij voorstellen. We werken dan ook samen met de Wereldgezondheidsorganisatie om ervoor te zorgen dat we beschikken over alle noodzakelijke kennis en dat we op een wetenschappelijke basis te werk gaan.</p>
      <p sl="en">Ik wil verder uitleggen dat onze strategie voor milieu en gezondheid “Scale” heet, aangezien zij is gebaseerd op wetenschap (Science), waarbij de nadruk ligt op kinderen (Children), leidt tot meer bewustwording (Awareness) en rechtsinstrumenten (Legal instruments) gebruikt terwijl er sprake is van permanente Evaluatie. Wij maken, indien noodzakelijk, gebruik van nieuw epidemiologisch werk en proberen er alles aan te doen om ervoor te zorgen dat we over een solide basis en alle benodigde feiten beschikken om op een goede manier te werk te gaan.</p>
    </intervention>
    <intervention id="2-330" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Vraag nr. 40 van María Luisa Bergaz Conesa (H-0066/04):</p>
      <p sl="nl">Betreft: Elektriciteitsleiding in Redes, natuurpark en reserve van de biosfeer (Asturië, Spanje)</p>
      <p sl="nl">De Commissie gaat ervan uit dat het project voor een elektriciteitsleiding Lada-Velilla, die door het "natuurpark en reserve van de biosfeer" van Redes zou lopen, niet in zijn huidige vorm ten uitvoer zal worden gelegd. Is de Commissie van plan te eisen dat de mogelijkheid wordt onderzocht om voor deze elektriciteitsleiding een tracé uit te stippelen dat dit beschermde natuurgebied, dat deel uitmaakt van het Natura 2000-net en een leefgebied van de beer is, volledig ontziet, conform de communautaire regelgeving?</p>
      <p sl="nl">De Spaanse autoriteiten hebben op de bijeenkomst van 4 december 2003 beloofd tegen eind januari een milieueffectrapportage te zullen voorleggen. Heeft de Commissie dit document ontvangen?</p>
      <p sl="nl">Zo neen, is de Commissie dan niet van oordeel dat zij deze zaak moet voorleggen aan het Hof van Justitie van de Europese Unie (het met redenen omkleed advies werd in april 2003 betekend), teneinde te verkrijgen dat de Spaanse centrale regering en de Autonome Gemeenschap Castilla y León, die wegens dit project al voor Spaanse rechtbanken zijn gedaagd, eindelijk overeenstemming bereiken over een tracé dat het milieu niet schaadt?</p>
    </intervention>
    <intervention id="2-331" speaker_id="photo_generic" name="Wallström" is_mep="True" mode="spoken" role="Commissie">
      <p sl="en">Het project rond de elektriciteitsleiding Lada-Velilla, dat door de geachte afgevaardigde wordt genoemd, zou beschermde gebieden doorkruisen in de autonome gemeenschappen Asturië en Castilla y León.</p>
      <p sl="en">In 2001 heeft de Commissie naar aanleiding van een klacht die in augustus 2000 werd ingediend krachtens artikel 226 van het EG-Verdrag een inbreukprocedure ingeleid. Deze procedure, die gebaseerd is op de verplichtingen die zijn opgenomen in richtlijn 79/409/EEG inzake het behoud van de vogelstand en in richtlijn 92/43/EEG inzake de instandhouding van de natuurlijke habitats en de wilde flora en fauna, bereikte in april 2003 de fase van een met redenen omkleed advies – de laatst stap voordat een zaak wordt voorgelegd aan het Europees Hof van Justitie. Op dit moment is de procedure gericht op aanpassing van het nog niet uitgevoerde deel van het project in de autonome gemeenschap Castilla y León.</p>
      <p sl="en">In hun antwoord op het reeds genoemde met redenen omklede advies van de Commissie, zegden de Spaanse autoriteiten toe te zoeken naar alternatieven voor het overgebleven deel van het project Puerto de Tarna tot en met Velilla en zij bevestigden in februari 2004 dat de noodzakelijke studies om te voldoen aan de vereisten in artikel 6, lid 3, van richtlijn 92/43/EEG binnenkort van start zullen gaan. Een onderdeel hiervan is een volledige milieueffectbeoordeling om de gevolgen van de projecten voor de beschermingswaarden van het betreffende gebied goed in kaart te brengen; als deze waarden van groot belang worden geacht, zal er naar alternatieven moeten worden gezocht. Als er geen enkel alternatief kan worden gevonden dat niet schadelijk is voor het gebied, kan het project alleen doorgang vinden als doorgang gerechtvaardigd kan worden op grond van een doorslaggevend openbaar belang en als het project voorziet in voldoende compenserende maatregelen.</p>
      <p sl="en">Als er sprake is van significante gevolgen voor prioritaire soorten die in richtlijn worden vermeld, zoals de bruine beer, kan er op grond van artikel 6, lid 4, van de richtlijn een advies van de Commissie benodigd zijn.</p>
      <p sl="en">De Spaanse autoriteiten hebben verklaard dat de noodzakelijke natuurbeoordelingen over tien maanden zullen zijn afgerond en dat het daaruit voortvloeiende aangepaste project onderwerp zal zijn van een volledige milieueffectprocedure, overeenkomstig de bepalingen van richtlijn 85/337/EEG betreffende de milieueffectbeoordeling van bepaalde openbare en particuliere projecten. De autoriteiten hebben bij de Commissie, als aanvullende informatie, een volledige reeks documenten en studies ingediend over het oorspronkelijke project en de waarschijnlijke gevolgen hiervan voor de ecologische waarde. De details van de eerder genoemde Spaanse antwoorden worden momenteel onderzocht, waarna de Commissie in staat zal zijn te besluiten welke stappen zij dient te nemen in deze zaak.</p>
      <p sl="en">Wat het laatste deel van uw vraag betreft, de Commissie zou een vruchtbare dialoog tussen de belanghebbende partijen toejuichen en aanmoedigen zodat op basis van overleg een oplossing kan worden bereikt. Zij kan zich echter niet mengen in de grondwettelijke bevoegdheden van de diverse overheden.</p>
    </intervention>
    <intervention id="2-332" speaker_id="25340" name="María Luisa BERGAZ CONESA" is_mep="True" mode="spoken" nationality="Spain" birth_date="17-09-1947" birth_place="Xeraco " p_group="Confederal Group of the European United Left/Nordic Green Left" m_state="ES">
      <p sl="es">Mijnheer de Voorzitter, mevrouw de commissaris, de Spaanse bevolking is bezorgd over het gebrek aan transparantie van de Spaanse regering en ook over het gebrek aan betrouwbare informatie van de Commissie, die eerst een voorstel doet, het vervolgens aanpast en uiteindelijk iets anders doet. Ik concentreer me slechts op drie vragen: Zal de Commissie de procedure wegens schending van het Gemeenschapsrecht voortzetten in plaats van het dossier te sluiten, hetgeen de Spaanse autoriteiten beogen met de belofte om enkel 30 kilometer van de geplande 90 kilometer van het tracé aan te passen, met als argument dat dit al een nieuw project is? Zal de Commissie zich zonder uitstel tot het Europees Hof van Justitie wenden als er, een jaar nadat er een met redenen omkleed advies is uitgebracht en na vier jaar onderzoek, geen nieuwe feiten aan het licht komen? Zou de Commissie bereid zijn om voor de cofinanciering van een nieuw project te zorgen, als Asturië en Castilla y León een conform de Europese wetgeving opgesteld nieuw project voorleggen waarin rekening wordt gehouden met alle natuurgebieden? Zodoende kan worden voorkomen dat de regio Asturië economische verliezen lijdt door de ontmanteling van de bestaande masten.</p>
    </intervention>
    <intervention id="2-333" speaker_id="photo_generic" name="Wallström" is_mep="True" mode="spoken" role="Commissie">
      <p sl="en">De zaak in kwestie heeft betrekking op dat deel van het project dat nu niet zal worden uitgevoerd. Dat deel van het project zal namelijk worden vervangen door een nieuw project zodra de volledige procedure voor het in kaart brengen van de gevolgen en het zoeken naar alternatieven voltooid is. Dat betekent dat het hier in ieder geval om een nieuw project gaat en dat de oude procedure misschien moet worden afgebroken. In dat geval is het zo dat, mocht de Commissie van oordeel zijn dat het nieuwe project niet voldoet aan de wetgeving van de Europese Gemeenschap, er een nieuwe procedure zal worden ingeleid. De Spaanse autoriteiten hebben in februari 2004 informatie verstrekt over deze ontwikkelingen. De inbreukprocedure heeft alleen betrekking op de nog niet uitgevoerde delen van het project. We kunnen die zaak in deze fase derhalve niet aan het Hof voorleggen.</p>
    </intervention>
    <intervention id="2-334" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Daar de vraagsteller afwezig is, komt vraag nr. 41 te vervallen.</p>
      <p sl="nl">Vraag nr. 42 van Patricia McKenna (H-0078/04):</p>
      <p sl="nl">Betreft: Aanmaningsbrieven met betrekking tot milieukwesties</p>
      <p sl="nl">Kan de Commissie mededelen of er, behalve Ierland, nog lidstaten zijn die hebben besloten om de publicatie van aanmaningsbrieven of met redenen omklede adviezen van de Europese Commissie stop te zetten? Is de Commissie, gezien deze beslissing, bereid om deze documenten zelf op verzoek openbaar te maken? Zo niet, waarom niet? Indien zij daar alleen onder bepaalde omstandigheden toe bereid is, kan ze deze omstandigheden dan specificeren?</p>
      <p sl="nl">Voor de milieuorganisaties in Ierland zijn in het bijzonder de vele zaken van belang waarvoor de Commissie in haar met redenen omklede advies heeft vastgesteld dat een inbreuk op bepaalde richtlijnen heeft plaatsgevonden, maar waarvoor zij geen juridische stappen heeft ondernomen. Details van de inbreuken maken in deze gevallen niet langer deel uit van een mogelijke gerechtelijke procedure, en hoeven bijgevolg niet langer vertrouwelijk te worden behandeld. Door met redenen omklede adviezen openbaar te maken, met name als geen verdere juridische stappen werden ondernomen, kan de Commissie ervoor zorgen dat de burgers op de hoogte zijn van inbreuken op de Europese wetgeving, wat er vervolgens toe kan bijdragen dat in de toekomst minder inbreuken worden gepleegd.</p>
    </intervention>
    <intervention id="2-335" speaker_id="photo_generic" name="Wallström" is_mep="True" mode="spoken" role="Commissie">
      <p sl="en">Het lijkt erop dat een aantal lidstaten weigert het publiek inzage te geven in de aanmaningsbrieven en met redenen omklede adviezen van de Commissie. In het recente verleden waren de Ierse autoriteiten bereid het publiek op verzoek kopieën van met redenen omklede adviezen te verstrekken, maar de Commissie heeft begrepen dat zij daar niet langer toe bereid zijn.</p>
      <p sl="en">Ik wil hierbij opmerken dat de Commissie er, voorzover mogelijk, naar streeft transparant te zijn over haar inbreukprocedures. Om die reden publiceert zij hierover regelmatig persberichten om de burgers op de hoogte te stellen van de voornaamste kwesties die aan de orde zijn.</p>
      <p sl="en">Met betrekking tot de openbare toegang tot de eigenlijke teksten van aanmaningsbrieven en met redenen omklede adviezen zijn de Raad en het Parlement bepaalde regels overeengekomen die geëerbiedigd dienen te worden. Deze regels worden uiteengezet in verordening (EG) nr. 1049/2001 van het Europees Parlement en de Raad inzake de toegang van het publiek tot documenten van het Europees Parlement, de Raad en de Commissie.</p>
      <p sl="en">Een van deze regels luidt dat de instellingen de toegang tot een document weigeren wanneer de openbaarmaking ervan zou leiden tot ondermijning van de bescherming van het doel van inspecties, onderzoeken en audits, tenzij een hoger openbaar belang openbaarmaking gebiedt. In het arrest in de zaak-Petrie was het Hof van oordeel dat enquêtes inzake niet-nakoming een eerlijke samenwerking en een sfeer van wederzijds vertrouwen vereisen tussen de Commissie en de belanghebbende lidstaat zodat beide partijen kunnen beginnen met een onderhandelingsproces dat moet leiden tot de oplossing van een geschil. Het waarborgen van deze doelstelling rechtvaardigt het weigeren van toegang tot gedetailleerde argumenten en protesten. Om die reden kan de Commissie zelf het publiek doorgaans geen toegang geven tot haar aanmaningsbrieven en met redenen omklede adviezen terwijl de inbreukprocedure loopt. Als echter geen van de uitzonderingen op de verordening van toepassing is, kan de Commissie wel kopieën verschaffen van de aanmaningsbrieven en met redenen omklede adviezen. Dit kan met name voorkomen als er een oplossing is gevonden voor de inbreuk, de procedure is afgerond en het niet langer waarschijnlijk is dat openbaarmaking een onderzoek zal ondermijnen.</p>
    </intervention>
    <intervention id="2-336" speaker_id="2231" name="Patricia McKENNA" is_mep="True" mode="spoken" nationality="Ireland" birth_date="13-03-1957" birth_place="Monaghan" p_group="Group of the Greens/European Free Alliance" m_state="IE">
      <p sl="en">Ik leid uit het antwoord van de commissaris af dat, wanneer er aanmaningsbrieven verzonden zijn en er naar aanleiding daarvan geen juridische stappen zijn ondernomen, die Ierse burgers die dat willen in principe gewoon kopieën kunnen ontvangen van de brieven die aan de Ierse regering zijn verzonden. Dat is mijn interpretatie van wat u heeft gezegd, mevrouw de commissaris.</p>
      <p sl="en">Met betrekking tot de lopende juridische procedures begrijp ik niet wie de Commissie probeert te beschermen. In het geval dat de Commissie wel juridische stappen onderneemt tegen lidstaten, lijkt het erop dat de Commissie de belangen of de bescherming van de lidstaten prioriteit geeft, waardoor we in feite in een situatie terecht komen waarin burgers uit de gehele Europese Unie de Commissie ervan zullen beschuldigen dat zij buitengewoon geheimzinnig doet en de belangen van de lidstaten beschermt. Wanneer u juridische stappen heeft ondernomen tegen een lidstaat, hoeft u zich immers alleen maar zorgen te maken over die informatie die uw zaak tegen de lidstaat zou kunnen schaden.</p>
      <p sl="en">In verband met de toegang tot documenten hanteert u een buitengewoon restrictieve interpretatie van de verordening. Als het om het algemeen belang gaat, moet toch in veel van deze gevallen juist ook dat algemeen belang prioriteit krijgen. Ik begrijp niet waarom de Commissie de lidstaten in de kaart speelt. Op deze manier stimuleert de Commissie namelijk een cultuur van geheimhouding, waarin lidstaten niet met informatie over de brug komen. Dit zal een domino-effect hebben, zelfs in een land als Zweden dat toch een traditie van veel grotere openheid kent.</p>
    </intervention>
    <intervention id="2-337" speaker_id="photo_generic" name="Wallström" is_mep="True" mode="spoken" role="Commissie">
      <p sl="en">Ik wil absoluut duidelijk maken dat de Commissie, samen met het Parlement en de Raad, een signaal zou moeten afgeven aan alle burgers in een uitgebreid Europa dat we ons actief inzetten voor openheid en transparantie en dat we hier op dusdanige wijze invulling aan willen geven dat de burgers volledig worden geïnformeerd. We zijn de betreffende regels echter ook overeengekomen om over besluitvormingsprocessen te kunnen beschikken waarmee we problemen kunnen oplossen en waarmee we zaken op een voor beide partijen waardige manier kunnen behandelen.</p>
      <p sl="en">De Commissie kan kopieën van aanmaningsbrieven en met redenen omklede adviezen openbaar maken als geen van de uitzonderingen op de verordening die ik genoemd heb van toepassing is – dat wil dus zeggen als de inbreukprocedure is afgerond en het niet langer waarschijnlijk is dat openbaarmaking een onderzoek zal ondermijnen. Er worden vele details uitgewisseld tussen de Commissie en de lidstaat, maar de vrees bestaat dat als deze zich in het publieke domein zouden bevinden, zij mogelijk op dusdanige wijze gebruikt of misbruikt worden dat de hele procedure wordt ondermijnd.</p>
      <p sl="en">Over het algemeen ben ik het ermee eens dat we in deze processen moeten streven naar maximale transparantie. Het helpt als de lidstaten en de Commissie tot overeenstemming kunnen komen. De Commissie probeert ook om, wanneer zij een inbreukprocedure inleidt, de redenen voor het inleiden van die procedure tegen een lidstaat openbaar te maken of op te geven. Toch willen we niet alle details van een zaak openbaar maken en daarom geven we het publiek liever een algemeen idee van waar het om gaat.</p>
    </intervention>
    <intervention id="2-338" speaker_id="4524" name="Caroline LUCAS" is_mep="True" mode="spoken" nationality="United Kingdom" birth_date="09-12-1960" birth_place="Malvern" p_group="Group of the Greens/European Free Alliance" m_state="GB">
      <p sl="en">Ik moet bekennen dat ik nog steeds niet zie hoe openbaarmaking de zaken waar het hier om gaat feitelijk zou kunnen ondermijnen. Mijn aanvullende vraag is echter welke lidstaten nog wel informatie verstrekken over dergelijke aanmaningsbrieven en welke dat niet meer doen. Ierland voerde in het verleden een opener beleid dan nu het geval is. Zou u, mevrouw de commissaris, alstublieft de huidige situatie in de andere lidstaten kunnen verhelderen?</p>
    </intervention>
    <intervention id="2-339" speaker_id="photo_generic" name="Wallström" is_mep="True" mode="spoken" role="Commissie">
      <p sl="en">Ik zou willen dat ik u direct de volledige lijst kon geven, maar we denken dat de Scandinavische landen en Nederland dit wel doen, en de meeste andere lidstaten niet. Dat is de huidige situatie, hoewel ik één of twee lidstaten vergeten kan zijn.</p>
    </intervention>
    <intervention id="2-340" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Vraag nr. 43 van James (Jim) Fitzsimons (H-0089/04):</p>
      <p sl="nl">Betreft: VN-Conferentie over klimaatverandering</p>
      <p sl="nl">In een rapport van de VN d.d.11 december jl. over klimaatverandering en volksgezondheid wordt opgemerkt dat de klimaatverandering van invloed is op de volksgezondheid. Zij zou verantwoordelijk zijn voor 2,4 procent van alle gevallen van diarree in de wereld, voor 2 procent van alle gevallen van malaria in 2000 en in 2000 heeft zij in de hele wereld 150.000 dodelijke slachtoffers geëist. Bovendien wordt in deze VN-studie opgemerkt dat de klimaatverandering van invloed is op de weerspatronen en de verontreiniging veroorzaakt van water en voedingsmiddelen.</p>
      <p sl="nl">Hoe is de Commissie voornemens te reageren op de richtsnoeren die de VN heeft gepubliceerd naar aanleiding van deze ernstige problemen?</p>
    </intervention>
    <intervention id="2-341" speaker_id="photo_generic" name="Wallström" is_mep="True" mode="spoken" role="Commissie">
      <p sl="en">Het stemt mij tevreden dat de Wereldgezondheidsorganisatie, via een gezamenlijke inspanning met het Milieuprogramma van de Verenigde Naties en de Wereld Meteorologische Organisatie, nu de aandacht vestigt op de gevolgen van klimaatverandering voor de volksgezondheid. De Commissie kan de algemene aanbevelingen en conclusies van dit rapport van de Wereldgezondheidsorganisatie over klimaatverandering en volksgezondheid steunen omdat hierin bijvoorbeeld het voorzorgsbeginsel en het beginsel van duurzame ontwikkeling worden benadrukt. Binnen de Commissie houden we hiermee bij het formuleren van ons beleid zorgvuldig rekening.</p>
      <p sl="en">De grootste voordelen van klimaatbeleid voor de volksgezondheid kunnen worden verwacht op het terrein van de verlaging van de concentratie ozon en de hoeveelheid deeltjes in de lucht. Aangezien klimaatbeleid het gebruik van fossiele brandstoffen over het algemeen beperkt, wordt hierdoor ook de daarmee gepaard gaande uitstoot van deeltjes teruggedrongen. Verdere gezondheidsvoordelen kunnen worden behaald door de stedelijke concentraties van NO2 en SO2 te verlagen. Strategieën ter bestrijding van uitstoot die zowel gericht zijn op de aanpak van schadelijke stoffen in de lucht als op broeikasgassen leiden dus tot een efficiënter gebruik van hulpbronnen op alle niveaus en zo wordt tegelijkertijd tegemoet gekomen aan zorgen op het gebied van de volksgezondheid.</p>
      <p sl="en">Het rapport van de Wereldgezondheidsorganisatie bevestigt eerdere verklaringen dat er nog steeds vele kennishiaten zijn met betrekking tot de waarschijnlijke toekomstige patronen van blootstelling aan klimatologische milieuveranderingen en de kwetsbaarheid en het aanpassingsvermogen van fysieke, ecologische en sociale systemen aan dit soort klimaatverandering. We hebben dan ook behoefte aan betere informatie om verdere verbanden te leggen tussen verontreinigende stoffen en de gezondheidsgevolgen ervan, met het oog op het verbeteren van ons beleid op het gebied van klimaatverandering en volksgezondheid.</p>
      <p sl="en">Het actieplan waar we momenteel aan werken als vervolg op de strategie voor milieu en gezondheid is zo ontworpen dat deze informatie hierin geïntegreerd kan worden. Hoewel het actieplan in de eerste fase gericht is op een reeks vastgelegde blootstellingen en ziekten, kunnen bredere kwesties, met inbegrip van kwesties die verband houden met de gezondheidsgevolgen van klimaatverandering, in toekomstige fasen worden toegevoegd. Bovendien zou de komende thematische strategie voor het stadsmilieu, die in juni 2005 moet worden goedgekeurd, en waarover op dit moment binnen de Commissie op basis van een tussentijdse mededeling overleg gevoerd wordt, ook de lokale overheden en de lidstaten moeten helpen de milieuprestaties van steden te verbeteren. Dit draagt vervolgens ook weer bij aan het terugdringen van de uitstoot van broeikasgassen, waardoor steden gezonder worden om in te wonen.</p>
      <p sl="en">Verder overwegen we onder het Zesde Kaderprogramma voor onderzoek een aantal projecten. In het kader van de activiteiten ter wetenschappelijke ondersteuning van de beleidsmaatregelen van het Zesde Kaderprogramma wordt ook onderzoek gefinancierd naar de fysieke en chemische processen van schadelijke stoffen in de lucht, met name naar zwevende deeltjes op stedelijke tot regionale schaal, met het oog op hun gevolgen voor de volksgezondheid. Onder het laatste Kaderprogramma voor onderzoek, werd het cCASHh-project – klimaatverandering en aanpassingsstrategieën voor de volksgezondheid in Europa – gefinancierd om de gezondheidsgevolgen van klimaatverandering te beoordelen.</p>
    </intervention>
    <intervention id="2-342" speaker_id="1443" name="James (Jim) FITZSIMONS" is_mep="True" mode="spoken" nationality="Ireland" birth_date="16-12-1936" birth_place="Navan " p_group="Union for Europe of the Nations Group" m_state="IE">
      <p sl="en">Ik wil commissaris Wallström graag bedanken voor haar gedetailleerde en informatieve antwoord en haar ervan verzekeren dat ik me bewust ben van de ernst waarmee zij deze zaak altijd heeft behandeld. Zij verwees in haar antwoord naar het actieplan, de klimaatstrategie en het Zesde Kaderprogramma. Ik wil haar complimenteren met de belangstelling die zij toont voor het volgen van deze hele zaak. Ik hoop dat men de situatie in de gaten zal blijven houden en dat deze zal blijven verbeteren. Dit is een kwestie van grote internationale zorg, maar ik ben er zeker van dat deze niet in betere handen zou kunnen zijn dan in die van de commissaris.</p>
    </intervention>
    <intervention id="2-343" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Ik herinner eraan dat de afgevaardigden vragen moeten stellen. Het geeft geen pas om tijdens het vragenuur commissarissen bij te vallen in hun werk.</p>
      <p sl="nl">Vraag nr. 44 van Robert J.E. Evans (H-0092/04):</p>
      <p sl="nl">Betreft: Jachttrofeeën</p>
      <p sl="nl">Ik heb vernomen dat in de voorbije vijf jaar tienduizenden bedreigde dieren door Europese jagers zijn doodgeschoten en de EU binnengebracht. Zal de Commissie een wetgevingsvoorstel doen om de import in de EU van op de CITES-lijst staande dieren uit te sluiten?</p>
    </intervention>
    <intervention id="2-344" speaker_id="photo_generic" name="Wallström" is_mep="True" mode="spoken" role="Commissie">
      <p sl="en">De invoer van jachttrofeeën wordt binnen de Europese Gemeenschap gereguleerd via verordening (EG) nr. 338/97 van de Raad inzake de bescherming van in het wild levende dier- en plantesoorten door controle op het desbetreffende handelsverkeer, en de daarmee samenhangende verordening (EG) nr. 1808/2001 van de Commissie, waarin gedetailleerdere regels zijn vastgelegd.</p>
      <p sl="en">De doelstelling van deze verordeningen is het beschermen van in het wild levende dier- en plantensoorten en het garanderen van hun bescherming door controle op het desbetreffende handelsverkeer. Overeenkomstig deze doelstelling bevatten de verordeningen strikte criteria voor het toestaan van de invoer van jachttrofeeën. Om te beginnen zijn er invoervergunningen vereist voor alle soorten die voorkomen in bijlage A bij de verordening van de Raad, welke alle soorten omvat die vermeld worden in bijlage 1 van CITES, zoals de luipaard, de cheeta en de olifant, evenals andere populaire trofeesoorten als de bruine beer, de lynx en de wolf.</p>
      <p sl="en">Alvorens deze vergunningen worden afgegeven, moeten de autoriteiten in de betreffende lidstaat het wetenschappelijke advies krijgen dat het beheer van de trofeejacht in het land in kwestie gebaseerd is op betrouwbare biologische gegevens, dat er sprake is van duurzame jachtniveaus en dat illegale activiteiten er onder controle zijn.</p>
      <p sl="en">Er is daarnaast nog een vereiste waarop ik uw aandacht met name wil vestigen. De trofeejacht op deze soorten moet aanzienlijke en tastbare beschermingsvoordelen opleveren voor de soorten en de lokale bewoners die het gebied delen met of te lijden hebben van de betreffende soort. Programma’s voor trofeejacht die voldoen aan dit criterium kunnen namelijk, vooral in ontwikkelingslanden, een vitale rol spelen bij de bescherming van zeldzame diersoorten en bij het stimuleren van lokale gemeenschappen om dieren te waarderen als een hulpbron die bescherming behoeft tegen andere schadelijke vormen van gebruik.</p>
      <p sl="en">Ik weet dat in een aantal landen, waaronder Namibië, Zuid-Afrika, Botswana en Tanzania, de zorgvuldig beheerde trofeejacht een belangrijke bijdrage levert aan hun relatief succesvolle inspanningen op het gebied van natuurbescherming.</p>
      <p sl="en">Hoewel veel mensen het idee van jachttrofeeën ongeacht de omstandigheden onsmakelijk vinden, is the Commissie van mening dat een algeheel verbod op de invoer van alle soorten die voorkomen op de CITES-lijst niet in het belang zou zijn van de bescherming van diersoorten en het duurzaam gebruik van hulpbronnen. Wanneer er echter sprake is van gevallen waarin niet wordt voldaan aan de criteria voor het toelaten van jachttrofeeën, dan heeft de Commissie in het verleden altijd gepaste maatregelen genomen om een einde te maken aan dergelijke handel en zij zal dat ook in de toekomst blijven doen.</p>
    </intervention>
    <intervention id="2-345" speaker_id="2099" name="Robert EVANS" is_mep="True" mode="spoken" nationality="United Kingdom" birth_date="23-10-1956" birth_place="Ashford" p_group="Socialist Group in the European Parliament" m_state="GB">
      <p sl="en">Ik vind het verontrustend om de conclusies van de commissaris te horen omdat het er volgens mij absoluut niet op lijkt dat de trofeejacht waarnaar ik verwees plaatsvindt met het oog op natuurbescherming. Ik heb vanmiddag een website bekeken die mij de mogelijkheid bood naar Tanzania te gaan. Daarop wordt de “kritische jager” de ultieme jachtervaring aangeboden: grote buffels, leeuwen, waterbokken, zeer zeldzame Oost-Afrikaanse sitatunga’s, luipaarden, antilopen, enzovoort.</p>
      <p sl="en">Volgens de informatie waarover ik beschik hebben Britten in de afgelopen zes jaar in het buitenland tenminste 40 Afrikaanse olifanten afgeschoten, alsmede 32 luipaarden, 18 ijsberen, 6 nijlpaarden – ik zou zo door kunnen gaan. Wereldwijd gaat het om ruim 3800 Afrikaanse olifanten, meer dan 2600 zeldzame luipaarden en 9000 beren. Die worden niet afgeslacht in het belang van hun bescherming, of met enige verwijzing naar natuurbescherming in hun leefgebieden. Het gaat om trofeejacht: mensen die eropuit trekken om groot wild af te schieten en die daarna trots thuiskomen met een misselijkmakende trofee van de kop van een zeldzaam dier.</p>
      <p sl="en">Zou de commissaris hierover nog eens kunnen nadenken en een afspraak met mij willen maken om een aantal van deze statistieken door te nemen, enkele bewijzen te bekijken en vervolgens een verbod in te stellen op de invoer van dieren die op de CITES-lijst staan in de Europese Unie?</p>
    </intervention>
    <intervention id="2-346" speaker_id="photo_generic" name="Wallström" is_mep="True" mode="spoken" role="Commissie">
      <p sl="en">Hoe zou ik een ontmoeting met een lid van het Europees Parlement kunnen weigeren? Ik maak graag een afspraak met u; we zouden mijn antwoord, het standpunt van de Commissie over deze zaak en de criteria die ik aan u heb uitgelegd kunnen bespreken.</p>
      <p sl="en">Wij gaan niet akkoord met alle vormen van trofeejacht. Wij gaan zeker niet akkoord met het vervolgens verkopen van dergelijke “trofeeën”. Er is reden te over om een afspraak te maken en de huidige situatie te bespreken.</p>
      <p sl="en">Toch is het een feit dat dit, mits op de juiste wijze uitgevoerd, een zeer belangrijk terrein van natuurbescherming kan zijn in bepaalde betrokken landen. Deze jacht levert die landen misschien iets op waardoor zij beter in staat zullen zijn deze hulpbronnen en in het wild levende dieren te beheren – daar bestaan overigens ook goede voorbeelden van. Ik ben volledig op de hoogte van de verslagen die wij hebben ontvangen, evenals van enige zeer onrustbarende ontwikkelingen, dus ik maak graag een afspraak met u. Verder nodig ik de leden van het Parlement uit ook positief commentaar te leveren!</p>
    </intervention>
    <intervention id="2-347" speaker_id="2231" name="Patricia McKENNA" is_mep="True" mode="spoken" nationality="Ireland" birth_date="13-03-1957" birth_place="Monaghan" p_group="Group of the Greens/European Free Alliance" m_state="IE">
      <p sl="en">Het gaat mijn verstand te boven dat er in een zogenaamd beschaafde maatschappij in de 21e eeuw nog zoiets als trofeejacht bestaat. Het is afgrijselijk! Deze jacht is terug te voeren op het koloniale tijdperk toen de Britten terugkwamen uit de door hen gekoloniseerde landen en thuis hun trofeeën aan de muur hingen. We zouden deze fase achter ons gelaten moeten hebben. Het is belachelijk.</p>
      <p sl="en">Ik ben het met de heer Evans eens wat de soorten op de CITES-lijst betreft. Invoer hiervan zou verboden moeten worden. Dit is onaanvaardbaar. Los daarvan is het duidelijk dat er sprake is van illegale invoer van trofeeën in de Europese Unie; er moet toch een manier zijn om ervoor te zorgen dat dit niet meer voorkomt. De Europese Unie trekt enorme bedragen uit en verricht grote inspanningen om zogenaamde illegale immigranten buiten de deur te houden, maar tegen de illegale invoer van trofeeën kan zij niets doen. We moeten onze prioriteiten eens op een rijtje zetten. Laat liever mensen binnen in plaats van dit soort trofeeën.</p>
    </intervention>
    <intervention id="2-348" speaker_id="photo_generic" name="Wallström" is_mep="True" mode="spoken" role="Commissie">
      <p sl="en">Ik ben de eerste die toegeeft dat het hier volledig draait om de manier waarop deze jacht plaatsvindt en dat we geen dingen moeten toestaan die illegaal zijn. We moeten de schuldigen op dit terrein vervolgen en de geldende regels ten uitvoer leggen.</p>
      <p sl="en">Zoals ik reeds heb gezegd zijn er invoervergunningen vereist voor alle soorten die voorkomen in onze bijlagen bij de verordening van de Raad. Deze komen tevens overeen met de CITES-lijst. We moeten ervoor zorgen dat we kunnen beschikken over een gerechtelijke procedure en dat we illegale invoer tegengaan.</p>
    </intervention>
    <intervention id="2-349" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">Mevrouw de commissaris is zich er vast en zeker van bewust dat in Frankrijk de jacht een onderwerp is dat met hevige emoties is omgeven. Maar ik wil haar niet overvallen. Ik zou een complementaire vraag willen stellen over de huidige jachtpraktijk in de toekomstige lidstaten in Oost-Europa.</p>
      <p sl="fr">Bent u ervan op de hoogte dat de jagers uit het westen, uit de huidige Unie, massaal gaan jagen in die landen, omdat de fauna daar nog heel interessant is en er nog grote trofeeën – zoals beren en wolven – te halen vallen? Denkt u niet, met het oog op het acquis communautaire en de tenuitvoerlegging van Natura 2000, dat de jagers uit het westen die op zoek zijn naar trofeeën, daar voortijdig de wilde fauna aantasten?</p>
    </intervention>
    <intervention id="2-350" speaker_id="photo_generic" name="Wallström" is_mep="True" mode="spoken" role="Commissie">
      <p sl="sv">De regels houden in dat de nieuwe lidstaten de natuurbeschermingsrichtlijnen reeds voor hun toetreding moeten invoeren. Het is dus van het allergrootste belang dat we een en ander goed volgen en erop toezien dat dit gebeurt, zodat er geen jachtpartijen worden gehouden die een inbreuk vormen op de bestaande richtlijnen ter bescherming van wilde vogels, dieren en diverse habitats.</p>
    </intervention>
    <intervention id="2-351" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Aangezien de voor het vragenuur aan de Commissie gereserveerde tijd verstreken is, zullen de vragen nrs. 45 t/m 66 schriftelijk worden beantwoord .</p>
      <p sl="nl">Het vragenuur is gesloten.</p>
      <a text="(De vergadering wordt om 19.05 uur onderbroken en om 21.00 uur hervat.)"/>
    </intervention>
  </section>
  <section id="creitem13" title="Luchtkwaliteit">
    <intervention id="2-357" speaker_id="1264" name="Ingo FRIEDRICH" is_mep="True" mode="spoken" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="nl">Aan de orde is het verslag (A5-0047/2004) van de heer Kronberger, namens de Commissie milieubeheer, volksgezondheid en consumentenbeleid, over het voorstel voor een richtlijn van het Europees Parlement en de Raad betreffende arseen, cadmium, kwik, nikkel en polycyclische aromatische koolwaterstoffen in de lucht (COM(2003) 423 - C5-0331/2003 – 2003/0164(COD)).</p>
    </intervention>
    <intervention id="2-358" speaker_id="photo_generic" name="Wallström" is_mep="True" mode="spoken" role="Commissie">
      <p sl="en">Mijnheer de Voorzitter, luchtvervuiling blijft een ernstig probleem in Europa. Dit wordt geïllustreerd door een mondelinge vraag die voor deze vergaderperiode is ingediend, en die ik voor de onderbreking voor de avondmaaltijd heb beantwoord. In deze vraag wordt geciteerd uit een onderzoek van de Wereldgezondheidsorganisatie naar het aantal gevallen waarin mensen vroegtijdig de dood vonden, of ernstig ziek werden als gevolg van luchtvervuiling.</p>
      <p sl="en">Hoewel we behoorlijk veel vooruitgang hebben geboekt bij het terugdringen van de concentraties van sommige verontreinigende stoffen, zoals zwaveldioxide of lood, zijn andere stoffen nog steeds bedreigend voor het milieu. Dat is de reden dat de Commissie doorgaat met een stevig beleid tegen luchtvervuiling. Er loopt een programma onder de naam “Schone lucht voor Europa”, ter voorbereiding van de thematische strategie met betrekking tot luchtvervuiling die volgens plan volgend jaar zal worden ingevoerd. Dit programma richt zich in het bijzonder op sommige van de meest voorkomende problemen, zoals zwevende deeltjes en ozon op grondniveau.</p>
      <p sl="en">We kijken ook naar andere soorten luchtvervuiling, die eveneens belangrijke gevolgen hebben voor de volksgezondheid. Daaronder bevinden zich de milieuverontreinigende stoffen die onderwerp zijn van de voorgestelde richtlijn waarover vandaag gepraat wordt: de zware metalen arseen, cadmium en nikkel, polycyclische aromatische koolwaterstoffen en kwik. Deze staan feitelijk als laatste op de lijst van verontreinigende stoffen die genoemd worden in de kaderrichtlijn luchtkwaliteit van 1996, als zijnde stoffen waartegen gerichte maatregelen genomen moeten worden. Drie dochterrichtlijnen zijn er tot nu toe aangenomen, overeenkomstig deze richtlijn, die alle andere verontreinigende stoffen omvatten die op de lijst staan. De richtlijn waarover vandaag gepraat wordt vormt zodoende het laatste deel van de wetgeving waarin de kaderrichtlijn voorzag.</p>
      <p sl="en">Een belangrijk aspect van de voorgestelde richtlijn heeft betrekking op monitoring. Op dit moment hebben we niet genoeg informatie over de mate waarin deze verontreinigende stoffen zijn verspreid en we hebben dringend meer gegevens nodig. Voor wat betreft de zware metalen hebben we besloten om geen grenswaarden of streefwaarden voor te stellen, aangezien de meeste problemen zich afspelen in de onmiddellijke omgeving van bepaalde industriële installaties en een niveau dat elders gemakkelijk bereikt kan worden, zou in deze gebieden onbereikbaar zijn zonder buitenproportionele maatregelen, die zelfs zouden kunnen leiden tot de sluiting van de installaties.</p>
      <p sl="en">Maar dat betekent niet dat er niets kan, of zal, gebeuren om het niveau van vervuiling omlaag te brengen. Deze installaties vallen onder de IPPC-richtlijn, en daarom zullen de beste beschikbare technieken moeten worden toegepast om de emissies voor 2007 te verminderen. Door te zorgen voor een adequate monitoring van de concentraties bij deze bronnen, en de resultaten beschikbaar te stellen aan de bevolking, zal deze richtlijn helpen om ervoor te zorgen dat degenen die deze installaties beheren de noodzakelijke maatregelen zullen nemen om de emissies zo laag mogelijk te houden.</p>
      <p sl="en">Bij polycyclische aromatische koolwaterstoffen blijft het probleem niet beperkt tot een dergelijk klein aantal bronnen, dus hebben we een streefwaarde voorgesteld waarbij de lidstaten de verplichting krijgen alle noodzakelijke maatregelen te nemen om het vereiste niveau te bereiken, zolang dit geen buitensporige kosten met zich meebrengt.</p>
      <p sl="en">Ik ben mij ervan bewust dat de wens leeft om verder te gaan dan we gegaan zijn bij het vaststellen van bindende grenswaarden voor sommige van deze verontreinigende stoffen, en ik onderschrijf volledig het verlangen dat hieruit spreekt om de volksgezondheid te beschermen. Tegelijkertijd lijkt het zeer twijfelachtig dat er enig voordeel ligt in het vaststellen van bindende grenswaarden die gewoon niet bereikt kunnen worden, en daarmee onvermijdelijk onderwerp zouden zijn van derogaties, of van ontheffingen op juist die plekken waar het probleem zich voor het belangrijkste deel afspeelt.</p>
      <p sl="en">Vanuit dit perspectief ben ik voorstander van de beslissing om de stemming over dit onderwerp uit te stellen zodat er naar alternatieven kan worden gekeken. In elk geval: door ervoor te zorgen dat er een grote mate van monitoring is in de gebieden die het hardst getroffen zijn, en door het vaststellen van een streefwaarde voor polycyclische aromatische koolwaterstoffen waarbij de bronnen meer verspreid zijn, zal de richtlijn, zoals die is voorgesteld, een belangrijke bijdrage leveren aan een vermindering van dit type vervuiling, aan het meer bewust maken van de bevolking en zal de lucht van Europa veiliger worden om in te ademen.</p>
    </intervention>
    <intervention id="2-359" speaker_id="2291" name="Hans KRONBERGER" is_mep="True" mode="spoken" role="rapporteur" nationality="Austria" birth_date="09-05-1951" birth_place="Hall/Admont" p_group="Non" m_state="AT">
      <p sl="de">Mevrouw de commissaris, mijnheer de Voorzitter, dames en heren, vandaag behandelen we de vierde dochterrichtlijn van de kaderrichtlijn luchtkwaliteit. Deze kaderrichtlijn heeft al drie dochters, de eerste over zwaveldioxide, stikstofoxide, zwevende deeltjes en lood, de tweede over benzeen en koolmonoxide en de derde over ozon. In de eerste twee teksten worden de grenswaarden met zoveel woorden genoemd. In de zogenaamde moederrichtlijn, dat is dus de allesomvattende kaderwetgeving, wordt geëist dat ook voor arseen, cadmium, nikkel, kwik, en polycylische aromatische koolwaterstoffen grenswaarden worden vastgelegd. Dat is de eerste voorwaarde. Voor ozon is in de moederrichtlijn slechts een streefwaarde voorzien, die in de derde dochterrichtlijn is overgenomen.</p>
      <p sl="de">In deze discussie over de vierde dochterrichtlijn bestaan er drie standpunten. De Commissie is van mening dat het genoeg is wanneer ze zorgt voor monitoring en een streefwaarde vastlegt voor de zogenaamde BaP’s. Dat staat volgens mij echter haaks op de moederrichtlijn, en ik heb ook eerdere ontwerpteksten van de Commissie gezien waarin grenswaarden waren vastgelegd. Dat had de Commissie dus ook al overwogen. De Commissie milieubeheer, volksgezondheid en consumentenbeleid heeft zich met een bijzonder krappe meerderheid van 26 stemmen voor grenswaarden uitgesproken, terwijl 24 leden ertegen hebben gestemd. Die grenswaarden komen niet van mij, ik was op school nogal zwak in scheikunde, ze komen van de deskundigen van de Commissie, van internationale deskundigen en van een comité van wetenschappers. Dat betekent dat deze grenswaarden vanuit het oogpunt van de Commissie haalbaar zijn, en wij hebben dat standpunt overgenomen.</p>
      <p sl="de">Er bestaan ook heel wat indicaties uit de industrie dat deze streefwaarden en grenswaarden kunnen worden gehaald. Tijdens de stemming in de Commissie milieubeheer hebben we bovendien nog de oorspronkelijke eis laten vallen dat ook industriegebieden die deze waarden niet goed kunnen respecteren dat toch binnen een bepaalde periode moeten doen. Dat betekent dat we de industrie heel sterk tegemoet zijn gekomen. We hebben gezegd: waar de grond al vervuild is, waar er nog lasten uit het verleden bestaan, daar zijn die doelstellingen niet op de korte termijn haalbaar. Bovendien heeft de Commissie milieubeheer onderzoek laten verrichten door het Institute for European Environmental Policy . Ook daaruit blijkt dat die grenswaarden haalbaar zijn.</p>
      <p sl="de">Het derde standpunt is dat van de Raad. We hebben met de Raad al gesprekken en voorbereidende onderhandelingen gevoerd. De Raad, of een mogelijke meerderheid in de Raad, kan zich voorstellen om met streefwaarden te werken. Daarover zal de discussie in de toekomst waarschijnlijk gaan.</p>
      <p sl="de">We moeten echter wel onder ogen zien wat deze zware metalen eigenlijk zijn. Het zijn carcinogene en genotoxische stoffen, ze kunnen zelfs in minimale hoeveelheden het DNA beschadigen, ons erfgoed. Daarvan moeten we ons bewust zijn.</p>
      <p sl="de">De Commissie gebruikt in haar document het argument dat we een kosten-batenanalyse moeten verrichten. Dan moeten we dus berekenen wat filters en andere technische maatregelen kosten en wat we kunnen besparen doordat minder burgers kanker krijgen en daaraan sterven. Ik vind dat buitengewoon cynisch. De tweede stap heeft de Commissie niet gezet. Ze heeft namelijk niet berekend wat de secondaire voordelen van een lager aantal ziektegevallen zijn, want dat is moeilijk. Dat zijn dermate cynische argumenten dat we daar bij de meeste Europese burgers niet mee aan kunnen komen.</p>
      <p sl="de">We hebben de stemming morgen uitgesteld omdat we willen proberen om het nog tijdens deze zittingsperiode met de Raad eens te worden. Ik ben blij dat de commissaris het met mij eens is dat we deze week misschien nog kunnen gebruiken om een compromis te vinden waardoor we elkaar uiteindelijk allemaal in de ogen kunnen kijken.</p>
    </intervention>
    <intervention id="2-360" speaker_id="1370" name="Caroline JACKSON" is_mep="True" mode="spoken" nationality="United Kingdom" birth_date="05-11-1946" birth_place="Penzance " p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, dit verslag illustreert de noodzaak voor het Parlement om te komen tot een systematische aanpak om milieu-effecten te kunnen inschatten. In dit geval stelt de rapporteur, de heer Kronberger, voor – met, zoals hij toegeeft, de wankele steun van twee stemmen van de leden van de commissie – om de niet-bindende streefwaarden te veranderen in verplichte grenswaarden voor arseen, cadmium, nikkel en benzo(a)pyreen.</p>
      <p sl="en">De Commissie milieubeheer, volksgezondheid en consumentenbeleid heeft op informele wijze – en dat was de eerste keer dat dit werd uitgevoerd – een kosten-batenanalyse willen verkrijgen. Er bestaat tot nu toe nog geen procedure daarvoor in het Parlement. Het probleem is dat een en ander onvermijdelijk incompleet is, vanwege de tijdsdruk waaronder we hebben moeten werken. De conclusie ervan is – en de heer Kronberger heeft daar steun uit geput – dat sommige van de voorgestelde grenswaarden bereikt kunnen worden; “haalbaar” is het woord dat hij gebruikte. Dat is een technische beoordeling. Wanneer in het onderzoek wordt gekeken naar de kosten om het doel te bereiken, zoals de commissaris zei, dan zien de zaken er niet zo rooskleurig uit. In de studie die voor het Parlement werd verricht, zijn de exacte kosten die verbonden zijn aan het bereiken van de grenswaarden die de heer Kronberger wil niet op enige systematische wijze geanalyseerd. In de studie zelf staat dat in het geval van arseen sommige fabrieken wellicht aan de voorwaarden kunnen voldoen, maar ook dat sommige dat niet kunnen en dat er “een meer gedetailleerde analyse gerechtvaardigd lijkt van de redenen waarom de medewerking van de andere fabrieken onmogelijk zal zijn.” De rapporteur, die geconfronteerd wordt met het onmogelijke, geeft er de voorkeur aan dit strenge vonnis te negeren.</p>
      <p sl="en">In het geval van de toepassing van grenswaarden voor cadmium wordt in de studie wederom de aandacht gevestigd op het gebrek aan gedetailleerde informatie over de impact van datgene wat de heer Kronberger voorstelt. Bij de grenswaarde voor nikkel wordt er in de studie opgemerkt dat toepassing van grenswaarden in de lijn van Kronberger investeringen zou vereisen die verder gaan dan de beste beschikbare technieken.</p>
      <p sl="en">De heer Kronberger moet nu de volgende zaken aantonen: de mate waarin datgene wat de Commissie voorstelt aantoonbaar een gevaar voor de volksgezondheid oplevert, hoe dit gevaar onvoldoende wordt aangepakt met de bepalingen in de IPPC-richtlijn en waarom het derhalve de moeite waard is om zijn idee over verplichte grenswaarden uit te voeren ongeacht de kosten. Naar mijn mening heeft hij compleet gefaald om dit aan te tonen, en alles wat we hebben is de kale observatie in zijn toelichting dat “geen drempelwaarde kan worden vastgesteld waaronder ze geen effect op de menselijke gezondheid hebben.” Hij is op geen enkele manier in staat om in de richting te gaan van wat de Commissie voorstelt.</p>
      <p sl="en">Als het Parlement zo onverstandig is, in een compromis in de eerste lezing of in een tweede lezing – die ver weg zou kunnen zijn –, om te ondersteunen wat de heer Kronberger wil, dan kan het alleen maar zichzelf verwijten maken als de Raad, of misschien de Commissie, de echte, uitvoerige kosten-batenanalyse uitvoert die de heer Kronberger niet heeft. Het feit dat we zijn aangeland op het punt waarop kosten-batenanalyses op de agenda staan, is geen symptoom van obstructie, maar een teken dat het Parlement zichzelf ten langen leste minder gaat beschouwen als een actiegroep voor het milieu, en zich ontwikkelt als een verantwoordelijk onderdeel van het wetgevende proces. Maar met het verslag Kronberger zoals het nu is, hebben we duidelijk nog een lange weg te gaan.</p>
      <p sl="en">De heer Kronberger en de commissaris noemden de mogelijkheid van een overeenkomst bij de eerste lezing. Ik zie niet in hoe er in vredesnaam een overeenkomst bij de eerste lezing kan zijn tussen de aanpak van de heer Kronberger en datgene waarvan ik vermoed dat de Raad het ondersteunt. Ik zou graag zien dat we een overeenkomst bij de eerste lezing krijgen, maar dan moet er wel ergens beweging zijn, en ik hoop dat dit van de kant van het Parlement zal zijn.</p>
    </intervention>
    <intervention id="2-361" speaker_id="1909" name="Bernd LANGE" is_mep="True" mode="spoken" nationality="Germany" birth_date="14-11-1955" birth_place="Oldenburg" m_state="DE">
      <p sl="de">Mijnheer de Voorzitter, mevrouw de commissaris, dames en heren, we weten natuurlijk allemaal dat dit geen gesprek in het luchtledige is. We proberen ook om onze onderhandelingspositie te verbeteren. Het standpunt van de Commissie milieubeheer, volksgezondheid en consumentenbeleid is natuurlijk ook een onderhandelingspositie - dat weet u ook, mevrouw Jackson, u kent het politieke spel. We willen om begrijpelijke redenen duidelijker vastleggen wat het doel is, waar we naartoe willen. Daarom ben ik niet helemaal tevreden met uw voorstel, mevrouw de commissaris, hoezeer ik uw werk verder ook respecteer. Uiteindelijk is het gewoon een systeem waardoor er opnieuw metingen moeten worden verricht, en dat zal trouwens meer geld kosten, mevrouw Jackson. U denkt altijd aan de kosten voor de gemeentelijke, regionale en nationale overheden, zij moeten de kosten voor die meetstations dragen.</p>
      <p sl="de">Desondanks weten we allemaal hoe gevaarlijk zware metalen zijn. Daarom is het niet juist en ook niet zinvol om alleen maar te zeggen: we moeten meten. We moeten duidelijk zeggen waar we naartoe willen. Ik heb al gezegd dat dit standpunt van de Commissie milieubeheer natuurlijk ook een onderhandelingspositie is. Wanneer we met de Raad willen onderhandelen moeten we natuurlijk ook water bij de wijn doen. Dat is glashelder. Daarom heb ik er ook voor gepleit om de stemming uit te stellen. Dan krijgen we de tijd die we voor onderhandelingen nodig hebben.</p>
      <p sl="de">We moeten echter laten zien welke kant we op willen met ons beleid voor de kwaliteit van de lucht. Ik ben niet dogmatisch, ik behoor niet tot diegenen die zeggen dat we absoluut bepaalde streefwaarden moeten vastleggen en dat daar dan niet meer aan mag worden getornd. Ik vind echter wel dat we duidelijk moeten zeggen welke kant we op willen om te verhinderen dat gevaarlijke stoffen in het milieu, in de lucht, terechtkomen.</p>
      <p sl="de">Kijkt u eens waar die gevaarlijke stoffen zoals cadmium, chroom of nikkel in het milieu terechtkomen, hoofdzakelijk in de lucht. U zult zien dat dit meestal gebeurt waar veel mensen wonen. Daarom heb ik van veel gemeentes brieven gekregen. Ze vragen ons om bindende grenswaarden vast te leggen waarmee ze dan uit de voeten kunnen. Dat lijkt me geen oplossing. We moeten binnen de grenzen van de technische vooruitgang gebruik maken van alle mogelijkheden die er zijn om de emissies te reduceren. Daarom moeten we streefwaarden vastleggen en tegelijkertijd duidelijk zeggen wanneer en hoe die kunnen worden bereikt. In zoverre ben ik heel optimistisch, mevrouw Jackson, ik denk dat we het tijdens de onderhandelingen met de Raad in de eerste lezing eens kunnen worden over onze koers, en wel dat we emissies van zware metalen zoveel mogelijk willen vermijden.</p>
    </intervention>
    <intervention id="2-362" speaker_id="1059" name="Hiltrud BREYER" is_mep="True" mode="spoken" nationality="Germany" birth_date="22-08-1957" birth_place="Saarbrücken" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, dames en heren, ik ben het helemaal met de vorige spreker eens. Het zou niet eerlijk zijn wanneer we hier debatteren omwille van het debat, wanneer we zouden zeggen dat we nog meer metingen moeten verrichten, terwijl we het project alleen maar willen uitstellen. Intussen is wel duidelijk geworden wat er moet gebeuren: er moeten bindende waarden komen. Ieder ander voorstel staat haaks op het voorzorgsprincipe dat we telkens weer willen toepassen. Bovendien staat het haaks op de eis die we telkens stellen om de volksgezondheid te beschermen.</p>
      <p sl="de">De heer Kronberger heeft er nogmaals met klem op gewezen dat het gaat om genotoxische en carcinogene stoffen. We hebben waterdichte bewijzen dat ze kanker kunnen veroorzaken, dat ze schadelijke gevolgen kunnen hebben voor de nieren, voor het centraal zenuwstelsel, voor de ademwegen en ook voor het immuunsysteem. We hebben inderdaad tijd nodig om te onderhandelen, maar niet om het uit te stellen of op de lange baan te schuiven. Sommigen proberen zelfs om het voorstel in de la te laten liggen. Van ons als politici wordt verwacht dat we duidelijke en bindende doelstellingen vastleggen voor de metingen in de gemeentes en in de regio’s. Daarmee willen we de situatie voor de burgers verbeteren.</p>
    </intervention>
    <intervention id="2-363" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">Voorzitter, Commissaris Wallström, beste rapporteur, beste collega's, van de genoemde zware metalen en PAK is al vele jaren bekend dat zij in meer of mindere mate schadelijk zijn voor het milieu en de volksgezondheid. Deze stoffen horen niet in de lucht thuis. De impactstudies voegen hier in mijn ogen niet zoveel aan toe. Deze studies kosten veel geld en laten ons als politici met evenveel onduidelijkheid zitten. Ik ben van mening dat we er alles aan moeten doen om deze schadelijke stoffen zoveel mogelijk uit onze lucht te halen. De Europese Commissie kiest slechts voor monitoring van de vervuiling. Ik vind dit te beperkt en heb fundamenteel bezwaar tegen deze benadering. Door de vervuiling alleen in kaart te brengen wordt de luchtkwaliteit niet verhoogd. In de andere dochterrichtlijnen inzake luchtkwaliteit zijn wel bindende grenswaarden voorgesteld. Ik begrijp niet waarom dit hier niet is gedaan.</p>
      <p sl="nl">Aan de andere kant besef ik ook dat we realistisch moeten zijn, wellicht waren de grenswaarden uit de vorige dochterrichtlijnen te streng. Dit betekent echter nog niet dat we nu moeten kiezen voor vrijblijvende streefwaarden. In de Commissie milieubeheer, volksgezondheid en consumentenbeleid heb ik de benadering van de rapporteur, de heer Kronberger, gesteund. Nu is de heer Kronberger met de Raad aan het onderhandelen over een akkoord in eerste lezing. Ik vind dit een goed streven. Omdat de uitkomst van deze onderhandelingen nog niet bekend is, kan ik hierover nu nog geen standpunt innemen. Ik wil de heer Kronberger wel meegeven dat we natuurlijk geen bindende grenswaarden moeten vaststellen die lager zijn dan de achtergrondconcentratie.</p>
      <p sl="nl">Ik pleit wel nadrukkelijk voor realistische grenswaarden. Zo is bekend dat de emissies voor een groot deel door diffuse bronnen worden veroorzaakt, bijvoorbeeld door de verwarming van huizen en verkeer. Deze bronnen zijn heel moeilijk aan te pakken. In verschillende sectoren in de industrie zijn echter wel resultaten te boeken. We denken dan niet alleen aan de metaalindustrie, maar ook aan energiecentrales, afvalverbrandingsinstallaties en de afvalrecyclagesector. Bij afvalverbranding komt een aanzienlijke hoeveelheid zware metalen vrij. Hoeveel is niet precies bekend, omdat de verplichtingen voor het meten van de emissies zeer minimaal zijn. Ook voor de verschillende takken in de industrie moeten er dus bindende grenswaarden komen, alsmede de verplichting de emissies te meten. Ik hoop dat we hierover met de Raad tot overeenstemming kunnen komen.</p>
    </intervention>
    <intervention id="2-364" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Mijnheer de Voorzitter, de kaderrichtlijn inzake luchtkwaliteit uit 1996 is de basis voor de onderhavige richtlijn en drie eerdere richtlijnen. In de kaderrichtlijn worden de verontreinigde stoffen in de lucht genoemd waarvoor grenswaarden, streefwaarden en zo nodig alarmdrempels moeten worden vastgesteld.</p>
      <p sl="fi">In de Commissie milieubeheer, volksgezondheid en consumentenbeleid werden zestig amendementen op het voorstel van de Commissie aangenomen, waarmee onder andere werd bereikt dat het Commissievoorstel meer overeenkomt met de drie eerder opgestelde richtlijnen inzake luchtkwaliteit.</p>
      <p sl="fi">Het geïntegreerde pakket richtlijnen inzake luchtkwaliteit, dat nu bijna klaar is, bestrijdt op doeltreffende wijze de luchtverontreiniging in de Europese Unie, met uitzondering van een belangrijk deelgebied: dat van de kleine deeltjes. Momenteel is het meten van de allerkleinste deeltjes moeilijk en het gebeurt daarom praktisch niet. Toch is het menselijk lichaam juist tegen de kleinste deeltjes het allerslechtst beschermd. Terwijl grotere deeltjes op verschillende plaatsen in onze ademhalingsorganen worden gevangen, komen de kleinste direct in onze longen terecht waar zij ook blijven. Het gezondheidsrisico is duidelijk.</p>
      <p sl="fi">De technische werkgroepen van de Commissie zijn naar mijn mening de juiste plaats om het risico van kleine deeltjes en de mogelijkheid die te meten te beoordelen. De deskundigen die de verschillende richtingen in deze werkgroepen vertegenwoordigen, moeten op basis van de huidige kennis verklaringen opstellen over afzonderlijke verontreinigde stoffen en zo de basiskennis presenteren voor de voorstellen voor richtlijnen. Nu het pakket van vier richtlijnen inzake luchtkwaliteit wordt afgerond, moeten de problemen in verband met de kleine deeltjes ter behandeling aan de werkgroepen worden gegeven met het doel te komen tot gemeenschappelijke methodes en beoordelingscriteria in de lidstaten. Dit zou een wezenlijke aanvulling zijn op de communautaire maatregelen om de luchtkwaliteit en de volksgezondheid in de lidstaten te verbeteren.</p>
    </intervention>
    <intervention id="2-365" speaker_id="1321" name="David Robert BOWE" is_mep="True" mode="spoken" nationality="United Kingdom" birth_date="19-07-1955" birth_place="Gateshead" p_group="Group of the Party of European Socialists" m_state="GB">
      <p sl="en">Mijnheer de Voorzitter, de heer Kronberger kent mijn mening over dit rapport al, omdat ik die zeer krachtig heb uitgedragen in de Commissie milieubeheer, volksgezondheid en consumentenbeleid. Misschien moet ik vanavond echter gematigder in mijn standpunten zijn.</p>
      <p sl="en">Ook al staat hij hartstochtelijk achter zijn opinies, de eerlijkheid gebied te zeggen dat deze gebaseerd zijn op misrekeningen. Hij mag dan wel zeer oprecht zijn met betrekking tot de conclusies die hij heeft getrokken, maar eerlijk gezegd zijn deze onjuist. Hij moet nu de confrontatie met de feiten aangaan, die zeggen dat, als hij dit soort emissies wil reguleren in de industriële installaties waar we het over hebben, het vaststellen van emissiewaarden gewoon niet werkt. De impact op die installaties die voortkomt uit pogingen om dergelijke normen op te leggen, zou ondraaglijk zijn.</p>
      <p sl="en">Niettemin heb ik een of twee vriendelijke dingen te zeggen over zijn verslag. Zoals we dat in het Engels zeggen hebben we hier te maken met the curate’s egg , ofwel: sommige delen ervan zijn goed. Als we bijvoorbeeld kijken naar kwik en arseen, dan valt er wellicht iets voor te zeggen om in die sector emissiewaarden vast te stellen, maar zeker niet in andere sectoren. Neem bijvoorbeeld nikkel. Nikkel is een van de belangrijkste elementen die gebruikt worden bij de productie van roestvrij staal. Het meest gangbare type roestvrij staal bevat 18 procent nikkel, maar dit kan oplopen tot 30 procent. Het onzinnige van dit voorstel zit in het feit dat ervan uitgegaan wordt dat de maatregelen waarmee de gasvormige emissies van nikkel worden beperkt, kunnen worden toegepast op de situatie in staalfabrieken waar nikkel tijdens het productieproces wordt uitgestoten als fijn stof. In werkelijkheid bevatten de enorme hoeveelheden stof in de productie-omgeving slechts een kleine hoeveelheid nikkel en de emissies van staalfabrieken zijn betrekkelijk klein. Het dan toch bereiken van emissiewaarden, zou in zo’n situatie onmogelijk zijn.</p>
      <p sl="en">Ook in het geval van polycyclische aromatische koolwaterstoffen zullen het soort maatregelen die zijn voorgesteld door de heer Kronberger onvermijdelijk leiden tot de sluiting, of het einde, van kolengestookte krachtcentrales, tot het einde van het stoken van kolen, tot een verlies van banen en, door heel Europa heen, tot een zelfs nog grotere afhankelijkheid van geïmporteerd aardgas en andere importen.</p>
      <p sl="en">Hoe goedbedoeld deze voorstellen ook zijn, ze zijn onrealistisch, ondoordacht en zouden de reputatie die Europa heeft in het kiezen voor een verantwoorde aanpak ondermijnen. Ik zou hem willen oproepen er nog eens goed over na te denken.</p>
    </intervention>
    <intervention id="2-366" speaker_id="4505" name="Alexander de ROO" is_mep="True" mode="spoken" nationality="Netherlands" birth_date="30-08-1955" birth_place="Leiden" p_group="Group of the Greens/European Free Alliance" m_state="NL">
      <p sl="nl">Voorzitter, de Verts/ALE-Fractie steunt het verslag van de heer Kronberger volledig. Grenswaarden zijn nodig, bijvoorbeeld voor arseen. Dit is een reëel probleem in mijn land. De stad Coevorden vlakbij de grens met Duitsland heeft het plan opgevat vrijwel alle oude spoorbilzen van Europa te verbranden. Het arseen uit die bilzen wordt hierdoor de lucht ingeblazen. Dat is volkomen verkeerd. Daarom hebben we strenge grenswaarden nodig. Als die er niet meteen kunnen komen, omdat de politieke meerderheid er niet voor is, is dat uitermate treurig, maar deze zware metalen zijn kankerverwekkend en het gebruik ervan moet aan banden worden gelegd. Als dat op korte termijn moet gebeuren via streefwaarden, ga ik tandenknarsend akkoord. Maar op langere termijn moeten er wel degelijk grenswaarden komen, op basis van één geval kanker extra in één miljoen gevallen. Precies hetzelfde uitgangspunt hebben we bij de drinkwaterrichtlijn genomen. Dat is aanvaard door de Commissie, die het had voorgesteld, de Raad en het Parlement. Waarom doen we niet hetzelfde voor arseen, cadmium, kwik en nikkel? Dat zou de weg zijn van een mogelijk compromis.</p>
    </intervention>
    <intervention id="2-367" speaker_id="2062" name="Riitta MYLLER" is_mep="True" mode="spoken" nationality="Finland" birth_date="12-07-1956" birth_place="Joensuu" p_group="Socialist Group in the European Parliament" m_state="FI">
      <p sl="fi">Mijnheer de Voorzitter, ik vind dit zo'n belangrijke richtlijn, dat wij hierbij zeer ambitieus moeten zijn. Zoals hier al vele malen is gezegd, is er namelijk sprake van kankerverwekkende zware metalen en PAK, waarvan er vele al in kleine hoeveelheden het DNA van cellen beschadigen. Het doel van de richtlijn is het bestrijden en verminderen van de schadelijke effecten die verontreinigde stoffen in de lucht hebben op de volksgezondheid en het milieu. Hier is ook al gezegd dat de onderhavige richtlijn afwijkt van de eerdere dochterrichtlijnen vanwege het feit dat er geen bindende grenswaarden in staan. Dit wordt gemotiveerd door te stellen dat het op korte termijn onmogelijk is kosten-effectieve maatregelen te vinden.</p>
      <p sl="fi">Er kan ook worden gesteld dat het vaststellen van bindende grenswaarden ertoe zou leiden dat naar kosten-effectieve middelen moet worden gezocht. Wij hebben veel voorbeelden van situaties waarin technische oplossingen zijn gevonden toen er duidelijke doelstellingen waren geformuleerd en er voldoende stimulansen aanwezig waren om ze te bereiken. Monitoring en metingen vormen een belangrijk onderdeel van deze richtlijn en er moet op nationaal en communautair niveau steeds meer aandacht komen voor de vergelijkbaarheid van meettechnieken en meetresultaten. Met doeltreffende monitoring kunnen nieuwe bindende grenswaarden worden opgesteld naarmate er nieuwe technische toepassingen komen. Metingen moeten echter op zodanige kosten-effectieve wijze worden verricht dat er met de verschillende omstandigheden rekening wordt gehouden.</p>
    </intervention>
    <intervention id="2-368" speaker_id="photo_generic" name="Wallström" is_mep="True" mode="spoken" role="Commissie">
      <p sl="en">Mijnheer de Voorzitter, zoals ik al gezegd heb sta ik volledig achter de wens om de volledige bescherming van de volksgezondheid te waarborgen, zoals verwoord in de amendementen waarin getracht wordt bindende grenswaarden te introduceren voor arseen, cadmium, nikkel en polycyclische aromatische koolwaterstoffen. Helaas geloof ik niet dat de voorgestelde amendementen het gewenste effect zouden hebben. In werkelijkheid zouden grenswaarden vergezeld moeten worden door uitzonderingen in bepaalde gebieden, of door bepalingen waarbij het lidstaten zou zijn toegestaan om derogaties aan te vragen in gevallen waarin de grenswaarden niet bereikt kunnen worden. Bij de voorgestelde amendementen had men deze laatste oplossing voor ogen, maar we kunnen er hoe dan ook zeker van zijn dat de derogaties zullen worden verleend in precies die gebieden waar de problemen zich voordoen. Het is moeilijk voor te stellen hoe dit zou kunnen resulteren in een betere bescherming van de volksgezondheid. Het heeft eveneens weinig zin om doelen voor de lange termijn vast te stellen zonder duidelijke ideeën over hoe deze doelen bereikt kunnen worden. Om die redenen kan de Commissie, in dit stadium, geen van de amendementen accepteren waarin wordt geprobeerd om bindende grenswaarden te introduceren.</p>
      <p sl="en">Aan de andere kant zou de Commissie wel de herintroductie kunnen accepteren van het concept van de bovenste en onderste beoordelingsdrempels waarin de kaderrichtlijn voorziet, wat het onderwerp is van zes van de ingediende amendementen. Hoewel dit concept doorgaans verbonden is met de grenswaarden, heeft het enkele voordelen, zelfs bij afwezigheid van grenswaarden, omdat het voorziet in een flexibel regime waarbij de vereisten op het gebied van monitoring afhangen van het niveau van de waargenomen concentraties.</p>
      <p sl="en">Zoals ik eerder gezegd heb, ben ik blij dat de beslissing is genomen om de stemming uit te stellen om tijd te winnen voor een onderzoek naar verdere alternatieve mogelijkheden. Ik hoop sterk dat wij als gevolg hiervan in staat zullen zijn om snel overeenstemming te vinden over dit belangrijke onderwerp.</p>
    </intervention>
    <intervention id="2-369" speaker_id="1264" name="Ingo FRIEDRICH" is_mep="True" mode="spoken" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="nl">Hartelijk dank, commissaris Wallström.</p>
      <p sl="nl">U weet dat de stemming tot een volgende vergaderperiode is uitgesteld.</p>
      <p sl="nl">Het debat is gesloten.</p>
    </intervention>
  </section>
  <section id="creitem14" title="Landbouw">
    <intervention id="2-371" speaker_id="1264" name="Ingo FRIEDRICH" is_mep="True" mode="spoken" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="nl">Aan de orde is het gecombineerd debat over de twee volgende verslagen namens de Commissie landbouw en plattelandsontwikkeling:</p>
      <p sl="nl">A5-0123/2004 van de heer Daul over het voorstel voor een verordening van de Raad houdende wijziging van Verordening (EG) nr. 1782/2003 tot vaststelling van gemeenschappelijke voorschriften voor regelingen inzake rechtstreekse steunverlening in het kader van het gemeenschappelijk landbouwbeleid en tot vaststelling van bepaalde steunregelingen voor landbouwers (COM(2003) 698 – C5-0597/2003 – 2003/0278(CNS));</p>
      <p sl="nl">A5-0106/2004 van de heer Lavarra over het voorstel voor een verordening van de Raad houdende een gemeenschappelijke ordening der markten voor olijfolie en tafelolijven en tot wijziging van Verordening (EEG) nr. 827/68 (COM(2003) 698 – C5-0598/2003 – 2003/0279(CNS)).</p>
    </intervention>
    <intervention id="2-372" speaker_id="photo_generic" name="Fischler" is_mep="True" mode="spoken" role="Commissie">
      <p sl="de">Mijnheer de Voorzitter, dames en heren, ik zou allereerst de heren Daul en Lavarra, maar ook de co-rapporteurs, mevrouw Rodríguez Ramos, de heer Berlato en de heer Mayer willen bedanken voor hun verslagen. Ik dank ook de leden van de Landbouwcommissie voor hun werk en hun bijdragen.</p>
      <p sl="de">Al in juli vorig jaar had de Raad van ministers van Landbouw de Commissie gevraagd om een hervorming voor andere producten voor te bereiden volgens dezelfde principes als de hervorming die toen was besloten. De Commissie heeft toen voorstellen uitgewerkt voor katoen, tabak, olijfolie en hop, en daar gaat het debat vandaag over.</p>
      <p sl="de">Het doel is niet veranderd: We willen deze sectoren sterker concurrerend en duurzamer maken. We willen het beheer vereenvoudigen, we willen een systeem dat meer WTO-compatibel is en we willen de plattelandsontwikkeling bevorderen. De Raad heeft besloten dat de Commissie een voorstel moet doen dat de begroting ongewijzigd laat. In ons voorstel hebben we al deze doelstellingen en voorwaarden gerespecteerd.</p>
      <p sl="de">Ook bij deze hervormingen is het hoofdelement de ontkoppeling. Om zo goed mogelijk rekening te houden met bepaalde ecologische en sociale aspecten hebben we in sommige gevallen echter een partiële ontkoppeling voorgesteld. Een voorwaarde voor het uitbetalen van de volledige bedragen is net als bij de vorige hervorming dat de boeren moeten voldoen aan de eisen van de cross compliance en zich moeten houden aan de goede landbouwpraktijken. Bovendien voorzien we een transfer van middelen naar de plattelandsontwikkeling. De ingrijpende hervorming van deze sectoren stelt ons ook in staat om een aantal achterhaalde elementen van de huidige marktordeningen, zoals de exportrestitutie voor olijfolie, definitief af te schaffen.</p>
      <p sl="de">Ik ben me wel degelijk bewust van de socio-economische en ecologische betekenis van de gewassen die we vandaag bespreken. De sector olijfolie met 2,5 miljoen producenten speelt een grote rol in de landbouw in het gebied rond de Middellandse Zee. Katoen is heel belangrijk in bepaalde regio’s in Griekenland en Spanje. Hop is een speciaal gewas van vooral regionaal belang. De sector tabak is in veel regio’s belangrijk voor de landbouw en de werkgelegenheid maar bevindt zich in een economische crisis. Bovendien wordt deze sector geassocieerd met een ongezonde levensstijl.</p>
      <p sl="de">Ik denk dat deze voorstellen al met al rekening houden met de belangen van de Gemeenschap. Daarom ben ik tegen de afwijkingen van de oorspronkelijke tekst die worden voorgesteld in de tekst van de heer Daul. Het voorstel voor alle vier gewassen is het resultaat van zorgvuldige afwegingen en stemt overeen met de hervormingen van het GLB. De boeren krijgen daardoor de vrijheid en de flexibiliteit om hun land volgens hun eigen ideeën te bebouwen en gebruik te maken van de kansen die de markt biedt. Bovendien houden we rekening met de ecologische en sociale belangen.</p>
      <p sl="de">Ik wil er ook nog op wijzen dat het belangrijk is om de nodige besluiten te nemen. Wanneer we dit pakket niet goedkeuren, bijvoorbeeld voor tabak, dan bestaat het gevaar dat we de tabaksproducenten volgend jaar helemaal geen subsidies meer kunnen betalen omdat de bestaande regeling aan het einde van dit jaar afloopt. Ik geloof dat niemand daar belang bij zou hebben. Daarom zou ik u werkelijk willen vragen om de nodige besluiten te nemen.</p>
    </intervention>
    <intervention id="2-373" speaker_id="1264" name="Ingo FRIEDRICH" is_mep="True" mode="spoken" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="nl">Hartelijk dank, commissaris Fischler.</p>
      <p sl="nl">Ik ben allang blij dat u niet ook hop met een ongezonde levenswijze in verband heeft gebracht.</p>
    </intervention>
    <intervention id="2-374" speaker_id="4342" name="Joseph DAUL" is_mep="True" mode="spoken" role="rapporteur" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, commissaris Fischler, dames en heren, ik zal mij beperken tot een algemene kwestie, aangezien we voor elk product een rapporteur hebben die zijn eigen onderwerp zal uitdiepen. De Commissie landbouw en plattelandsontwikkeling is op 19 februari jongstleden tot overeenstemming gekomen over een compromis rond het voorstel tot hervorming van het gemeenschappelijk landbouwbeleid inzake tabak, olijfolie, katoen en hop.</p>
      <p sl="fr">Wij beseffen dat er een enkele verordening van de Commissie moet komen tot wijziging van de bedrijfstoeslag. We moeten tot een globaal akkoord komen en niet tot aparte akkoorden voor elke sector afzonderlijk. Alle onderhandelingen hangen met elkaar samen. Het ambitieuze doel dat de Commissie en de Raad zich hebben gesteld, is heel snel tot een overkoepelend akkoord te komen. Zoals commissaris Fischler heeft gezegd, mogen we niet in een juridisch vacuüm belanden, vooral niet in de tabakssector.</p>
      <p sl="fr">De Landbouwcommissie is tot het inzicht gekomen dat de steun alleen maar kan worden losgekoppeld zoals de Commissie dat voorstelt, als tegelijk rekening wordt gehouden met een aantal externe factoren, met name de prijsschommelingen en de prijsevolutie op de internationale markt voor landbouwproducten en het grote verschil tussen de interne en externe prijzen.</p>
      <p sl="fr">Het landbouwbeleid voor producten uit het Middellandse-Zeegebied moet gericht zijn op het handhaven van kleine landbouwers en familiebedrijven. Het moet de werkgelegenheid op het platteland in stand houden, het gaat hier om honderdduizenden banen. Welk voorstel tot hervorming ook wordt ingediend, het hoort alle mogelijke alternatieven aan te reiken die de toekomst van de landbouwers en de betrokken regio’s veilig stellen. Het hoort rekening te houden met de sociale impact en met de bestaande toestand van de productie in de lidstaten. De leden van de Commissie landbouw en plattelandsontwikkeling van het Europees Parlement hebben er hun voorkeur voor uitgesproken dat meer landbouwfondsen die voor de markt bestemd waren, overgeheveld worden naar plattelandsontwikkeling, zodat met name het milieu beter beschermd en kwaliteitsproductie gestimuleerd kan worden.</p>
      <p sl="fr">Ervan uitgaande dat een groot aantal landbouwers de productie zal stilleggen en voor subsidies kiest, valt niet te verwachten dat het toekennen van landbouwsteun los van productie de territoriale problemen zal aanscherpen en een onevenwicht tot stand zal brengen tussen de verschillende sectoren. Integendeel, een gedeeltelijke ontkoppeling moet een billijker vergoeding voor alle landbouwers en voor alle vormen van productie mogelijk maken door toepassing van het multifunctionaliteitsbeginsel. Een gedeeltelijke ontkoppeling voor deze producten moet een evolutie in onze regio’s rond de Middellandse Zee mogelijk maken, en geen revolutie.</p>
      <p sl="fr">Het Europees landbouwmodel moet gehandhaafd blijven. Europa heeft zijn landbouwers nodig, de bevolking van het platteland moet op peil blijven. Binnen de Wereldhandelsorganisatie moeten wij de belangen van onze landbouwers verdedigen. Zoals blijkt uit de laatste begrotingen van de Verenigde Staten, worden de uitgaven voor de Amerikaanse landbouw opnieuw aanzienlijk verhoogd. Laat dit een voorbeeld zijn! Er staat een aanzienlijke verhoging op stapel, mijnheer de commissaris.</p>
      <p sl="fr">Wij weten dat uw werk binnen de Commissie niet gemakkelijk is. Maar wij kennen uw gezond verstand en uw pragmatische instelling. Sluit u aan bij het voorstel tot compromis. Wat wij van de Commissie landbouw en plattelandsontwikkeling u voorstellen, is een goed compromis.</p>
    </intervention>
    <intervention id="2-375" speaker_id="4746" name="Sergio BERLATO" is_mep="True" mode="spoken" role="co-rapporteur" nationality="Italy" birth_date="27-07-1959" birth_place="Vicenza" m_state="IT">
      <p sl="it">Mijnheer de Voorzitter, commissaris Fischler, mijnheer de fungerend voorzitter van de Raad, dames en heren, bij dit belangrijke verslag over de hervorming van de gemeenschappelijke marktordening van een aantal mediterrane producten ben ik co-rapporteur voor de tabakssector. Zoals bekend heeft de Commissie uitdrukkelijk verklaard de tabaksproductie in Europa te zullen stopzetten. Dat is het eerste geval van gedwongen stopzetting van een productie. De tabaksproductie heeft echter diepe wortels in de geschiedenis van ons continent en kent een marktsituatie die zich niet eens in een crisis bevindt.</p>
      <p sl="it">Ik zal kort de belangrijkste en meest opvallende gevolgen van het Commissievoorstel noemen als dit wordt goedgekeurd: geen enkele vermindering van het tabaksgebruik; geen enkel positief effect op de terechte strijd tegen roken; geen enkele positief effect op de belastingopbrengst in de lidstaten - de belasting op het eindverbruik van tabaksproducten in de Europese Unie bedraagt 15 tot 65 miljoen euro per jaar -; een aanzienlijke verslechtering van de handelsbalans van de Europese Unie door importstijging en exportafname - er is een negatief saldo van meer dan achthonderd miljoen euro per jaar, hetgeen vergelijkbaar is met de huidige communautaire steun aan de tabaksproducenten - en 490.000 werklozen meer onder de werknemers in deze sector, waarbij 110.000 bedrijfshoofden weliswaar tijdelijk een ontkoppelde productiesteun krijgen maar uiteindelijk zonder werk blijven zitten aangezien er in de gebieden waar tabak wordt geteeld geen economisch goede alternatieven bestaan. Er zouden dus massa’s nieuwe werklozen ontstaan in de Europese regio’s die nu al de hoogste werkloosheidscijfers hebben van de vijftien landen van de Unie, en hetzelfde zou ook gebeuren in de tabaksgebieden van de tien toetredingslanden aangezien meer dan 50 procent van degenen die werken in de Europese verwerkende industrie vrouwen zijn. Verder: sluiting van honderden Europese bedrijven voor eerste verwerking en aanverwante sectoren die voor hun bestaan afhankelijk zijn van de beschikbaarheid ter plekke van landbouwgrondstoffen, met alle gevolgen van dien: aanzienlijk minder belastingbetaling door de ondernemingen en hun werknemers en - wat nog erger is - sterk verminderde sociale bijdragen; woestijnvorming in grote delen van het platteland in de armste gebieden van Europa, aangezien 80 procent van de Europese tabak in doelstelling 1-gebieden wordt geproduceerd en een algemene verarming van de lokale systemen in de gebieden waar de tabaksproductie en -verwerking is geconcentreerd. De tabaksproductie en -verwerking is meestal ook het economisch en sociaal bindweefsel in die gebieden en heeft de bevolking daar tot nu toe een waardig bestaan kunnen waarborgen.</p>
      <p sl="it">Uit deze korte uiteenzetting en de daarin naar voren gebrachte argumenten blijkt zonder meer dat, afgezien van al het andere, het voorstel van de Commissie indruist tegen de doelstellingen van het GLB zoals deze zijn genoemd in artikel 33 van het Verdrag. Dit artikel is dan ook opzettelijk niet als rechtsgrondslag gekozen voor het hervormingsvoorstel.</p>
      <p sl="it">Ik sluit af met een beroep op de collega’s en met name de collega’s uit de Midden- en Noord-Europese gebieden, aangezien de tabaksteelt van belang is voor enkel een beperkt aantal gebieden in Zuid-Europa. Honderdduizenden gezinnen van de Europese Unie, waarvan de toekomst afhankelijk is …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-376" speaker_id="4337" name="Alejandro CERCAS" is_mep="True" mode="spoken" nationality="Spain" birth_date="25-05-1949" birth_place="Ibahernando " p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">vervanger van co-rapporteur María Rodríguez Ramos. - Mijnheer de Voorzitter, geachte commissaris, geachte vertegenwoordigers van de Raad, ik zal om te beginnen een deel van mijn tijd gebruiken om mevrouw Rodríguez Ramos te vertegenwoordigen die hier wegens overmacht onvoorzien haar katoenverslag niet kan verdedigen. Mevrouw Rodríguez Ramos wil dat ik hier benadruk dat alle hervormingen van het GLB in Europa, vanaf de hervorming-McSharry tot Agenda 2000, altijd hebben voorzien in een periode van minimaal tien jaar voor de geleidelijke overschakeling van prijssteun voor de producten naar rechtstreekse steun aan de producenten.</p>
      <p sl="es">Mijnheer de commissaris, de huidige katoenhervorming is ingezet in het jaar 2001 en u bent nu van plan om nog een hervorming door te voeren zonder dat er onderzoek is gedaan naar de milieueffecten, zoals wij straks zullen zien. U vergeet ook dat uw voorstel volledig voorbijgaat aan de toetredingsverdragen van Griekenland, Spanje en Portugal, die de doelstelling bevatten om de katoenproductie in de bestaande productiezones te steunen. U beoogt volledige ontkoppeling, niets meer en niets minder. Wij denken dat uw voorstel leidt tot leegloop van de katoensector. Dat weet de Commissie. Bovendien zijn uw voorstellen niet gebaseerd op deugdelijk onderzoek naar de sector.</p>
      <p sl="es">De Commissie weet ook dat de katoenproductie zich concentreert in achterstandsgebieden en dat de geplande maatregelen ook een enorme impact zullen hebben op de egreneringssector en de aanverwante dienstensector. Er bestaat geen alternatief, mijnheer de commissaris, Wat kunnen deze landbouwers doen? Verordering (EG) nr. 1783/1999 verbiedt hun om fruit en groente te verbouwen. Wat moeten zij dan doen, mijnheer de commissaris? Maïs planten en daarmee de maïsproducenten duperen, of kiezen voor bietenteelt die aan quota gebonden is? En wat moet er met de industriële sector gebeuren, mijnheer de commissaris?</p>
      <p sl="es">Het compromis dat de rapporteur voorstelt houdt daarentegen wel rekening met deze overwegingen en is bovendien afgestemd op de richtsnoeren van de GLB-hervorming en onze overeenkomsten met de WTO. Bovendien stelt dit compromis ons in staat om de katoensteunregelingen uit de oranje doos te halen. Mijnheer de commissaris, wij willen met uw hulp proberen te voorkomen dat zich op werkgelegenheidsgebied een ramp voltrekt in bepaalde regio’s van mijn land, zoals bijvoorbeeld Andalusië, dat – zoals ook de heer Berlato al heeft aangegeven – een doelstelling-1-gebied vormt waar grote sociale problemen bestaan.</p>
      <p sl="es">Wat de tabak betreft sta ik volledig achter het betoog van de heer Berlato. Mijnheer de commissaris, zou u alstublieft uw eigen verordening nog eens willen lezen? Dan zou u misschien niet weer herhalen wat u hier vanavond heeft gezegd, namelijk dat een en ander geen ingrijpende gevolgen zou hebben. In de verordening staat immers dat volledige ontkoppeling, vooral voor de tabakssector, kan leiden tot de verdwijning van de gehele productiesector. Toch heeft u, met misleidende, ondeugdelijke en hypocriete argumenten, volledige ontkoppeling voorgesteld. Het klopt niet dat de Raad op de Top van Göteborg geen specifiek besluit over de tabak heeft genomen. Mijnheer de commissaris, ik denk dat u moet toegeven dat u in de milieueffectrapportage enkel de argumenten van de gezondheidssector hebt verwerkt en geen verwijzingen naar het advies van deskundigen.</p>
      <p sl="es">De Commissie gebruikt de GLB-hervorming als rechtvaardiging terwijl – uw opmerkingen ten spijt – vaststaat dat in juni werd gesproken over gedeeltelijke ontkoppeling. Juist in het geval van de tabaks- en katoenteelt streeft u volledige ontkoppeling na, terwijl u weet dat uitgerekend deze sectoren de grootste invloed hebben op de productie en werkgelegenheid in de Europese doelstelling-1-regio’s. Vindt u het geen onoverkomelijke tegenstelling om juist deze zeer arbeidsintensieve teelt aan te pakken, waar niet alleen de tabaksproducenten maar ook duizenden arbeidsplaatsen en hele dorpen en regio’s van afhankelijk zijn?</p>
      <p sl="es">Mijnheer de commissaris, ik kan haast niet geloven dat u zo’n drastische maatregel voorstelt. Ik snap niet hoe u kunt voorstellen om deze sectoren, in zulke gevoelige Europese gebieden, zomaar ineens, zonder overgangsperiode in de steek te laten. Mijnheer de commissaris, ik heb erg weinig tijd en wil het dus bij één ding houden. Ik wilde u graag zeggen dat alle fracties van dit Parlement hun best hebben gedaan om een redelijke, eerlijke en rechtvaardige oplossing te zoeken. Iedereen heeft iets opgeofferd. Iedereen heeft begrepen dat wij ons moeten inzetten voor een flexibel antwoord dat de landbouwsector in staat stelt om zich aan te passen.</p>
      <p sl="es">Mijnheer de commissaris, aangezien u geen voorstel van dit kaliber aan het Europees Parlement heeft voorgelegd, wil ik u verzoeken om in ieder geval niet te verhinderen dat dit belangrijke politieke akkoord dat in dit Europees Parlement is bereikt een uitweg verschaft aan de tienduizenden gezinnen die u - bijvoorbeeld in Extremadura, waar ik vandaan kom - zien als een bedreiging voor de toekomst van hun gezinnen en hun werk.</p>
      <a text="(Applaus)"/>
    </intervention>
    <intervention id="2-377" speaker_id="4455" name="Vincenzo LAVARRA" is_mep="True" mode="spoken" role="rapporteur" nationality="Italy" birth_date="27-01-1954" birth_place="Gioia del Colle " p_group="Socialist Group in the European Parliament" m_state="IT">
      <p sl="it">Mijnheer de Voorzitter, commissaris Fischler, dames en heren, in het advies dat de Commissie landbouw en plattelandsontwikkeling van ons Parlement met grote meerderheid heeft goedgekeurd wordt duidelijk gemaakt dat het voorstel van de Commissie voor olijfolie als een goed uitgangspunt kan worden beschouwd. Wij hebben met ons advies geprobeerd enkele verbeteringen daarin aan te brengen maar ook enkele belangrijke kwesties recht te zetten. Wij willen het inkomen van de goede olijventelers tot 2013 handhaven, de milieuaspecten en de sociale en economische waarden van de olijfteelt beschermen en - meer dan in het Commissievoorstel het geval is - bepaalde punten versterken, namelijk kwaliteit en voedselveiligheid, fraudebestrijding en transparante etikettering, en invoering van een nieuwe specifieke steun voor jongeren opdat zij ertoe worden aangezet olijventeler te worden.</p>
      <p sl="it">Wat het steunstelsel betreft, moet naar ons oordeel door de sterk uiteenlopende sociale en economische omstandigheden en milieuvoorwaarden het ontkoppelingspercentage soepel worden gehouden. Daarbij moet worden uitgegaan van een minimum van 60 procent. Ons inziens kan een verhoging van dit minimum alleen in overweging worden genomen en worden toegepast als er geen risico bestaat op rooiing of stopzetting van de olijventeelt. Om de zaak te vereenvoudigen en meer middelen te verkrijgen dan mogelijk zou zijn met het Commissievoorstel, stellen wij bij de kwaliteitsverbetering voor de verschillende steunbedragen voor olijfgaarden en kwaliteit op te nemen in een enkele maatregel en het beheer daarvan in de schoot te leggen van de producentengroeperingen, omdat door de geringe omvang van de meeste olijvenproducerende bedrijven een goede relatie met de markt moeilijk is. Ons inziens moeten de lidstaten, net als bij alle andere producties, ook hier de kans hebben om de inwerkingtreding van de hervormingen uit te stellen tot december 2005 of 2006.</p>
      <p sl="it">Mijns inziens is het heel belangrijk dat er goede regels komen en ervoor wordt gezorgd dat de olijventeelt van het Middellandse-Zeegebied een behoorlijke prijs haalt op de wereldmarkt. Daarbij moet een eind worden gemaakt aan de conflicten tussen de mediterrane landen, waar ook de Euro-mediterrane Conferentie van de ministers van Landbouw, die op 27 november jongstleden in Venetië heeft plaatsgevonden, op heeft aangedrongen. Er is met andere woorden een duidelijkere en transparantere regelgeving nodig. Daar vragen niet alleen de producenten om maar vooral ook de consumenten. Zij hebben recht op duidelijke etiketten en correcte informatie om bewuster te kunnen kiezen voor kwaliteitsproducten. Het is namelijk wetenschappelijk aangetoond dat koudgeperste olijfolie goed is voor de gezondheid.</p>
      <p sl="it">Het Parlement dringt dus nogmaals aan op een betere indeling van de verschillende soorten olijfolie, op een verbod op menging van olijfolie met andere vetten, op verplichte aanduiding op het etiket van de herkomst van de olijven - hetgeen betekent dat de oorsprong van de olijfolie moet worden vastgesteld aan de hand van de plaats van de bomen, de oogst, de persing en de bewerking - en op meer transparantie in het actief veredelingsverkeer teneinde te voorkomen dat met dit mechanisme olijfolie uit landen buiten de Europese Unie wordt geïmporteerd en als communautaire olijfolie wordt verkocht.</p>
      <p sl="it">Wij doen dus een allesomvattend en samenhangend voorstel. Ik heb de amendementen van de collega’s bestudeerd en kan kort zeggen dat ik amendement 91 van de heer Peres kan overnemen, omdat dit tot doel heeft de verboden te handhaven, zoals het verbod om op een andere teelt over te stappen of het verbod dat gaat spelen als de lidstaten zouden kiezen voor regionalisering van de steun. Ik ben echter tegen de andere amendementen. Die waren ook in onze commissie al verworpen.</p>
      <p sl="it">Tot slot wil ik alle collega’s van het Europees Parlement nog het volgende zeggen. In de tekst waarover gestemd zal worden heb ik een amendement zien staan dat mevrouw Redondo al in de commissie had ingediend. Net als vele anderen ben ik van mening dat dit amendement onverenigbaar is met de stemming in onze commissie, en ik ben dan ook verbaasd dit amendement hier te zien staan. Dit amendement staat bovendien haaks op de producties van talrijke lidstaten. Ik vertrouw erop dat wij tijdens de eindstemming ons zullen houden aan ons coherent en allesomvattend advies en op die manier duidelijk zullen maken dat ons Parlement geloofwaardig is in de onderhandelingen met de Raad en de Commissie.</p>
    </intervention>
    <intervention id="2-378" speaker_id="1916" name="Xaver MAYER" is_mep="True" mode="spoken" nationality="Germany" birth_date="11-11-1938" birth_place="Ganacker" p_group="Group of the European People's Party (Christian Democrats) and European Democrats" m_state="DE">
      <p sl="de">Mijnheer de Voorzitter, mijnheer de commissaris, dames en heren, het is toch wel bijzonder dat we tijdens een debat over producten van het gebied rond de Middellandse Zee over hop praten, een debat dat waarschijnlijk om die reden oorspronkelijk op een ander moment was voorzien. Het is een kleine sector, maar voor de betrokken boeren is het ongetwijfeld een belangrijk product. Het is te vergelijken met hormonen in processen in het lichaam van mens en dier of met katalysatoren in chemische of natuurkundige processen.</p>
      <p sl="de">Hoe belangrijk hop is zal iedereen wel begrijpen die het product dat hiermee wordt gemaakt, en dat u net heeft genoemd, mijnheer de Voorzitter, met mate geniet als elixer van het leven. Ik heb het over bier, een product dat volgens mij ook een gezond levensmiddel is, natuurlijk wanneer het met mate genoten wordt. Dat weten wij in Beieren natuurlijk maar al te goed, en u weet het waarschijnlijk ook, al komt u uit Franken. Net als wijn is bier een bijzonder product. Sommigen, ook de voorzitter van de Commissie landbouw en plattelandsontwikkeling, de heer Daul, noemen het ook wel hopthee.</p>
      <p sl="de">Ik wil het vandaag alleen maar over hop hebben, maar, mijnheer de Voorzitter, ik heb na deze inleiding toch wel wat meer tijd nodig. De gemeenschappelijke marktordening voor hop bestaat sinds 1971, en in al die jaren is gebleken dat het een flexibel, eenvoudig en toch heel efficiënt instrument is. De Commissie zegt dat ook heel duidelijk in het verslag dat ze vorig jaar heeft voorgelegd.</p>
      <p sl="de">De bestaande ordening heeft als doel om maatregelen te nemen om de productie van hop van hoge kwaliteit te garanderen, de vraag op de markt te dekken en de herkomst van het product duidelijk aan te tonen. Dat is uiteindelijk vooral dankzij de daadkrachtige producentenorganisaties mogelijk geworden. Daarom wil ik me in mijn korte spreektijd tot twee punten beperken. Ten eerste wil ik ingaan op de ondersteuning van de producentenorganisaties, ook in de toekomst. Daarom heb ik in een amendement voorgesteld om de 25 procent ofwel aan de producentenorganisaties ofwel aan de producenten zelf te geven.</p>
      <p sl="de">Het tweede punt gaat over de het meetellen van het gerooide areaal. Dat rooien heeft bijgedragen tot het saneren van de markt, en daarom moet daarmee rekening worden gehouden bij de regeling. Ik zeg dat met alle nadruk.</p>
    </intervention>
    <intervention id="2-379" speaker_id="4396" name="Francesco FIORI" is_mep="True" mode="spoken" nationality="Italy" birth_date="14-04-1953" birth_place="Voghera " p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, mijnheer de commissaris, wat de morgen in stemming te brengen verslagen betreft ben ik her en der een afwijkende mening toegedaan. Dat geldt ook voor de hervorming op middellange termijn van het gemeenschappelijk landbouwbeleid. Ik schaar mij evenwel achter het compromis van de heer Daul omdat een goede landbouwer zijn gezond verstand gebruikt. Het compromis van voorzitter Daul is volgens mij evenwichtig maar ik begrijp zijn voorstel voor de tabak niet helemaal. Ik ken zijn technische en politieke capaciteiten weliswaar, maar een totale ontkoppeling zal volgens mij - en niet alleen volgens mij maar ook volgens enkele belangrijke Europese universiteiten - onvermijdelijk leiden tot een volledige verdwijning van de productie en tot het verlies van een groot aantal arbeidsplaatsen, zoals de rapporteur, de heer Berlato, zojuist ook al zei.</p>
      <p sl="it">Ik begrijp ook niet waarom de Commissie alleen voor de tabakssector heeft besloten tot een totale ontkoppeling. Waarom handhaaft zij daarentegen in de andere productiesectoren de productiesteun, of biedt zij de lidstaten de mogelijkheid tot een gedeeltelijke ontkoppeling? Er zijn gezondheidsargumenten naar voren gebracht, maar kennelijk vergeet men dat de stopzetting van de Europese tabaksproductie geen enkele bijdrage zal leveren aan de strijd tegen het roken en de weggevallen Europese productie onmiddellijk zal worden vervangen door import uit de rest van de wereld. Daarom hebben wij in onze commissie geprobeerd het hoofd koel te houden en een gemeenschappelijke marktordening te handhaven, opdat deze sector op de lange termijn ontwikkelingsmogelijkheden heeft. Wij hebben ons ingezet voor een stabiele begroting ten gunste van de producenten en voor gelijke behandeling van alle producentencategorieën met een nieuwe marktordening, een marktordening die verenigbaar is met de vereisten van een stabiele landbouwsector en het voortbestaan van de tabaksteelt in Europa, die onder meer ook strategische doelstellingen dient.</p>
      <p sl="it">Wat de olijfolie betreft kan ik echter in ruime mate instemmen met de door de Commissie voorgestelde hervorming. Alhoewel ik, zoals u weet, geen fervent voorstander ben van het ontkoppelingssysteem kan mijns inziens dat beginsel worden aanvaard voor een permanente bomenteelt als de olijventeelt, mits daarmee de bureaucratie van het steunstelsel aanzienlijk wordt verminderd en maatregelen getroffen kunnen worden voor kwaliteit, traceerbaarheid, omschakeling en reclame en een kwalitatieve ontwikkeling kan worden bevorderd. Ook bij de olijfolie hebben wij het gezond verstand laten zegevieren. Ons werd gegarandeerd dat de landbouwers kunnen rekenen op financiële steun over een lange periode. Wij hebben gewerkt aan het recht op een historische betaling, uitgaande van het gemiddelde van de gedurende de referentieperiode aan elke producent als productiesteun betaalde bedragen. Wij hebben echter met name aangedrongen op financiële maatregelen ter ondersteuning van kwaliteitsproducten, producentengroeperingen en specifieke milieumaatregelen.</p>
      <p sl="it">Mijns inziens zal het voorstel voor olijfolie dat uiteindelijk door dit Parlement en de Commissie zal worden gedaan, heel nuttig zijn voor deze sector en ik hoop, mijnheer de commissaris, dat u de suggesties van de Landbouwcommissie voor de olijfolie zult overnemen.</p>
    </intervention>
    <intervention id="2-380" speaker_id="4460" name="Giovanni PROCACCI" is_mep="True" mode="spoken" nationality="Italy" birth_date="04-05-1955" birth_place="Bari" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, ik zal wat de tabak betreft niet in herhaling treden, maar ik kan mij nauwelijks voorstellen dat commissaris Fischler er werkelijk van overtuigd is dat het Commissievoorstel voor tabak is ingegeven door gezondheidsoverwegingen. Dat gaat er bij niet in, maar wat er bij mij wel ingaat is dat in Europa 500.000 arbeidsplaatsen op de helling zullen komen te staan. Als er inderdaad een verband bestond tussen de toeneming van roken en de vermindering of afschaffing van de tabaksproductie zou ik als eerste in deze zaal een lans breken voor het voorstel van de Commissie. Dat verband bestaat echter niet. Als wij het voorstel van de Commissie overnemen, berokkenen wij alleen de burgers van de Unie en de tabaksproducenten schade, zonder een echte bijdrage te leveren aan de strijd tegen het roken. Daarom vraag ik de Commissie rekening te houden met het standpunt dat van verschillende kanten in dit Parlement, door fracties en individuele leden, naar voren wordt gebracht. Natuurlijk is dit een persoonlijke mening, maar ik geloof niet dat ik daarmee alleen sta, zoals ook morgen tijdens de stemming zal blijken.</p>
      <p sl="it">Wat evenwel het voorstel voor de olijfolie betreft meen ik te mogen zeggen dat het Commissievoorstel qua aanpak aanvaardbaar is. Daarin wordt aandacht geschonken aan de noodzakelijke transparantie, aan kwaliteit, de sociale betekenis en de milieuwaarde van deze producten. In het advies van de Landbouwcommissie zijn die factoren zelfs nog sterker benadrukt. Het feit dat men besloten heeft bij het ontkoppelingspercentage soepelheid te betrachten en de lidstaten de mogelijkheid te geven deze percentages te herzien, lijkt mij een goede osmose te zijn tussen de straffe opstelling van de Commissie en de houding van de lidstaten. Dit is mijns inziens een intelligent besluit waarmee de nationale regeringen naar ik hoop de mogelijkheid zullen krijgen maatregelen te treffen die optimaal zijn aangepast aan de reële situatie op hun grondgebied. De opmerkingen over het verbod op menging van olijfolie hebben niets aan waarde verloren. Men moet namelijk transparantie garanderen, de consumenten beschermen, fraude bestrijden, actieve veredeling inperken en voor etiketten zorgen waarop de productie- en niet de verwerkingsplaats wordt vermeld. Op die manier kunnen ook de controle-instanties hun taak blijven vervullen.</p>
      <p sl="it">Daarom vraag ik commissaris Fischler om na de stemming in de Raad en uitgaande van het advies van het Parlement de verordeningen aan te passen, opdat deze stroken met de genomen besluiten. Dat was namelijk in het verleden helaas niet het geval.</p>
    </intervention>
    <intervention id="2-381" speaker_id="4480" name="Margrietus van den BERG" is_mep="True" mode="spoken" nationality="Netherlands" birth_date="22-03-1946" birth_place="Ammerstol" p_group="Socialist Group in the European Parliament" m_state="NL">
      <p sl="nl">Voorzitter, op zaterdag, de dag voor de mislukking van Cancún, hield de alliantie van Afrikaanse landen en landen met het laagste inkomen het voor gezien. Ze voelden zich door met name de Verenigde Staten volledig genegeerd. De Verenigde Staten steunen de katoenboeren in South-Carolina met maar liefst 3,5 miljard euro. Europa, collega's, steunt haar katoensector met slechts 800 miljoen euro. De Afrikaanse katoenstaten worden hierdoor erg bedreigd. Zo wordt actief armoede gecreëerd. Terecht wordt hiertegen door de landen met het laagste inkomen geprotesteerd. Dit wordt bevestigd door de resolutie die in februari is aangenomen tijdens de ACS-EU Paritaire Parlementaire Vergadering. Zoals de aids-medicijnen symbool staan voor de doorbraak in Doha, zo staat katoen symbool voor de mislukking in Cancún.</p>
      <p sl="nl">De katoensteun in Europa past in een landbouwbeleid met geldverslindende subsidies voor graan, vlees en melk. Eerder hebben we als sociaal-democraten gepoogd om te beginnen met 50 procent ontkoppeling van de productiesteun en een verschuiving naar plattelandsbeleid, natuurbeheer en dierenwelzijn. Van kwantiteit naar kwaliteit. Maar de conservatieve lobby in het Europees Parlement heeft dat tegengehouden. Nu komt de Commissie met een bescheiden voorstel om 60 procent te ontkoppelen en dan een fors deel van die subsidies door te schuiven naar de plattelandsontwikkeling in de betrokken regio. Maar de meerderheid van het Europees Parlement verschuilt zich achter de VS en achter de onbekendheid van de gevolgen en pleiten daarom voor 20 procent ontkoppeling. Ik kan mijn Spaanse collega's begrijpen als ze niet alleen katoen, maar ook graan, vlees en melk willen aanpakken, maar ik betreur dat we niet doortastender optreden en laten zien dat we de les van Cancún hebben begrepen.</p>
      <p sl="nl">Door de voorstellen van de Commissie af te zwakken, geven we onvoldoende signalen aan die mensen in de wereld die eerlijke handel willen. Een aantal sociaal-democraten in het Europees Parlement zal dan ook tegen afzwakking van de voorstellen stemmen, Voorzitter. Ik hoop dat we daarmee een duidelijk signaal geven aan de Europese Commissie. Ik spoor de commissaris aan vol te houden.</p>
    </intervention>
    <intervention id="2-382" speaker_id="1972" name="Salvador JOVÉ PERES" is_mep="True" mode="spoken" nationality="Spain" birth_date="28-12-1942" birth_place="Artesa de Lerida" p_group="Confederal Group of the European United Left/Nordic Green Left" m_state="ES">
      <p sl="es">Mijnheer de Voorzitter, het gaat hier om de doorvoering van een tussentijdse hervorming van het GLB. Ik zal de argumenten die ik destijds heb gebruikt niet herhalen. Staat u mij echter wel toe om u te herinneren aan mijn oppositie tegen enkele maatregelen die het gemeenschappelijk landbouwbeleid wezenlijk veranderen.</p>
      <p sl="es">Het is evident dat de ontkoppeling van de steun de productie en de algehele economische activiteiten in de achtergebleven, natuurlijk beperkte gebieden zal reduceren. Bovendien creëert ontkoppeling een tweeledige markt van grond met recht op steun en zonder recht op steun hetgeen speculatie in de hand zal werken. Verder bemoeilijkt dit beleid de vestiging van jonge landbouwers die de nodige investeringen moeten doen om kavelrechten en grond te verwerven.</p>
      <p sl="es">Al deze processen doen zich voor op een zeer moeilijk moment, zowel wat de opvolging van de eigenaren van de agrarische bedrijven betreft als wel voor de algemene economische activiteiten en het werkgelegenheidsperspectief. Een en ander zal immers ernstige gevolgen hebben voor de werkgelegenheid in die gebieden.</p>
      <p sl="es">De gevolgen zullen vooral voelbaar zijn in achtergebleven gebieden of in gebieden waar meer variabele kosten zijn wegens de inzet van loonarbeiders. En dat is nu juist wat ons zorgen baart, aangezien deze situatie zich zowel in de katoensector als in de tabak- en olijvensector voordoet.</p>
      <p sl="es">Ik ben mij bewust van het mandaat van de Raad van ministers, hoewel ik het er niet mee eens ben aangezien de gevolgen voor enkele grote, zeer gevoelige gebieden verwoestend zullen zijn. Politiek is niets meer dan een aantal schaarse economische middelen aanwenden om een aantal doelstellingen te verwezenlijken. Tot nu toe werden met de voor deze productiesectoren ingezette middelen duidelijke doelen bereikt. Ik vraag mij af welke doelen dit voorstel dient. De risico’s ervan zijn daarentegen duidelijk en worden zelfs erkend door de Commissie.</p>
      <p sl="es">Dit voorstel betekent een breuk met beleid dat vruchten had afgeworpen. De huidige GOM olijfolie heeft geleid tot een substantiële kwaliteitsverbetering voor de consument en heeft de economische activiteit in achterstandsgebieden gestimuleerd. Waarom gaat dit beleid dan op de schop?</p>
      <p sl="es">In aanverwante landbouwsectoren blijft wel de mogelijkheid bestaan om een deel van de steun te koppelen aan de productie. Waarom wordt dat dan ook niet overwogen bij de olijfoliesector?</p>
      <p sl="es">Ik verwijs hiermee ook naar het standpunt van de Commissie landbouw en plattelandsontwikkeling van het Europees Parlement. De instandhouding van een deel van de productiegekoppelde steun is de enige manier om te garanderen dat het product dat de consument bereikt ook echt olijfolie is. Het is dan ook verontrustend dat dit voorstel samenvalt met het voorstel voor stopzetting van de financiering van de controlebureaus. Stel dat deze controlebureaus toch gehandhaafd worden, op welke instrumenten kunnen zij dan rekenen om de kwaliteit van de olijfolie te garanderen? Er zijn altijd eerlijke bedrijven en bedrijven die in de verleiding komen om te frauderen. Alleen die laatste bedrijven zullen baat hebben bij dit Commissievoorstel.</p>
      <p sl="es">Daarom heb ik een aantal amendementen ingediend om 25 procent van de gekoppelde steun te behouden. Ik hoop dat deze amendementen op de steun van dit Parlement kunnen rekenen.</p>
    </intervention>
    <intervention id="2-383" speaker_id="1040" name="Friedrich-Wilhelm GRAEFE zu BARINGDORF" is_mep="True" mode="spoken" nationality="Germany" birth_date="29-11-1942" birth_place="Spenge" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, mijnheer de commissaris, de discussie over de ontkoppeling is nu weer in alle hevigheid ontbrand bij de behandeling van deze Zuid-Europese producten, en de indruk wordt gewekt dat het de bedoeling is om de boeren het geld af te pakken. In de commissie ben ik al een keer uit mijn vel gesprongen en heb ik gezegd dat de ontkoppeling juist een voorwaarde is om ervoor te zorgen dat de boeren het geld houden, vooral voor tabak. We moeten er echter rekening mee houden dat de productiekosten van katoen slechts voor eenderde door de opbrengst worden gedekt, en bij tabak is het de helft. Daarom is het gevaar natuurlijk groot dat de boeren een ander gewas gaan verbouwen, tenzij ze om de subsidies te krijgen gedwongen zijn om katoen of tabak te verbouwen. In tegenstelling tot de gewassen die in het noorden worden verbouwd zijn er voor de productie en de verwerking van deze gewassen meer seizoenarbeiders nodig. Deze mensen zouden hun baan kunnen verliezen. Daarom is het belangrijk om de plattelandsontwikkeling te bevorderen en andere gewassen te verbouwen die gunstige gevolgen kunnen hebben voor de arbeidsmarkt.</p>
      <p sl="de">We moeten dit met de industrie bespreken. Die moet eindelijk fatsoenlijke prijzen betalen voor deze grondstoffen, die vaak slechts een klein deel van de kosten van het uiteindelijke product uitmaken.</p>
      <p sl="de">De ontkoppeling is het begin van het conflict over de producentenprijzen. Dat geldt voor zuivel, voor tabak en ook voor katoen. Dat kan in de komende tijd nog spannend worden. Daarom moet ik zeggen dat ik de voorstellen van de Commissie in principe goed vind. Dat zal ook blijken tijdens de stemming.</p>
    </intervention>
    <intervention id="2-384" speaker_id="4461" name="Luís QUEIRÓ" is_mep="True" mode="spoken" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Mijnheer de Voorzitter, er zijn gemeenschappelijke regels vastgesteld voor de rechtstreekse steun aan landbouwers, één en ander overeenkomstig de grondbeginselen van de in juni goedgekeurde hervorming van het gemeenschappelijk landbouwbeleid. Diezelfde grondbeginselen worden ook toegepast in dit voorstel voor een verordening voor de sectoren olijfolie, tabak en katoen. De heer Daul heeft daarover een verslag opgesteld en ik wil hem daar graag mee gelukwensen.</p>
      <p sl="pt">Ik zal me nu concentreren op de gevolgen die dit voorstel in Portugal teweeg kan brengen. Wat de olijfolie betreft: de Commissie schijnt niet te beseffen dat de Raad in 1998 rechtstreekse steun voor de productie heeft toegezegd voor de aanleg van olijfboomgaarden met een gezamenlijke omvang van dertig duizend hectare. Portugal heeft voor de aanleg van die boomgaarden een beplantingsprogramma opgezet dat van 2000 tot 2006 loopt. De tenuitvoerlegging van dat plan verloopt volgens schema.</p>
      <p sl="pt">Dit herzieningsvoorstel van de Commissie maakt korte metten met dit programma en maakt zo ook een einde aan de bij de producenten gewekte verwachtingen. Kijken we naar tabak, dan zien we dat het voorstel van de Commissie voor volledige ontkoppeling van de steun ertoe zal leiden dat dit gewas in Portugal in één klap zal verdwijnen. Het opgeven van de productie zal ernstige gevolgen hebben, en niet alleen voor de werkgelegenheid. Ook de tabaksverwerkende industrie zal eronder te lijden krijgen. We zien verder dat katoen de afgelopen jaren meer en meer verbouwd wordt. Volgens het Commissievoorstel zou het areaal voor dit gewas met 30 procent moeten worden teruggebracht, en dat terwijl de steun voor de productie toch al onvoldoende is. Katoen wordt zo een weinig aantrekkelijke keus en kan dus niet gaan fungeren als alternatief.</p>
      <p sl="pt">Mijnheer de Voorzitter, we hebben hier opnieuw te maken met een Commissievoorstel dat geen rekening houdt met de bijzondere karakteristieken van de Portugese landbouw of die in andere regio’s. Er is geen rekening gehouden met het risico dat men de landbouw geheel en al opgeeft, en er is ook niet gekeken naar de sociale problemen die door de uit deze plannen voortvloeiende werkloosheid zullen worden veroorzaakt. Onze landbouwers zullen opnieuw inkomsten derven. Dat is niet rechtvaardig en we kunnen niet …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-385" speaker_id="2318" name="Rijk van DAM" is_mep="True" mode="spoken" nationality="Netherlands" birth_date="08-08-1952" birth_place="Lochem" p_group="Group for a Europe of Democracies and Diversities" m_state="NL">
      <p sl="nl">Voorzitter, ontkoppeling van steun aan de productie zou de Europese landbouw een voorsprong geven bij de onderhandelingen in de Wereldhandelsorganisatie. Dat heeft commissaris Fischler steeds voorgehouden. Inmiddels is het Europese landbouwbeleid aangepast, maar binnen de Wereldhandelsorganisatie zijn vooralsnog geen gevolgen merkbaar. Erger nog, andere handelsblokken lijken niet van plan een eind te maken aan hun handelsverstorende steun.</p>
      <p sl="nl">Ik ben daarom op mijn hoede als de Commissie de ontkoppeling van de katoenpremies motiveert met het argument dat daar binnen de Wereldhandelsorganisatie op wordt aangedrongen. Uit ervaring weten we dat dit argument geen steek houdt. Uit de Europese Unie komt immers nog geen 3 procent van de wereldproductie aan katoen, terwijl de Europese Unie 48 procent van haar behoefte aan katoen vrij van rechten importeert. De bewering dat Europese overheidssteun de wereldmarkt voor katoen verstoort, is wel heel boud.</p>
      <p sl="nl">De hervorming van de katoensector is dan ook niet zozeer nodig vanuit het oogpunt van de Wereldhandelsorganisatie, maar met het oog op een vitaal platteland. Die hervorming moet gericht zijn op een verbetering van de kwaliteit en waar mogelijk ook het behoud van de werkgelegenheid in deze sector. Landbouwsubsidies mogen evenwel niet worden gebruikt als een soort van structuurfonds. Het is van belang de financiële impact van de hervorming op de voet te volgen, om waar nodig tijdig in te grijpen.</p>
      <p sl="nl">De steun aan de tabaksector is van een heel andere orde dan die voor de katoenproductie. Terecht heeft de Top van Göteborg besloten de steun voor de tabaksproductie te verlagen. In tegenstelling tot katoen is tabak niet zomaar een landbouwproduct. Het gebruik ervan is kankerverwekkend en leidt bij velen tot hart- en vaatziekten. In de Commissie milieubeheer, volksgezondheid en consumentenbeleid debatteren we over de gezondheidsrisico's van minieme restwaarden van pesticiden op ons voedsel, dan is het absurd aan de andere kant 1 miljard euro per jaar te spenderen aan de productie van tabak. Ontkoppeling, alternatieve gewassen en modulering ten behoeve van plattelandsontwikkeling kunnen wat mij betreft in deze sector niet snel genoeg worden ingevoerd.</p>
    </intervention>
    <intervention id="2-386" speaker_id="2219" name="Dominique F.C. SOUCHET" is_mep="True" mode="spoken" nationality="France" birth_date="09-07-1946" birth_place="La Rochelle" p_group="Union for Europe of the Nations Group" m_state="FR">
      <p sl="fr">Mijnheer de Voorzitter, commissaris Fischler, het voorstel tot hervorming van de gemeenschappelijke marktordening voor tabak dat de Europese Commissie aan ons voorlegt, is gebaseerd op een denkfout. De Commissie wil de overheidssteun aan Europese tabakstelers volledig afschaffen. Zij ziet dit als een centraal element in de strijd tegen de tabaksverslaving. Daar zou allicht iets voor te zeggen zijn als Europa de markt volledig domineerde en 95 procent van de tabak in de wereld produceerde. Maar niets is minder waar. Europa produceert maar 5 procent van de tabak in de wereld, en zijn productie dekt nog geen 30 procent van zijn eigen vraag.</p>
      <p sl="fr">Trouwens, een beleid dat de overconsumptie van tabak wil indijken moet gericht zijn op het gedrag en niet op het product, op de vraag en niet op het aanbod. Dat zegt ook de FAO, die daarvoor de expertise heeft. Het beleid moet op een doordachte manier voorlichten en verbieden. Maar aangezien - en ik citeer onze rapporteur - “het roken, produceren en verkopen van tabaksproducten legaal zal blijven, [ …] zal het voorstel van de Commissie uiteraard alleen tot resultaat hebben dat de industrieën die tabaksproducten maken, tabak uit derde landen zullen betrekken”. Wie, zoals de Commissie, de Europese productie wil laten verdwijnen terwijl de grote Europese markt blijft groeien, biedt zijn markt op een presenteerblaadje aan zijn concurrenten aan, aan tabakstelers buiten Europa. Brazilië, met zijn spectaculair stijgende productie, vraagt niets liever.</p>
      <p sl="fr">De tabakverwerkende industrie geeft aan dat tabak uit Europa een essentieel onderdeel vormt van haar producten. Europese telers hebben zich in de eerste plaats toegelegd op variëteiten die weliswaar tamelijk neutraal zijn van smaak, maar die een zeer laag gehalte aan alkaloïden bevatten. Ik denk daarbij bijvoorbeeld aan de Virginiatabak uit de Franse departementen Vendée, Poitou-Charentes en Loire Atlantique. Dankzij dit soort in Europa geteelde tabaksvariëteiten kunnen Europese sigarettenfabrikanten de alsmaar strenger wordende gezondheidsnormen naleven die wij hen opleggen inzake nicotine en teer. Als wij hun deze uitstekend traceerbare bron ontzeggen, waar gaan zij zich dan bevoorraden? In Zuidoost-Azië? Is dat soms goed voor de volksgezondheid? Laten we oppassen dat we met het opheffen van de productie de verwerkende industrie niet tot delokalisatie aanzetten, hetzij in deze sector, hetzij in vele andere. Altadis sluit zijn vestigingen in Frankrijk al en verhuist naar Marokko. Is dat wat de Commissie tot regel wil verheffen?</p>
      <p sl="fr">De Commissie heeft geen rekening gehouden met de sociaal-economische gevolgen en de gevolgen voor de ruimtelijke ordening die haar voorstellen met zich meebrengen. Toch gaat het om een teelt die zich maar tot enkele plaatsen beperkt, namelijk tot vaak kwetsbare regio’s waar niet altijd een vervangende teelt mogelijk is. Deze activiteit zorgt voor veel werkgelegenheid, zowel permanente als seizoensgebonden werkgelegenheid. De hervorming zoals die wordt voorgesteld kan alleen maar leiden tot het volledige einde van de tabaksteelt in alle producerende regio’s, met werkloosheid tot gevolg.</p>
      <p sl="fr">We moeten dus nee zeggen tegen deze hervorming, nee tegen de gedachtegang die erachter zit dat een bepaalde teelt, namelijk de communautaire tabaksteelt, volledig en zonder pardon moet worden uitgeroeid, nee tegen deze discriminatie, en nee tegen de moraliserende en simplistische ideologie die erachter zit. Het tegenvoorstel van onze Landbouwcommissie is onmiskenbaar beter. Het past weliswaar binnen het idee van ontkoppeling dat de Commissie nastreeft, maar het is bedoeld om de negatieve uitwerking ervan zoveel mogelijk te beperken. Met een herkoppeling van de steun tot 70 procent van het huidige niveau valt een vermindering van de productie niet te vermijden, maar die vermindering wordt daarmee wel afgeremd. Het staat de landbouwer vrij hetzij zijn teelt voort te zetten - iets wat het voorstel van de Commissie onmogelijk maakte -, hetzij om te schakelen op een andere teelt die het evenwicht binnen zijn bedrijf niet in gevaar brengt. De telers krijgen de ruimte. Het voorstel van de Landbouwcommissie past binnen het algemeen begrotingskader van het gemeenschappelijk landbouwbeleid dat is vastgelegd tot 2013. Gelukkig wordt het zinloze beroep op de tweede pijler dat de Commissie voor ogen stond klaar en duidelijk verworpen. Het systeem van productieschijven dat zou hebben geleid tot een ongelijke behandeling tussen telers en dat het systeem buitensporig ingewikkelder zou hebben gemaakt, wordt wijselijk verlaten.</p>
      <p sl="fr">Een zo groot mogelijke herkoppeling, een grote subsidiariteit voor de lidstaten om de maatregelen toe te passen in overeenstemming met de toestand op het terrein en in samenspraak met telersorganisaties, dat is het ware alternatief, mijnheer de Voorzitter, dat onze Landbouwcommissie voorstelt. Daarmee wil zij de Europese teelt behouden zolang er vraag naar is. Dat is de juiste aanpak, en die zullen wij steunen.</p>
    </intervention>
    <intervention id="2-387" speaker_id="1998" name="Encarnación REDONDO JIMÉNEZ" is_mep="True" mode="spoken" nationality="Spain" birth_date="18-04-1944" birth_place="Molinos de Razón " p_group="Group of the European People's Party (Christian Democrats) and European Democrats" m_state="ES">
      <p sl="es">Mijnheer de Voorzitter, geachte commissaris, olijfolie is een van de gezondste producten die worden gemaakt. De olijfoliemarkt blijft groeien juist omdat de consument steeds meer aandacht besteedt aan zijn gezondheid. Er spelen geen overschotproblemen in deze sector en op dit moment is de olijfolieproductie de motor achter de vooruitgang in uitgestrekte regio’s in de mediterrane landen. De olijventeelt vindt plaats op terreinen waar moeilijk andere producten op kunnen worden verbouwd en past daarom perfect in het streven naar meer economische dynamiek die de Europese Unie zich ten doel heeft gesteld op verschillende topovereenkomsten van regeringsleiders en staatshoofden. Er bestaat dan ook geen enkele objectieve reden om de opmars van deze sector te stuiten.</p>
      <p sl="es">In het hervormingsplan dat nu bij de Raad van Landbouwministers op tafel ligt wordt echter nauwelijks rekening gehouden met de situatie van de sector. Dat is des te opvallender als je kijkt naar de geringe aandacht voor de problemen die vanuit verschillende landen naar voren zijn gebracht, onder andere door mijn land, de grootste olijfolieproducent van de Europese Unie en de wereld.</p>
      <p sl="es">De Commissie heeft in antwoord op de vragen van Parlementariërs ook vandaag weer erkend dat 23 procent van de Spaanse olijventeelt geen steun meer zal krijgen. Volgens de gegevens van commissaris Fischler waren van de 288 miljoen olijfbomen die voor mei 1988 geplant werden, 66 miljoen niet meer in productie in de referentieperiode die gebruikt is voor de berekeningen van de ontkoppelde steun, te weten 2000-2002. Dit tekort kan wat de Commissie betreft worden aangevuld door gebruik te maken van de nationale reserve van steunrechten die zal worden ingesteld dankzij de in september 2003 goedgekeurde hervorming van het GLB. Deze reserve – gevormd met 3 procent van de ontkoppelde rechten – zal niet enkel dienen om dit gat te dichten maar ook om alle andere ontstane tekorten in andere hervormde sectoren op te vangen. Ik ben dan ook van mening dat er maar een heel klein taartje is voor het grote aantal genodigden dat op het feest kan verschijnen.</p>
      <p sl="es">De Europese Commissie houdt ook geen rekening met het ontoereikende quotum dat in 1998 aan Spanje werd toegekend. Dat is hier vandaag nog door de heer Fischler bevestigd. Ondanks de hervorming die dit jaar werd goedgekeurd is er een politiek akkoord bereikt dat duidelijk vorm heeft gekregen in de overwegingen van de GOM-verordening over de herziening van de nationale quota op het moment dat de lidstaten beschikken over betrouwbare gegevens over de situatie van de sector. Dankzij de in opdracht van de Commissie uitgevoerde onderzoeken beschikken wij inmiddels al enige tijd over die gegevens. In die onderzoeken wordt duidelijk aangegeven dat het quotum dat aan Spanje is toegekend beduidend lager is dan de productierealiteit rechtvaardigt.</p>
      <p sl="es">De hervorming van de olijfoliesector zou dan ook niet ten koste mogen gaan van de producenten, die in de laatste jaren erg hun best hebben gedaan om commerciëler te werken. De olijfgaarden in achtergebleven regio’s van de Europese Unie mogen ook niet worden vergeten, want zij vervullen een belangrijke maatschappelijke, economische en ecologische taak. Verder moeten wij ook rekening houden met de olijfgaarden uit 1988 die in de referentieperiode niet in productie waren.</p>
      <p sl="es">De hervorming van de sector moet voldoende flexibiliteit bieden aan de productielanden om hun specifieke problemen het hoofd te bieden.</p>
      <p sl="es">Anderzijds dient de olijvensector dezelfde voorkeursbehandeling krijgen als de rest van de hervormde mediterrane landbouwsectoren waar wij vandaag over debatteren. De productielanden moeten dan ook toestemming krijgen om een overgangsperiode in te stellen voordat de nieuwe hervormingen van kracht worden.</p>
      <p sl="es">Al deze ideeën zijn vervat in het eenstemmige voorstel van de Commissie landbouw en plattelandsontwikkeling waar wij ons gezamenlijk voor hebben ingezet. Ik wil daarom mijn dank betuigen aan de heren Daul, Mayer, Berlato en Lavarra. Maakt u zich niet druk, amendement 87 is goedgekeurd en zal ook worden opgenomen in de geconsolideerde tekst. Verder wil ik de heer Cercas graag verzoeken om …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-388" speaker_id="1190" name="María IZQUIERDO ROJO" is_mep="True" mode="spoken" nationality="Spain" birth_date="13-09-1946" birth_place="Oviedo" p_group="Group of the Party of European Socialists" m_state="ES">
      <p sl="es">Mijnheer de Voorzitter, het in de Commissie landbouw en plattelandsontwikkeling bereikte compromis heeft veel moeite gekost en verenigt veel tegengestelde standpunten. Ik vind het een zeer waardevol voorstel aangezien er een efficiënte balans is gevonden waardoor enerzijds de beginselen van de GLB-hervorming volledig kunnen worden toegepast en anderzijds het risico op teruglopende agrarische werkgelegenheid in achtergeblevenen gebieden vermindert. Ik zal dan ook voor dit compromis stemmen en vind dat de Commissie er ook niet omheen kan.</p>
      <p sl="es">Ik denk dat de Commissie ook maatregelen moet nemen om te voorkomen dat Spanje financieel de dupe wordt van de discrepantie in het productiviteitsplaatje zoals mevrouw Redondo al zeer juist uiteen heeft gezet.</p>
      <p sl="es">Daarnaast moet worden voorkomen dat de tabaksteelt in Granada op de tocht komt te staan zolang er geen reële alternatieven worden geboden aan de gedupeerde landarbeiders.</p>
      <p sl="es">Mijnheer de commissaris, de Spaanse Partido Popular heeft het winstgevende tabaksbedrijf CETARSA gesloten wegens financiële speculatie. U moet nu met uw voorstel niet de genadestoot geven door de 2000 gezinnen die in Granada van de tabak leven, op straat te zetten.</p>
    </intervention>
    <intervention id="2-389" speaker_id="1976" name="Joan VALLVÉ" is_mep="True" mode="spoken" nationality="Spain" birth_date="29-09-1940" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="es">Mijnheer de Voorzitter, geachte commissaris, wij bekijken de tussentijdse hervorming van het GLB in drie belangrijke sectoren die vooral vertegenwoordigd zijn in het Middellandse-Zeegebied. Ik zal me hier concentreren op de olijfolie.</p>
      <p sl="es">In het voorstel inzake olijfolie wordt gewezen op de noodzaak van fraudebestrijding en kwaliteitsgarantie, alsmede op het behoud van de kwaliteit en het levenspeil van de landbouwers.</p>
      <p sl="es">Ik wil graag benadrukken dat de olijvenproductie zeer wisselvallig is en afhankelijk van de teeltplaats. De productie varieert van 200 en 400 kilo per hectare in sommige regio’s tot 800 kilo per hectare in andere. Daarom kan de steun ook niet alleen beperkt blijven tot productiesteun.</p>
      <p sl="es">Mijnheer de commissaris, wij hebben al vaker gesproken over de multifunctionaliteit van de landbouw. De olijfolieproductie is wat dat betreft geen uitzondering. De olijfolieproductie in achtergebleven regio’s biedt de landbouwers de garantie op een zeker levenpeil waardoor zij kunnen blijven wonen in gebieden die anders ontvolkt zouden raken. Dat zou nog versterkt worden door de ontkoppeling.</p>
      <p sl="es">Daarom denk ik dat de lidstaten aan alle olijfolieproducenten garantie en zekerheid moeten bieden op grond van de verbouwde hectares, ongeacht het productievolume.</p>
    </intervention>
    <intervention id="2-390" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Mijnheer de Voorzitter, vrijwel alle Portugese landbouwers maken zich ernstige zorgen over deze voorstellen van de Commissie aangaande de hervorming van de gemeenschappelijke marktordening voor drie mediterrane producten – olijfolie, tabak en katoen. Het zijn slechte voorstellen. De discriminatie van specifiek mediterrane producten – die binnen het gemeenschappelijk landbouwbeleid steeds een tweederangs behandeling hebben gekregen – wordt zo voortgezet. Bovendien zetten deze maatregelen aan tot het opgeven van de productie. De steun wordt immers losgekoppeld, terwijl de kredieten niet worden verhoogd. En er zijn geen nieuwe mechanismen voor marktregulering voorzien om eventuele onrechtvaardigheden bij de verdeling van de steun tussen landen, gewassen en producenten te corrigeren.</p>
      <p sl="pt">De hervorming van het gemeenschappelijk landbouwbeleid van afgelopen juli was overigens bedoeld om geld te besparen – jaarlijks 113 miljoen euro, tot 2013. Verder moest de landbouw met het oog op de onderhandelingen binnen het kader van de WTO worden geliberaliseerd. Dit alles is onaanvaardbaar.</p>
      <p sl="pt">Mediterrane gewassen worden voor het merendeel verbouwd in de cohesielanden en in achtergestelde regio’s. Het zijn arbeidsintensieve gewassen – men denke in dit verband bijvoorbeeld aan het oogsten van olijven of tabaksbladeren. Vaak zijn deze gewassen de belangrijkste bron van inkomsten in de regio’s waar ze verbouwd worden. Ze verdienen daarom een rechtvaardige behandeling van de Commissie.</p>
      <p sl="pt">Het is onaanvaardbaar dat er geen rekening is gehouden met de gevolgen voor het milieu en de repercussies op sociaal gebied, zeker als het gaat om bergachtige streken en andere achtergestelde regio’s. Dat geldt heel sterk voor Portugal, waar nauwelijks alternatieven bestaan voor olijfolie, tabak en katoen. De producenten van groente, fruit en wijn hebben het heel moeilijk. Het is ook onaanvaardbaar dat de Commissie geen rekening houdt met de specifieke problemen van de Portugese landbouw en het in 1998 goedgekeurde besluit om ter modernisering van de sector met rechtstreekse steun 30.000 hectare olijfboomgaarden aan te leggen. Het is onaanvaardbaar dat de Commissie de restitutie voor conserven en de nationale controlebureaus wil afschaffen. Ze zet met dat beleid de kwaliteit van de olijfolie op het spel, aangezien ze niet bereid is een verbod uit te vaardigen op mengsels met andere plantaardige oliën en toestaat dat er voor zulke producten – die geen olijfolie zijn – misleidende etiketten worden gebruikt. Wat er voor de sector tabak wordt voorgesteld is al even ernstig. Deze sector zou een deel van de steun die hij thans ontvangt, kwijtraken. In de huidige omstandigheden kan dat het einde betekenen van de tabaksproductie en –industrie. En dat zou dan weer leiden tot banenverlies en meer invoer. Ook de voorstellen voor katoen zijn onaanvaardbaar. Voor dit gewas zou de belachelijk lage steun voor slechts 360 hectare blijven gelden.</p>
    </intervention>
    <intervention id="2-391" speaker_id="25341" name="Juan Manuel FERRÁNDEZ LEZAUN" is_mep="True" mode="spoken" nationality="Spain" birth_date="09-07-1960" birth_place="Zaragoza" p_group="Group of the Greens/European Free Alliance" m_state="ES">
      <p sl="es">Mijnheer de Voorzitter, in mijn land en vooral in mijn fractie hebben wij met name moeite met de manier waarop het olijfolieprobleem wordt behandeld in het voorstel van de Commissie landbouw en plattelandsontwikkeling, aangezien er grote verschillen bestaan tussen de bedragen die de verschillende regio’s per hectare ontvangen. In Spanje zijn bijvoorbeeld gebieden die 720 euro per hectare krijgen, terwijl andere provincies slechts op 156 euro kunnen rekenen – dat is een verschil van bijna 500 procent. Hoe kunnen wij dan onderlinge concurrentie verwachten? Bovendien is er nog een andere paradox: de hoogste productie en rentabiliteit wordt behaald in de gebieden die in handen zijn van industriëlen, de grote multinationals, de grootgrondbezitters. Dat is ongelooflijk! Als je een vergelijking met de handel zou maken dan zou dat betekenen dat wij El Corte Inglés of Carrefour zouden helpen in plaats van de kleine ondernemer. Dat is toch niet de bedoeling? Maar dat is wel wat er in de dagelijkse praktijk gebeurt.</p>
      <p sl="es">Wij vinden dat hier verandering in moet komen aangezien de kleine producent, het familiebedrijf, moet worden gesteund, zodat de families die altijd in deze gebieden hebben gewoond niet wegtrekken en wij later niet met ontvolkingproblemen te maken krijgen. Geachte afgevaardigden, als wij dat nu niet voor elkaar krijgen, dan krijgen wij later de rekening gepresenteerd.</p>
    </intervention>
    <intervention id="2-392" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, mijns inziens kan de aanneming van het verslag morgen een duidelijk en positief teken zijn voor de gedeeltelijke ontkoppelingsmethode. Met deze oplossing kan worden voorkomen dat de tabaksteelt in Europa op korte termijn moet worden stopgezet en 500.000 arbeidsplaatsen - waarvan alleen al 135.000 in Italië - verloren gaan. De aanneming van deze tekst zal het bovendien mogelijk maken een nieuwe fase van onderhandelingen in de Raad en de Commissie in te luiden, opdat volledig met de eisen van deze sector rekening wordt gehouden.</p>
      <p sl="it">Het zou bovendien wenselijk zijn opnieuw de voorwaarden voor het in aanmerking komen voor ontkoppelde steun te bespreken. Men moet niet alleen uitgaan van het historisch gemiddelde over drie jaar maar ook rekening houden met de quota die de producent na 1 januari 2001 heeft verkregen. De toekomstige onderhandelingen zullen ons verder in staat stellen vast te stellen wie precies in aanmerking komt voor de herstructurerings- en omschakelingssteun. De steun moet bestemd zijn voor tabaksproducerende bedrijven, worden verstrekt via de producentenorganisaties en mag pas in tweede instantie zijn afgestemd op bepaalde gebieden.</p>
      <p sl="it">Tot slot wil ik voorzitter Prodi uitnodigen nota te nemen van het advies dat het Parlement naar wij hopen morgen zal aannemen en het nieuwe mandaat van de Commissie daarop af te stemmen.</p>
    </intervention>
    <intervention id="2-393" speaker_id="4319" name="Pilar AYUSO" is_mep="True" mode="spoken" nationality="Spain" birth_date="16-06-1942" birth_place="Badajoz" p_group="Group of the European People's Party (Christian Democrats)" m_state="ES">
      <p sl="es">Mijnheer de Voorzitter, geachte commissaris, dames en heren, ik wil het graag hebben over de katoen en de tabak. De allereerste gedachte die bij je opkomt als je deze Commissievoorstellen leest, is dat zij geen ander doel hebben dan de teelt van beide gewassen te beëindigen. Het lijkt of deze sectoren en de duizenden landbouwers in de achterbeleven gebieden in het zuiden van Europa er niet toe doen. Bovendien wordt vergeten dat de lidstaten in de toetredingsverdragen van Spanje en Griekenland hebben toegezegd dat de katoenproductie in beide landen beschermd zou worden.</p>
      <p sl="es">De katoenhervorming van 2001 heeft in Spanje al geleid tot een reductie van bijna 20 procent van het bebouwde oppervlak als gevolg van de sanctieregeling die toen van kracht werd. Het heeft ook geen zin dat de katoen wordt gebruikt als een soort wisselgeld bij de WTO-onderhandelingen met derde landen, zoals de Commissie van plan is, aangezien de Europese Unie slechts 2,5 procent van de mondiale productie verbouwt. Bovendien wordt de export beheerst door de Verenigde Staten (wij nemen slechts 1,5 procent van de export voor onze rekening). Dit argument kan dan ook niet gebruikt worden voor de steunreductie voor de katoensector.</p>
      <p sl="es">Volgens de nieuwe hervormingsplannen moeten de duimschroeven nu opnieuw worden aangedraaid waarmee het voortbestaan van de gehele sector op het spel wordt gezet. De voorstellen inzake tabak en katoen zullen bovendien enorme schade tot gevolg hebben voor het maatschappelijke en economische netwerk dat rond deze gewassenteelt bestaat. Ik kan u enkele voorbeelden geven op basis van de Spaanse situatie: ik kan u vertellen over de egreneringsindustrie in de katoensector, waar 2000 banen mee gemoeid zijn, of over de miljoen dagloners die in de sector zelf werken, of over de 600 oogstmachines waar alleen katoen mee kan worden geplukt en die anders naar de sloop kunnen. De situatie in de tabaksector is nog ernstiger, mijnheer de commissaris. Per hectare zijn hiervoor 2200 arbeidsuren nodig. In Talayuela, in Extremadura, de grootste tabakproducerende stad van Spanje, zijn 5000 van de 10.000 inwoners werkzaam in de tabaksproductie. Alleen al in Extremadura leven meer dan 20.000 gezinnen van de tabaksteelt.</p>
      <p sl="es">Het verslag van de Commissie landbouw en plattelandsontwikkeling betekent echter een substantiële reductie van de door de Europese Commissie voorgestelde ontkoppeling van de steun, waardoor het gevaar vermindert dat de katoen– en tabaksteelt geheel verdwijnt. Het is van zeer groot belang dat wij dit verslag steunen, zodat het voor de Raad van ministers duidelijk is dat dit Parlement voor het behoud is van deze sectoren waar zoveel arbeidsplaatsen in achtergebleven regio’s mee gemoeid zijn.</p>
    </intervention>
    <intervention id="2-394" speaker_id="1427" name="Gordon J. ADAM" is_mep="True" mode="spoken" nationality="United Kingdom" birth_date="28-03-1934" birth_place="Carlisle" p_group="Group of the Party of European Socialists" m_state="GB">
      <p sl="en">Mijnheer de Voorzitter, ondanks tegenstand van regeringen en landbouworganisaties en een lauwe respons vanuit dit Parlement werd er vorig jaar overeenstemming bereikt over een fundamentele hervorming van het gemeenschappelijk landbouwbeleid. Hiermee zal uiteindelijk een volledige ontkoppeling tussen betalingen aan agrariërs en de productie tot stand komen.</p>
      <p sl="en">We hebben het nu over katoen, tabak, hop en olijfolie, allemaal producten die op regionaal niveau gevoelig liggen. De voorstellen van de Commissie zijn een beetje een stap terug ten opzichte van de hervormingen van vorig jaar, met uitzondering van hop. In de verslagen-Daul en -Lavarra worden echter pogingen tot verzet gedaan tegen de zinvolle hervormingen bij katoen en tabak en, tot op zekere hoogte, bij olijfolie. Alleen in de amendementen die een minimum van 60 procent ontkoppeling voor olijfolie vaststellen, beweegt de commissie in de richting van het hervormingspakket van vorig jaar.</p>
      <p sl="en">Ik begrijp volledig de moeilijkheden in deze sectoren en respecteer het werk van de rapporteurs, maar op lange termijn zullen de landbouweconomieën die door de ontkoppeling worden getroffen de meeste baat hebben bij maatregelen ter ontwikkeling die op effectievere en meer doelgerichte wijze kunnen worden genomen. Dat is de aanpak voor verschillende producten die wordt toegepast in delen van mijn eigen regio.</p>
      <p sl="en">Ik wou dat de Commissie gedurfder was geweest in haar oorspronkelijke voorstellen, maar ik ben bereid om ze te ondersteunen. Ik kan echter, vanwege de genoemde redenen, deze twee verslagen zoals ze nu zijn niet ondersteunen en mijn uiteindelijk stemgedrag zal afhankelijk zijn van welke amendementen er worden aangenomen.</p>
    </intervention>
    <intervention id="2-395" speaker_id="4428" name="Luciana SBARBATI" is_mep="True" mode="spoken" nationality="Italy" birth_date="10-05-1946" birth_place="Roma" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, commissaris Fischler, ik zal niet herhalen wat mijn collega, de heer Lavarra, al gezegd heeft want ik ben het roerend met zijn verslag over de olijfolie eens. Ik wilde echter wel enkele opmerkingen maken over tabak. Ik wilde met name de commissaris erop wijzen dat zich hier niet alleen een probleem stelt in verband met de achtergebleven gebieden van de Middellandse Zee. Hier hebben wij ook te maken met een moeilijk om te schakelen monocultuur, met een probleem van sociale cohesie en met problemen in de aanverwante sectoren waar duizenden arbeidsplaatsen op de helling komen te staan, met alle gevolgen van dien voor de sociale samenhang. Het landbouwprobleem en vooral het probleem van het gemeenschappelijk landbouwbeleid moet inderdaad vanuit een politieke invalshoek worden bekeken. Wij willen dat Europa dat doet met alle vraagstukken die voor zijn ontwikkeling van doorslaggevend belang zijn, maar hier moet u, mijnheer de commissaris, toch extra inspanningen ondernemen voor de mediterrane landbouw. Mijns inziens hebt u al veel te veel gedaan voor de continentale landbouw, voor de landbouw van Frankrijk en Duitsland. Dat is een echt probleem. Niemand spreekt daarover en misschien durft niemand daarover te spreken. Toch moet iemand dat doen, en daarom wil ik de mediterrane landbouw verdedigen. Het is schijnheilig hier met gezondheidsargumenten te schermen. Als wij geen kentucky meer hebben, waarvan de bladeren gezond zijn, moeten wij tabak invoeren uit Turkije waar de tabaksbladeren ongezond zijn omdat zij verziekt zijn door pesticiden. Dan zal de gezondheid van de burgers pas echt in gevaar worden gebracht. De landen zullen het roken echter niet verbieden want ze willen niet stoppen met het innen van accijnzen.</p>
    </intervention>
    <intervention id="2-396" speaker_id="6020" name="Ioannis PATAKIS" is_mep="True" mode="spoken" nationality="Greece" birth_date="22-11-1940" birth_place="Nikaia - Larissa" p_group="Confederal Group of the European United Left/Nordic Green Left" m_state="GR">
      <p sl="el">Mijnheer de Voorzitter, wat de Europese Commissie voorstelt met de ontwerpverordening betreffende mediterrane producten komt, ondanks alle pogingen om de toestand mooier voor te stellen, neer op een bikkelhard en weerzinwekkend verdict: de tabaksteelt moet verdwijnen, de katoenteelt moet inkrimpen en de olijventeelt moet worden opgegeven.</p>
      <p sl="el">Jammer genoeg kan het verslag van het Europees Parlement zich, op een paar accentverschuivingen na, volledig vinden in de geest van het Commissievoorstel, dat eigenlijk geen grondslag voor debat in het Parlement had mogen zijn. Het hele voorstel hoort in de prullenmand, want het kan de huidige toestand alleen maar erger maken. De geleidelijke ontkoppeling van subsidies en landbouwproductie, zodat er alleen nog aalmoezen overblijven, offert de kleine boerenstand volledig op aan de belangen van het grootkapitaal en de multinationals van de levensmiddelenindustrie. Zij zullen bovendien de WTO-akkoorden gebruiken om landbouwproducten tegen belachelijk lage prijzen te kunnen kopen.</p>
      <p sl="el">Het is zonneklaar dat kleine boeren veel minder compensatie zullen krijgen voor het afschaffen van primaire teelten als tabak, katoen en olijfolie. Een belangrijk deel van de subsidies wordt overgeheveld naar de tweede pijler en daarvan zullen vooral de grote kapitalisten profiteren, bij wie de kleine boeren dan mogen gaan werken voor een schamel loon.</p>
      <p sl="el">Het gaat trouwens om producten die de Europese Unie moet invoeren, omdat ze zelf niet voldoende produceert. Dat gebeurt allemaal zonder rekening te houden met milieu, ontwikkeling en sociale weerslag. De rampzalige gevolgen voor de landbouwsector en aanverwante sectoren in regio's met uitgesproken sociale en economische problemen laten de Unie koud.</p>
      <p sl="el">Voor ons verdragen deze voorstellen geen amendementen of cosmetische ingrepen. Wij vragen dat ze worden afgekeurd en ingetrokken. Wij hebben lak aan ontkoppeling in al haar gradaties, wij willen de landbouw in het zuiden niet zien wegkwijnen. Als de voorstellen niet van tafel verdwijnen, zullen ze botsen op de virulente …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-397" speaker_id="2252" name="Giacomo SANTINI" is_mep="True" mode="spoken" nationality="Italy" birth_date="10-01-1941" birth_place="Bologna" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, ik schaar mij achter de kritiek die andere collega’s reeds hebben geuit op het Commissievoorstel voor tabak. Ik wil echter wat nader ingaan op de redenen voor deze verwerping en op de motivering. Er werd zelfs door een van mijn vrouwelijke collega’s gezegd dat men moest sparen op de Europese landbouwbegroting. Hier zorgen wij echter voor een averechts effect, aangezien de Europese verwerkende bedrijven gedwongen zullen zijn tabak te kopen in derde landen, met alle gevolgen van dien voor de kosten, de werkgelegenheid en de handelsbalans van de lidstaten. Velen hier hebben de mogelijkheid van omschakeling reeds van de hand gewezen. Ik ben het evenmin eens met omschakeling. Dat is misschien een oplossing voor andere teelten maar niet voor tabak. Er zijn geen goede en toepasbare alternatieven voor tabak. Tabak wordt namelijk op kleine stukjes grond verbouwd, waar je alleen mediterrane producten kunt verbouwen en waaraan sowieso al beperkingen zijn opgelegd met allerlei communautaire productiequota en verboden. Voor tabak pleiten echter de lage productiekosten. De communautaire begroting moet bij tabak 5,7 euro per arbeidsuur betalen. Bij andere teelten is dat veel meer: bijvoorbeeld bij harde tarwe 21,4 euro en bij maïs 12,8 euro.</p>
      <p sl="it">De strijd tegen kanker is een argument dat kant noch wal raakt. De eventuele afschaffing van de Europese tabak zal geen enkele bijdrage leveren aan de kankerbestrijding. Zoals gezegd wordt ook nu al 80 procent van de in Europa gebruikte tabak geïmporteerd.</p>
      <p sl="it">Bij de olijfolie is de Commissie evenwel verstandiger. Haar voorstel voor olijfolie is ongetwijfeld aanvaardbaar, zeer zeker als dit nog wordt bijgeschaafd en als de lidstaten voldoende armslag krijgen bij de vaststelling van het ontkoppelingspercentage. De verhouding 60/40 zoals onze commissie heeft besloten, is hoe dan ook reeds aanvaardbaar. Verder moeten de lidstaten de mogelijkheid krijgen om kwaliteitsmaatregelen te treffen.</p>
    </intervention>
    <intervention id="2-398" speaker_id="2064" name="Eryl Margaret McNALLY" is_mep="True" mode="spoken" nationality="United Kingdom" birth_date="11-04-1942" birth_place="Bangor" p_group="Group of the Party of European Socialists" m_state="GB">
      <p sl="en">Mijnheer de Voorzitter, mevrouw Stihler is onwel en niet in staat om hier aanwezig te zijn. Ik hoop dat u mij vergeeft dat ik dertig seconden van haar tijd gebruik.</p>
      <p sl="en">In zijn presentatie zei de heer Fischler dat deze hervormingen gebaseerd waren op dezelfde principes als eerdere hervormingen. Dat klopt, maar in hun reikwijdte zijn ze veel minder ambitieus, zelfs in de voorstellen van de Commissie. Hij zei ook dat de doelen identiek waren, in de zin dat duurzaamheid een van de doelstellingen was. Hij bedoelt waarschijnlijk duurzaamheid op het gebied van de economie, het milieu en in sociaal opzicht, evenals concurrentievermogen en verenigbaarheid met de WTO, aangezien we niet geïsoleerd naar deze landbouwkwesties moeten kijken. Het is maar een van de onderdelen van het EU-beleid – en er zijn andere, bijvoorbeeld op het gebied van de wereldhandel – die ons denken moeten beïnvloeden, net als het geval is bij uitbreiding en de consequenties daarvan.</p>
      <p sl="en">We hebben het over de armste gebieden, in sommige gevallen, van enkele van de armere landen in de EU. Dat is heel duidelijk en verklaart vermoedelijk ook de minder ambitieuze voorstellen. De begroting mag dan neutraal zijn, er is wel een onderscheid in de gevolgen voor de werknemers in de landbouw en de eigenaren van de landbouwbedrijven, wat een van de problemen is die de PSE-Fractie heeft met deze voorstellen. Over het geheel genomen zijn wij sterk voorstander van hervormingen. We zijn ons heel goed bewust van het feit dat het oude beleid niet lang houdbaar is en dat er sprake zal zijn van ontkoppeling, en we zijn ons bewust van de WTO-verplichtingen. Wij zijn ons echter ook bewust van de sociale gevolgen en hebben het bange vermoeden dat de Commissie niet voldoende rekening heeft gehouden met die gevolgen. Er zou meer rekening gehouden moeten worden met het lot van de werknemers die werken voor werkgevers in de landbouwsector.</p>
      <p sl="en">Het lijdt geen twijfel dat de voorstellen van het Parlement niet zullen helpen bij de ontwikkelingsronde van Doha. Ze zullen worden beschouwd - wellicht ten onrechte, maar het zal zeker het geval zijn – als non-hervormingen en als een stap terug ten opzichte van de verwachtingen van de armste landen in de wereld. Dat is volstrekt duidelijk, en als lid van de Commissie industrie, externe handel, onderzoek en energie, is dit iets dat ik moet benadrukken, terwijl ik de algehele positie van de PSE ondersteun.</p>
    </intervention>
    <intervention id="2-399" speaker_id="2306" name="Kyösti VIRRANKOSKI" is_mep="True" mode="spoken" nationality="Finland" birth_date="04-04-1944" birth_place="Kauhava" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, de onderhavige verslagen hebben betrekking op het uitbreiden van de landbouwhervorming tot de productie van olijven, katoen en tabak. Het kernpunt is hetzelfde als bij andere hervormingen: de subsidie wordt losgekoppeld van de productie. Die ontkoppeling is waarschijnlijk vooral naar de zin van de tegenstanders van de tabaksteelt. Volgens het systeem van de bedrijfstoeslag zou meer dan 6000 euro per hectare worden betaald; ook als er helemaal geen tabak wordt geproduceerd, wordt dus subsidie ontvangen. Op die manier bevordert de Europese Unie in hoge mate dat van de teelt wordt afgezien en wordt overgestapt op een andere productie of op braaklegging. Dit is een onderdeel van de landbouwhervorming, de grootste in de hele geschiedenis van de Europese Unie.</p>
      <p sl="fi">Aangezien de hervorming volgend jaar begint, is het van belang dat bij de uitvoering ervan het inkomensniveau van afzonderlijke landbouwers niet in gevaar komt. De hervorming is zeer moeilijk in de praktijk toe te passen, omdat landbouwbedrijven verschillend zijn in de verschillende delen van de Europese Unie en datzelfde geldt voor de bedrijfsvoering. Als de periode 2000-2002 als referentieperiode wordt beschouwd, zullen de eigendomsverhoudingen, de arealen, de producties en de investeringen in vijf jaar veranderen. Daarom bestaat het gevaar dat de wijzigingen in de subsidies voor bedrijven ingrijpend en onrechtvaardig zullen zijn. U, mijnheer de commissaris, heeft hier niet voor niets op gewezen in uw brief aan de ministers van Landbouw.</p>
      <p sl="fi">Een tweede probleem is de maatschappelijke acceptatie. Van oudsher wordt landbouwsubsidie beschouwd als een compensatie voor het feit dat landbouwers hun producten onder de productiekosten produceren. Accepteert de belastingbetaler dat er subsidie wordt betaald, ook al wordt er niets geproduceerd?</p>
    </intervention>
    <intervention id="2-400" speaker_id="photo_generic" name="Fischler" is_mep="True" mode="spoken" role="Commissie">
      <p sl="de">Mijnheer de Voorzitter, dames en heren, ik heb goed geluisterd naar uw woorden, en ik wil u van harte bedanken voor de discussie, die ten dele weliswaar zeer kritisch was, maar in ieder geval bijzonder levendig.</p>
      <p sl="de">Ik wil in het licht van dit debat even ingaan op de amendementen. Ik begin met de horizontale amendementen en met de amendementen over de ontkoppeling. In de amendementen 17 en 57 wordt voorgesteld om de regeringen van de lidstaten de vrijheid te geven om het ontkoppelingspercentage voor olijfolie zelf te verhogen tot boven de zestig procent. Daar ben ik het in principe mee eens.</p>
      <p sl="de">In de amendementen 1, 5, 10, 11, 45, 81 en 83 over de sector katoen wordt geëist dat de gekoppelde steun tot 80 procent wordt verhoogd, en in amendement 44 wordt voorgesteld om de gekoppelde steun te combineren met de verplichting om de katoen te oogsten. Ik moet al die amendementen helaas afwijzen, want ze stemmen niet overeen met het doel om een groot deel van de gekoppelde steun te ontkoppelen.</p>
      <p sl="de">In de amendementen 26, 63, 67, 68 en 85 voor tabak wordt geëist dat zeventig procent van de subsidies voor de productie van tabak gekoppeld blijven. Dat staat absoluut haaks op het resultaat van het debat dat de regeringsleiders hebben gevoerd tijdens de Top van Göteborg. Daarom blijf ik bij het oorspronkelijke voorstel om alle subsidies voor tabak te binden aan de bedrijfstoeslagregeling.</p>
      <p sl="de">In een aantal amendementen wordt ook nog voorgesteld om de mogelijkheid te creëren om hervormingen voor de sectoren olijfolie, katoen en tabak uit te stellen. Dat staat in de amendementen 7, 8, 24, 43, 74, 76, 77, 79 en 80. De Commissie wil echter zo snel mogelijk zorgen voor een hervorming van die sectoren, en kan daarom niet instemmen met die amendementen.</p>
      <p sl="de">Dan wil ik nog op de individuele sectoren ingaan. Ik wil beginnen met olijfolie. U doet een aantal interessante voorstellen die zeker onze aandacht verdienen. Ik heb er echter moeite mee om met de invulling ervan in te stemmen. In amendement 58 wordt bijvoorbeeld voorgesteld om de lidstaten het recht te geven om de bedragen zelf te regionaliseren. Daarover valt te praten. Dat mag er echter niet toe leiden dat er een te grote afwijking van de gemiddelde subsidies ontstaat die een regio tijdens de referentieperiode krijgt.</p>
      <p sl="de">Ook de ideeën van amendement 84 vind ik interessant. Men wil de referentieperiode voor bepaalde bedrijven verlengen om vast te stellen welke rechten kunnen worden afgeleid uit olijfgaarden die tijdens de referentieperiode niet productief waren en welke premies daarvoor kunnen worden aangevraagd. Dat mag er echter niet toe leiden dat het totale bedrag dat in een bepaalde lidstaat aan de olijfboeren wordt betaald stijgt.</p>
      <p sl="de">In een ander amendement wordt voorgesteld om het minimale areaal dat in aanmerking komt voor een volledige ontkoppeling te verhogen tot 0,5 hectare olijven, en wel volgens het GIS-systeem. Daarmee kan ik instemmen. In het belang van de flexibiliteit zullen we echter ook het aantal bomen verhogen die op een perceel moeten staan waarvoor een bijkomende subsidie wordt betaald.</p>
      <p sl="de">Tot slot ben ik ook bereid om te overwegen om bijlage IV van de Raad aan te passen om ervoor te zorgen dat de olijfgaarden in een agronomisch en ecologisch goede toestand blijven. Ik ben voor het verbeteren van de kwaliteit en voor steun aan jonge olijventelers. Ik heb echter grote twijfels over de voorstellen in de amendementen 16, 21, 22, 52, 56, 60 en 61. Ik geloof dat de daar genoemde aspecten elders al afdoende geregeld zijn.</p>
      <p sl="de">Een allerlaatste opmerking: Ik kan ook amendement 20 en delen van de amendementen 17, 54, 55, 58 en 84 van het verslag-Daul overnemen. Alle andere amendementen in dat verslag moet ik helaas afwijzen.</p>
      <p sl="de">Dan ga ik nu in op het verslag-Lavarra. U heeft erop gewezen, mijnheer Lavarra, dat u ertegen bent om mengsels van olijfolie en andere plantaardige oliën toe te laten. Ik wil er echter op wijzen dat dit ertoe zou leiden dat er in Europa minder olijfolie wordt afgezet. Volgens mij komt het er op aan dat deze oliemengsels correct worden geëtiketteerd zodat de consument niet wordt misleid.</p>
      <p sl="de">Ik wil er in dit verband ook aan herinneren dat de Commissie beschikt over de nodige instrumenten om in te grijpen wanneer de markt dit nodig maakt, vooral op het gebied van de invoer. Een aantal amendementen gaat over het automatisch opstarten van de particuliere opslag. Dat zou echter haaks staan op het doel van die opslag. Daarmee willen we namelijk ingrijpen ingeval van een crisis. Daarom kan ik dit amendement niet overnemen.</p>
      <p sl="de">Ik vind ook dat we de kwaliteit van de olijfolie moeten verbeteren. Het lijkt me echter niet zinvol om de voorschriften die we onlangs in het kader van de kwaliteitsstrategie hebben vastgelegd weer te veranderen. Daar komt nog bij dat er in het kader van de programma’s voor de plattelandsontwikkeling Europese subsidies kunnen worden betaald voor de kwaliteitsverbetering.</p>
      <p sl="de">Ik wil er ook nog op wijzen dat het niet de taak van de producentenorganisaties is om voor de controle te zorgen, daarvoor zijn de lidstaten en hun diensten verantwoordelijk.</p>
      <p sl="de">Ik ga verder met katoen. Ik vind ook dat de huidige steunregeling voor katoen een heel speciale regeling is die ten dele gebaseerd is op verschillende toetredingsverdragen. Daarom kan ik amendement 6 overnemen. Ik wil er echter op wijzen dat het voorstel van de Commissie voldoende rekening houdt met het doel, namelijk de ondersteuning van de productie van katoen in regio’s waar dat gewas belangrijk is voor de landbouw. De meeste amendementen zouden ertoe leiden dat de productie van katoen stijgt, wat een verhoging van de totale begroting van ongeveer vijftig miljoen euro tot gevolg zou hebben. Dat kan niet volgens de resolutie van Luxemburg van juni 2003 inzake de begrotingsneutraliteit. Daarom kan ik die amendementen niet overnemen.</p>
      <p sl="de">De amendementen 9, 37 en 70 zijn gericht tegen het overhevelen van middelen naar de plattelandsontwikkeling. Dat overhevelen is echter nodig voor de nodige aanpassingen en voor de herstructurering van de regio’s waar katoen wordt geproduceerd. Daarom kan ik ook met die amendementen niet instemmen.</p>
      <p sl="de">Ik wil ook op de beroeporganisaties ingaan. Ik ben ervan overtuigd dat het niet verstandig is om de verwerkende industrie met haar speciale belangen van deze regeling uit te sluiten. Dat is niet de weg voor een kwaliteitsbeleid voor katoen. Daarom kan ik de amendementen in die richting niet overnemen. Ik ben echter wel bereid om de producentenorganisaties een aanzienlijke rol te geven in het katoenbeleid. Ik moet alle andere amendementen inzake katoen in het verslag-Daul helaas afwijzen.</p>
      <p sl="de">De wijzigingen die worden voorgesteld voor de sector tabak komen er eigenlijk op neer dat men de status-quo wil handhaven. De Commissie wil echter juist een fundamentele verandering. Ik wil er aan herinneren dat ook de verlenging van de premieregeling voor de jaren 2002 tot 2004 alleen maar mogelijk is geweest doordat de Commissie beloofd heeft te zorgen voor een hervorming van de sector. Wanneer die hervorming voor de sector tabak er nu niet komt zullen er na 2003 zoals gezegd helemaal geen premies meer worden betaald, terwijl de marktprijzen gemiddeld slechts twintig procent van de kosten voor de productie van tabak dekken.</p>
      <p sl="de">In de tekst wordt een oplossing voorgesteld die begrotingsneutraal is, daar heeft de heer Graefe zu Baringdorf al op gewezen. Het is niet juist dat de boeren geen subsidies meer krijgen, het verschil is dat ze niet meer worden gedwongen om tabak te verbouwen. Daar gaat het om. Ik wil er ook aan herinneren dat tijdens de Top in Göteborg ook over duurzame ontwikkeling is gesproken. Toen is er gezegd dat we in het Europese beleid alleen maar subsidies willen geven voor gezonde producten.</p>
      <p sl="de">In amendement 66 wordt een programma voor de opkoop van quota voorgesteld. Ik kan daar niet mee instemmen, want de Commissie is ervan overtuigd dat een dergelijk programma niet nodig is. Wanneer een producent besluit om te stoppen met zijn landbouwactiviteiten kan hij zijn recht op subsidies volgens artikel 46 van de bedrijfstoeslagregeling overdragen op een ander.</p>
      <p sl="de">Ik kan ook niet instemmen met amendement 69. Dat komt erop neer dat de bijdrage aan het gemeenschappelijk fonds voor tabak vervroegd wordt afgeschaft. Die bijdragen zijn bedoeld om maatregelen te financieren die de burgers bewust maken van de schadelijke gevolgen van het consumeren van tabak. Dat willen we handhaven zolang er productiegebonden subsidies voor tabak worden betaald.</p>
      <p sl="de">Voor het financieren van de herstructurering is het absoluut nodig dat er begrotingsmiddelen van 1a naar 1b worden overgedragen. Dat geeft de lidstaten de mogelijkheid om in de programma’s voor de plattelandsontwikkeling de nodige maatregelen te nemen om de regio’s waar tabak wordt verbouwd te helpen bij het overstappen op andere gewassen.</p>
      <p sl="de">In de amendementen 27 en 38 wordt voorgesteld om de middelen die beschikbaar zijn geworden door de modulatie op een speciale manier aan de lidstaten ter beschikking te stellen waar de productie van tabak tenminste twintig procent is van de bruto verkoopbare productie. De Commissie is ervan overtuigd dat dergelijke speciale regelingen niet nodig zijn omdat de middelen die door de modulatie beschikbaar zijn geworden nu kunnen worden gebruikt voor bijkomende steun voor maatregelen op het gebied van de plattelandsontwikkeling, en wel in alle sectoren.</p>
      <p sl="de">De Commissie stemt in met amendement 62. Alle andere amendementen inzake tabak moeten we echter afwijzen.</p>
      <p sl="de">Tot slot wil ik nog op hop ingaan. Het verslag-Daul stemt overeen met de belangrijkste principes van het voorstel voor hop. In het eerste deel van amendement 42 en in de amendementen 82 en 86 wordt voorgesteld dat boeren die stoppen met de productie van hop en die voor het rooien binnen de referentieperiode een compensatie hebben gekregen toch nog recht hebben op een bedrijfspremie. Die boeren kunnen echter in de tijd waarvoor ze compenserende betalingen hebben gekregen andere gewassen verbouwen, behalve akkerbouwgewassen waarvoor subsidies kunnen worden betaald. De rooipremie voor dit areaal wordt daarom niet meegeteld bij de berekening van het referentiebedrag. Daarom kan de Commissie dus niet instemmen met deze amendementen.</p>
      <p sl="de">De amendementen 35 en 36 en het tweede deel van amendement 42 gaan over de subsidies voor de activiteiten van de producentenorganisaties. De Commissie is van mening dat het natuurlijk mogelijk blijft om producentenorganisaties op te richten en dat we een goede manier moeten vinden om deze organisaties subsidies te geven.</p>
    </intervention>
    <intervention id="2-401" speaker_id="1264" name="Ingo FRIEDRICH" is_mep="True" mode="spoken" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="nl">Hartelijk dank, commissaris Fischler.</p>
      <p sl="nl">De stemming vindt morgen om 12.00 uur plaats.</p>
      <a text="(De vergadering wordt om 23.13 uur gesloten)"/>
    </intervention>
  </section>
  <section id="creitem15" title="Bijlage - Standpunt van de Commissie"/>
</text>
