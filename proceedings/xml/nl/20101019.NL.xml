<?xml version='1.0' encoding='utf-8'?>
<text id="20101019.NL" lang="nl" date="2010-10-19" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Gedelegeerde handelingen (artikel 87 bis van het Reglement): zie notulen"/>
  <section id="creitem3" title="3. Ingekomen stukken: zie notulen"/>
  <section id="creitem4" title="4. Debat over gevallen van schending van de mensenrechten, de democratie en de rechtsstaat (bekendmaking van de ingediende ontwerpresoluties): zie notulen"/>
  <section id="creitem5" title="5. Financieel Reglement van toepassing op de algemene begroting van de Europese Gemeenschappen, voor wat betreft de Europese Dienst voor extern optreden - Ontwerp van gewijzigde begroting nr. 6/2010: Afdeling II - Europese Raad en Raad - Afdeling III - Commissie - Afdeling X - Europese Dienst voor extern optreden - Wijziging van het Statuut van de ambtenaren van de Europese Gemeenschappen en van de Regeling die van toepassing is op de andere personeelsleden (debat)">
    <intervention id="2-996" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Aan de orde is de gecombineerde behandeling van:</p>
      <p sl="nl">het verslag van mevrouw Gräßle en de heer Rivellini, namens de Commissie begrotingscontrole, over het voorstel voor een verordening van het Europees Parlement en de Raad tot wijziging van Verordening (EG, Euratom) nr. 1605/2002 van de Raad houdende het Financieel Reglement van toepassing op de algemene begroting van de Europese Gemeenschappen, voor wat betreft de Europese Dienst voor extern optreden (COM(2010)0085 - C7-0086/2010 - 2010/0054(COD)) (A7-0263/2010),</p>
      <p sl="nl">het verslag van de heer Rapkay, namens de Commissie juridische zaken, over het voorstel voor een verordening van het Europees Parlement en de Raad tot wijziging van het statuut van de ambtenaren van de Europese Gemeenschappen en van de regeling die van toepassing is op de andere personeelsleden van deze Gemeenschappen (COM(2010)0309 - C7-0146/2010 - 2010/0171(COD)) (A7-0288/2010), en</p>
      <p sl="nl">het verslag van de heer Gualtieri en de heer Surján, namens de Begrotingscommissie, over het ontwerp van gewijzigde begroting nr. 6/2010 van de Europese Unie voor het begrotingsjaar 2010, Afdeling II – Europese Raad en Raad, Afdeling III – Commissie, Afdeling X – Europese Dienst voor extern optreden (13475/2010 - C7-0262/2010 - 2010/2094(BUD)) (A7-0283/2010).</p>
    </intervention>
    <intervention id="2-007" speaker_id="28220" name="Ingeborg GRÄSSLE" is_mep="True" mode="spoken" role="rapporteur" nationality="Germany" birth_date="02-03-1961" birth_place="Heidenheim" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, mijnheer Chastel, mevrouw Ashton, mijnheer Šefčovič, mijnheer Lewandowksi, dames en heren, wat mij betreft, ik kan nauwelijks wachten tot deze dienst met zijn werk begint, en ik hoop op internationaal succes, wat de reden is waarom hij is opgericht.</p>
      <p sl="de">De instellingen hebben laten zien dat ze de uitdagingen aan kunnen. Het Parlement maakte deel uit van de oplossing. We hebben snel – soms misschien te snel – besluiten genomen. Deze dienst is onbekend terrein – terra incognita – en breekt met sommige eerdere principes van de begrotings- en personeelswetgeving. Dat zal ons op lange termijn voor grote uitdagingen stellen. Voor mij, als lid van de Begrotingscommissie en de Commissie begrotingscontrole, blijft het hybride karakter van deze dienst een constante zorg, en dan denk ik niet alleen aan de efficiëntie ervan, maar ook gewoon aan onze mogelijkheid om deze te controleren. Het gezamenlijke verslag-Rivellini-Gräßle probeert deze problemen op te lossen. We hebben geprobeerd om de best mogelijke oplossing te bereiken voor de dienst, het Parlement en de belastingbetaler. We hebben processen uitgelegd en verantwoordelijkheid toegewezen. Wij hebben de invloed van het Parlement versterkt voor taken op het terrein van het buitenlands beleid, we hebben de transparantie vergroot door middel van heldere rapportageverplichtingen en we hebben de rekenschaps- en verantwoordingsplicht versterkt. We hebben de ambassadeurs van de EU duidelijk gemaakt dat ze een sleutelrol spelen in de bescherming van de financiële belangen van de Europese Unie, en het is heel belangrijk dat hun eigen dienst dit ook duidelijk aan hen maakt. We hebben synergetische effecten gecreëerd door het gemeenschappelijk gebruik van het boekhoudsysteem en we geven de interne controleur van de Commissie de macht om te controleren op welke manier de middelen worden beheerd die de dienst nodig heeft om zijn werk efficiënt uit te voeren. Het Europees Ontwikkelingsfonds en zijn opneming in de begroting blijven op de agenda staan, evenals de verlening van kwijting aan de Raad.</p>
      <p sl="de">Ik wil iedereen bedanken die deze uitkomst mogelijk heeft gemaakt: de corapporteurs en schaduwrapporteurs die het compromis mede hebben ondertekend. Ik wil ook graag mijn dank uitspreken aan de onderhandelingspartners uit het Belgische voorzitterschap van de Raad. Zij hebben goed werk verricht.</p>
      <p sl="de">Wat overblijft is het belangrijke huiswerk dat de dienst moet doen. Het lijkt er niet op dat de fusie ook meer efficiëntie zal opleveren. De dienst heeft zich voorgenomen om 10 procent efficiënter te werken, dat is niet veel, en men is daar nog ver van verwijderd als het gaat om de leidinggevende posities. Iedereen spreekt fluisterend over een “Mexicaans leger”. Hoe professioneel kan een dienst zijn, als hij niet eens precies weet wat zijn taken zijn? Er is tot nu toe geen gebruik gemaakt van de mogelijkheden om de taken gedetailleerder te definiëren, en het is heel belangrijk om hier op zeer korte termijn op terug te komen. Er moet een bijzondere betekenis worden toegekend aan het samengroeien van het personeel. De voorkeursbehandeling die tot nu toe is gegeven aan diplomaten uit lidstaten, is voor ons reden tot bezorgdheid. Als sommige functies meermaals worden uitgeschreven en de oude koloniale wereldkaart weer uit de kast wordt gehaald, zullen we zeer ernstige discussies moeten hebben over de dienst. De dienst kan rekenen op onze kritische ondersteuning en het waakzaam oog van de Commissie begrotingscontrole. Ik wens hem het succes toe dat we nodig hebben voor Europa in de wereld.</p>
    </intervention>
    <intervention id="2-009" speaker_id="97199" name="Crescenzio RIVELLINI" is_mep="True" mode="spoken" role="rapporteur" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, barones Ashton, dames en heren, ik denk dat er uitstekend werk is verricht met betrekking tot het Financieel Reglement dat van toepassing zal zijn op de Europese Dienst voor extern optreden (EDEO), oftewel, meer in het bijzonder, met betrekking tot de grondbeginselen en basisregels voor de communautaire begroting die gelden voor deze nieuwe diplomatieke dienst. De EDEO, die werd ingesteld door het Verdrag van Lissabon, zal bestaan uit ambtenaren van de Raad, de Commissie en de nationale diplomatieke diensten en heeft als taak om de Europese Unie te vertegenwoordigen in alle kwesties van buitenlands beleid.</p>
      <p sl="it">De EDEO ging in de oorspronkelijke opzet nog gepaard met een aantal gevaren die verband hielden met de complexe, gedecentraliseerde structuur met vertakkingen over de hele wereld. Met name de verantwoordelijkheid van de financiële actoren die een begroting van honderden miljoenen euro’s zouden moeten beheren, was onduidelijk, wat waarschijnlijk zou hebben geleid tot meer fraude en corruptie ten nadele van de communautaire begroting.</p>
      <p sl="it">Hoewel met het Verdrag van Lissabon de bevoegdheden van het Europees Parlement enorm zijn uitgebreid en het Parlement daarin wordt aangemerkt als de enige instelling die de Europese burgers vertegenwoordigt, werd het debat over de inrichting van de nieuwe EDEO in eerste instantie gemonopoliseerd door de Commissie en de Raad, die op alle mogelijke manieren hebben geprobeerd om het debat langs intergouvernementele lijnen te laten verlopen, wat tegen de communautaire methode indruist. Na lang overleg met het Belgisch voorzitterschap en de Commissie zijn we tot een overeenkomst gekomen waarbij de rol van het Parlement, in tegenstelling tot de eerste versie, zal worden versterkt, zodat het een centrale rol kan gaan spelen in het Europees debat.</p>
      <p sl="it">De volgende punten zijn essentieel. De Commissie zal in een werkdocument, dat gehecht is aan de ontwerpbegroting, een volledige toelichting geven waarin ook de administratieve en operationele kosten worden behandeld die gekoppeld zijn aan het extern optreden van de Unie, met inbegrip van het gemeenschappelijk buitenlands en veiligheidsbeleid en het Europees veiligheids- en defensiebeleid. In artikel 1 worden alle instellingen van de Europese Unie opgesomd. De verantwoordingsverslagen worden gehecht aan de jaarlijkse activiteitenverslagen van de directeuren-generaal van de Commissie. De delegatiehoofden zullen samen met de directeuren-generaal de vergaderingen van de bevoegde parlementaire commissies bijwonen. De EDEO en de Commissie zullen gezamenlijk over een controleur en een rekenplichtige beschikken; deze werkwijze wordt in 2013 geëvalueerd. De lidstaten dienen de Unie volledig te steunen wanneer het gaat om de aansprakelijkheid van het tijdelijk personeel van de Europese Dienst voor extern optreden.</p>
      <p sl="it">We moeten naderhand nog debatteren over een aantal belangrijke punten die opnieuw aan de orde zullen komen bij de driejaarlijkse herziening van het Financieel Reglement. Daarbij gaat het om de verlening van kwijting aan de instellingen en de opneming van het Europees Sociaal Fonds in de algemene begroting. De onderhandelingen hebben een goed resultaat opgeleverd, met name voor het Parlement, daar zijn centrale rol sterk vergroot is, en ik dank iedereen voor het geleverde werk. Het feit dat alle instellingen in de verordening worden genoemd – waardoor het slechts een kwestie van tijd is dat aan de andere instellingen kwijting wordt verleend – is een uitstekend resultaat, net als het feit dat beide instellingen een controleur en een rekenplichtige zullen delen.</p>
    </intervention>
    <intervention id="2-011" speaker_id="1906" name="Bernhard RAPKAY" is_mep="True" mode="spoken" role="rapporteur" nationality="Germany" birth_date="08-01-1951" birth_place="Ludwigsburg" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, dames en heren, en als ik zeg “dames en heren”, bedoel ik ook u, mevrouw Ashton, mijnheer Šefčovič, uw team en het voorzitterschap van de Raad, omdat we uiteindelijk toch collegiaal hebben samengewerkt, en het resultaat dat nu voor ons ligt, anders niet was bereikt.</p>
      <p sl="de">Ik ben gelukkig met het resultaat, in ieder geval met het deel waarvoor ik verantwoordelijk was en waarover ik het overzicht had. Ik moet echter zeggen dat dit niet zo verwonderlijk is, want we zijn niet net pas begonnen. Mijnheer de Voorzitter, het was een heel goed idee van u om al in een vroeg stadium alle rapporteurs regelmatig bij elkaar te roepen voor het uitwisselen van ideeën − al bij de verslagen-Brok, Verhofstadt en Gualtieri. Hierdoor was voor de betrokkenen duidelijk wat er later moest worden gedaan, en voor degenen die dit latere werk moesten doen, was duidelijk wat er aan voorbereidend werk al was gedaan. Daarom ging het in eerste instantie erom de organisatorische aspecten van de tussen het Parlement en de Raad overeengekomen zaken met betrekking tot de inrichting van de Europese Dienst voor extern optreden toe te passen op het statuut van de ambtenaren en wel op de specifieke bevoegdheidsterreinen van dit statuut. Wanneer ik zeg organisatorisch, bedoel ik dat organisatie beleid is en beleid organisatie. Dat is natuurlijk iets dat we herhaaldelijk zijn tegengekomen tijdens de gedetailleerde onderhandelingen, omdat toen al duidelijk was dat de ene iets op een bepaalde manier interpreteert en de andere op een andere manier. De geest van samenwerking heeft er echter, naar ik meen, toe geleid dat wij heel zinnige oplossingen hebben gevonden voor deze kwesties.</p>
      <p sl="de">Waar ging het eigenlijk om in de politieke aanpassing en wat moesten we verankeren in het statuut? Ten eerste moesten we de gelijke behandeling van de drie personeelscomponenten verankeren. Ik wil dit punt noemen omdat, zoals u weet, het Verdrag voorschrijft dat het personeel van de EDEO bestaat uit ambtenaren van de Commissie, de Raad en van de diplomatieke diensten van de lidstaten. Vooral dat laatste was deels een probleem, want dat was iets nieuws. We moesten de bijna antagonistische tegenspraak oplossen tussen de communautaire en de intergouvernementele aanpak. Het is wel duidelijk dat de Raad en de lidstaten meer voelen voor een intergouvernementele aanpak, terwijl wij de voorkeur geven aan de communautaire aanpak. Ik geloof te mogen zeggen dat we hiervoor toen samen een oplossing hebben uitgewerkt. In dat opzicht kunnen we heel tevreden zijn.</p>
      <p sl="de">Waar we toen en nu nog steeds rekening mee moeten houden is de genderbalans en een evenwicht qua geografische herkomst. We willen een dienst die modern is, ook als het gaat om gendergelijkheid. Ik ben blij, mevrouw Ashton, dat in aanvulling op hetgeen wij bindend hebben voorgeschreven in het statuut, u ons hebt verzekerd dat u nog een persoonlijk standpunt wilt afgeven dat deel zal uitmaken van het hele pakket. Dat betekent al een flinke vooruitgang met betrekking tot zowel het aspect gendergelijkheid als het andere aspect geografisch evenwicht.</p>
      <p sl="de">We hebben gelijke rechten en gelijke plichten nodig, en dat omvat ook loyaliteit − en wel van alle drie de componenten − jegens de instelling van de hoge vertegenwoordiger, momenteel belichaamd door mevrouw Ashton. In dit opzicht hadden we wat extra werk te doen vanwege het vetorecht van diplomatieke diensten ten aanzien van mogelijke verlengingen van contracten van personeel afkomstig van de diplomatieke diensten. Dit hebben we echter ook opgelost.</p>
      <p sl="de">Er is één punt dat we niet mogen onderschatten en we zijn gezamenlijk overeengekomen dat dit punt niet opgenomen kan worden in het statuut. Dit is het feit dat de nieuwe Europese diplomatieke dienst ook zoiets nodig heeft als een eigen identiteit. Iedereen die daar werkt, moet hetzelfde doel voor ogen hebben en daarom is een gezamenlijke vorm van opleiding en bijscholing ook heel erg belangrijk. Dat was heel belangrijk voor een aantal van mijn collega's, en ik kan dat begrijpen. Ik zei zojuist dat we er niet in geslaagd zijn om dit voor elkaar te krijgen. Het was duidelijk dat het niet mogelijk zou zijn om zoiets systematisch te verankeren in het statuut. Hier moet ik echter nogmaals de hoge vertegenwoordiger bedanken, omdat mij is verteld dat zij hier ook iets over wil zeggen, dat zij dit als een grote plicht en noodzaak beschouwt en dat zij nog een andere verbintenisverklaring zal afgeven die weliswaar geen onderdeel zal zijn van het statuut maar ons, en degenen die dit zo belangrijk vinden, wel de mogelijkheid zal geven om met een gerust hart naar het toekomstige werk van de Europese Dienst voor extern optreden te kijken.</p>
      <p sl="de">Alles bij elkaar genomen hebben wij zeer goed werk geleverd, en de Dienst kan dan ook goed van start gaan op 1 december.</p>
    </intervention>
    <intervention id="2-013" speaker_id="96892" name="Roberto GUALTIERI" is_mep="True" mode="spoken" role="rapporteur" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Mijnheer de Voorzitter, barones Ashton, commissarissen, dames en heren, het Parlement spreekt zijn goedkeuring uit over de instelling van een nieuwe afdeling van de begroting voor de Europese Dienst voor extern optreden (EDEO) en over het opnemen van bijkomende kredieten voor het personeel. Dit getuigt van onze wil om de inrichting van de EDEO te ondersteunen, omdat Europa er dringend behoefte aan heeft, wat natuurlijk niet betekent dat het Parlement zijn rol als begrotingsautoriteit zal opgeven in het debat over het personeelsbeleid en over de aard van de structuur die zich zal bezighouden met crisisbeheersing, zoals blijkt uit de reserve die wij in de begroting 2011 hebben opgenomen.</p>
      <p sl="it">De verordeningen waarover wij stemmen versterken de resultaten van het akkoord van Madrid en in sommige gevallen worden er verdere stappen voorwaarts gezet, waarvoor ik de heer Rapkay, mevrouw Grässle en de heer Rivellini wil bedanken. Ik dank daarnaast barones Ashton en de heer Christophersen voor hun bereidwilligheid en openheid tijdens onze gesprekken.</p>
      <p sl="it">Met het statuut van de ambtenaren worden voor alle medewerkers van deze dienst, ongeacht hun herkomst, gelijke rechten en plichten gegarandeerd en wordt de hoge vertegenwoordiger verplicht om zorg te dragen voor een goed geografisch en genderevenwicht. Deze bepalingen zullen bindend zijn en het Parlement zal toezien op de naleving ervan. Tegelijkertijd vermijden we het gebruik van quota, die niet alleen moeilijk toepasbaar maar ook verkeerd zijn. Het Financieel Reglement garandeert een solide controlesysteem en brengt de EDEO dichter bij de Commissie.</p>
      <p sl="it">Ik ben blij met het succes dat we hebben geboekt met de instelling van specifieke begrotingslijnen voor de belangrijkste missies in het kader van het gemeenschappelijk veiligheids- en defensiebeleid. Daarmee wordt een grote stap vooruit gezet in het vermogen van het Parlement om het gemeenschappelijk buitenlands en veiligheidsbeleid te controleren.</p>
      <p sl="it">Met de stemming van morgen krijgen we een sterkere, meer communautaire EDEO die aan grotere parlementaire controle zal worden onderworpen. Wij zullen deze controle strikt en veeleisend uitoefenen, maar zullen ons tegelijkertijd verantwoordelijk en constructief opstellen, omdat wij de hoge vertegenwoordiger willen helpen in haar titanenstrijd om Europa te voorzien van een volwaardig buitenlands beleid dat de Europese waarden en belangen behartigt.</p>
    </intervention>
    <intervention id="2-015" speaker_id="23820" name="László SURJÁN" is_mep="True" mode="spoken" role="rapporteur" nationality="Hungary" birth_date="07-09-1941" birth_place="Kolozsvár" p_group="Group of the European People's Party (Christian Democrats)" m_state="HU">
      <p sl="hu">Mijnheer de Voorzitter, ik ben verheugd te zien dat dit debat wordt gevoerd in aanwezigheid van de Raad en de commissarissen. Toen we de begroting 2010 opstelden, stelden we de vraag hoe en welke middelen er beschikbaar moesten komen voor de externe diplomatieke dienst. Het antwoord luidde toen dat hiervoor geen middelen nodig waren, want dat dit met herschikkingen kon worden opgelost. Wij als leden van de Begrotingscommissie geloofden hier niet echt in. De waarheid ligt ergens in het midden. Het merendeel van de uitgaven kon inderdaad worden gedekt met een herschikking, maar door de toevoeging van twee amendementen zijn er nu extra uitgaven ontstaan van ongeveer 44 miljoen euro. Deze extra uitgaven zijn bedoeld om de uitgaven per kwartaal te dekken, maar tegelijkertijd zien we dat het opzetten van de dienst is blijven steken op een niveau van 10 procent. Het is duidelijk dat het bedrag dat morgen hopelijk bij de stemming zal worden aangenomen, voldoende zou zijn voor een iets langere periode dan die waarin het daadwerkelijk wordt besteed. Dit genereert bepaalde taken of had die kunnen genereren, zoals de wijziging van het bedrag. In onze optiek heeft dit nu echter geen zin. Het is veel belangrijker dat deze dienst zo snel mogelijk wordt opgezet en dat we hiermee vooruitgang kunnen boeken, want een van de belangrijke boodschappen van het Verdrag van Lissabon is dat we goed zichtbaar moeten zijn in de wereld.</p>
      <p sl="hu">Tegelijkertijd formuleren we, net als de eerdere rapporteurs, verwachtingen, maar hebben wij afgezien van tijdrekkende maatregelen. We vinden het geografische evenwicht heel belangrijk bij het opzetten van de dienst, maar we hebben geen bindende reserves ingebouwd. Ook dit was bedoeld om het hele stelsel een impuls te geven. We willen ook graag een garantie zien dat de beschikbare bedragen in een evenwichtige tijdsverhouding en zuinig worden besteed, aangezien we overal te maken hebben met bezuinigingen.</p>
      <p sl="hu">Ten slotte willen we graag een zeer duidelijke samenwerking met en wederzijdse hulp van de externe diensten in de lidstaten, want met een dergelijke samenwerking kunnen in landen waar een bepaalde lidstaat niet maar onze Europese Dienst wel is vertegenwoordigd, bepaalde taken toch worden uitgevoerd. Dit zal ook kostenbesparend zijn voor de lidstaten in kwestie en duidelijk de sfeer van samenwerking verbeteren. Mijnheer de Voorzitter, ik hoop dat het Parlement deze begrotingsherschikking zal steunen met zijn stemming.</p>
    </intervention>
    <intervention id="2-017" speaker_id="96840" name="Knut FLECKENSTEIN" is_mep="True" mode="spoken" nationality="Germany" birth_date="20-12-1953" birth_place="Bad Nauheim" p_group="Group of the Progressive Alliance of Socialists and Democrats in the European Parliament - Vice" m_state="DE">
      <p sl="de">Mijnheer de Voorzitter, ik wil alleen heel kort het debat onderbreken om u en mijn collega’s te vertellen dat afgelopen nacht drie terroristen het Tsjetsjeense parlement hebben bestormd, verschillende veiligheidsbeambten hebben gedood en gijzelaars hebben genomen. De terroristen zijn ook gedood. Het Parlement zou deze terroristische daad in duidelijke bewoordingen moeten veroordelen, omdat terrorisme nooit gerechtvaardigd kan zijn. Ons medeleven gaat uit naar de families.</p>
      <p sl="de">Ik wilde dit kort noemen, in het bijzonder gezien het feit dat wij deze week wederom discussiëren over de Noord-Kaukasus. Mijn excuses voor de interruptie.</p>
    </intervention>
    <intervention id="2-018" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Ik zou onze collega, mijnheer Fleckenstein, willen bedanken voor deze informatie. Natuurlijk veroordelen wij, zoals u al zei, alle terreurdaden. In dit geval gaat het om een voor ons opmerkelijke terreurdaad aangezien die gericht is tegen een parlement. We sluiten ons volledig aan bij uw woorden en voelen mee met de families van de slachtoffers en met de gewonden. Ik zal me hier officieel over uitspreken. Ik was hierover nog niet eerder op de hoogte gesteld, maar zal spoedig een officiële verklaring afleggen. Ik dank u hartelijk voor het feit dat u ons op dit feit heeft gewezen.</p>
    </intervention>
    <intervention id="2-019" speaker_id="photo_generic" name="Maroš Šefčovič" is_mep="True" mode="spoken">
      <p sl="en">vicevoorzitter van de Commissie . − Mijnheer de Voorzitter, ik dank de heer Fleckenstein dat hij dit belangrijke onderwerp onder onze aandacht heeft gebracht. Natuurlijk veroordeelt ook de Commissie alle terreurdaden en ik weet zeker dat zij op gepaste wijze zal reageren.</p>
      <p sl="en">Als u het goed vindt, ga ik nu verder met het debat. Laat ik om te beginnen onze rapporteur, de heer Rapkay, bedanken voor het uitstekende werk dat hij verricht heeft met de indiening van dit voorstel in het Parlement. Ik spreek mijn waardering uit voor de uitstekende samenwerking bij dit ingewikkelde dossier gedurende de afgelopen maanden en weken. Ik wil ook graag de schaduwrapporteurs, de Commissie juridische zaken en de Commissie buitenlandse zaken bij deze complimenten betrekken. Gedurende dit hele proces hebben zij veel en opbouwend werk verricht. En niet in de laatste plaats wil ik mijn dank uitspreken aan Cathy, aan haar team en aan de diensten van de Commissie voor hun ongelooflijk harde werk. Ik hoop dat dit zeer binnenkort zal leiden tot de instelling van de EDEO.</p>
      <p sl="en">Deze week ronden we het ingewikkelde werk af dat nodig was voor de wettelijke en budgettaire fundering van de EDEO. Daarbij is voortgebouwd op en volledig voldaan aan het besluit inzake de inrichting van de EDEO, dat een hoeksteen is van dit proces Ik heb het voorrecht gehad deel te mogen nemen aan de discussie over de inrichting van de EDEO en had de eer de Commissie te mogen vertegenwoordigen in de befaamde quadriloog in Madrid. Ik kan er persoonlijk van getuigen dat de bijdrage van de vertegenwoordigers van het Europees Parlement – de heer Brok, de heer Verhofstadt en de heer Gualtieri – heel belangrijk is geweest voor het succes van het zeer intense debat over dit onderwerp. Mijns inziens heeft hun inbreng in het debat werkelijk bijgedragen aan de totstandkoming van een waarlijk doeltreffende en doelmatige Europese diplomatieke dienst voor extern optreden.</p>
      <p sl="en">Hetzelfde kan gezegd worden van het werk van uw rapporteur, de heer Rapkay. De wijzigingen in het statuut van de ambtenaren lijken louter administratief van aard te zijn, maar dat zijn ze niet. Ze zijn essentieel voor het functioneren van de dienst en stellen de dienst in staat de Europese belangen werkelijk te dienen. De Commissie is van mening dat het compromispakket dat uw rapporteur, de heer Rapkay, heeft ingediend een zeer goed resultaat is en dat het onze volledige steun verdient. De wijzigingen hebben naar mijn mening geleid tot een werkelijke verbetering van de hele tekst.</p>
      <p sl="en">Ik wil enkel een paar kernelementen van het voorstel onderstrepen. Zoals u weet zal de EDEO in de beginfase samengesteld zijn uit de drie bronnen die in het Verdrag vermeld worden, namelijk de Commissie, het secretariaat-generaal van de Raad en diplomaten uit de lidstaten. De desbetreffende afdelingen van de Raad en de Commissie worden naar de EDEO overgeheveld en de rechten van het personeel van die afdelingen worden volledig gegarandeerd. Diplomaten uit de lidstaten krijgen de gelegenheid naar de gepubliceerde vacatures te solliciteren. Het verheugt mij u te kunnen meedelen dat ambtenaren van andere instellingen, zoals het Europees Parlement, vanaf 1 juli 2013 ook op gelijke voet bij de EDEO kunnen solliciteren.</p>
      <p sl="en">Ambtenaren en nationale diplomaten zullen bij de EDEO dezelfde rechten en plichten hebben en de desbetreffende bepalingen van het statuut van de ambtenaren zullen van toepassing zijn, zodat hun onafhankelijkheid en hun loyaliteit aan de Europese Unie gewaarborgd zijn. Nationale diplomaten krijgen een contract van maximaal tien jaar. Bovendien krijgen ze van de lidstaten de garantie dat ze na afloop van hun dienstbetrekking bij de EDEO onmiddellijk weer in dienst worden genomen.</p>
      <p sl="en">Het compromis bevat ook bepalingen waaruit een sterk engagement met betrekking tot een geografisch en genderevenwicht binnen de Europese Dienst voor extern optreden blijkt. De hoge vertegenwoordiger zal in 2013 een evaluatieverslag uitbrengen aan het Europees Parlement, de Raad en de Commissie.</p>
      <p sl="en">Ik weet dat sommige afgevaardigden graag hadden gewild dat de bepalingen in het voorstel krachtiger waren, maar dat andere er sterk tegen waren. Ik ben ervan overtuigd dat de nu ingediende wijzigingen een evenwichtige oplossing vormen. De onderhandelingen over dit dossier zijn niet altijd gemakkelijk geweest. Het voorbereidingsproces was behoorlijk complex, omdat er overleg nodig was met onze personeelsvertegenwoordiging, maar het harde werk en de intensieve onderhandelingen hebben hun nut bewezen. Er ligt nu een zeer goed onderhandelingsresultaat op de bureaus van de leden van dit Parlement.</p>
      <p sl="en">Daarom hoop ik dat het Europees Parlement deze wijzigingen morgen zal goedkeuren. Ik wil graag afsluiten met te zeggen dat de Commissie zich zeer inzet voor een soepele invoering van de EDEO en dat zij bereid is deze nieuwe Europese Dienst alle noodzakelijke hulp en ondersteuning te verlenen. Ik hoop dat de historische stemming van morgen in het Parlement de weg vrijmaakt voor de instelling van de Europese Dienst voor extern optreden.</p>
    </intervention>
    <intervention id="2-021" speaker_id="photo_generic" name="Janusz Lewandowski" is_mep="True" mode="spoken">
      <p sl="en">lid van de Commissie . − Mijnheer de Voorzitter, wat we nu bespreken is een bemoedigend begin van een lange dag met vele begrotingsdebatten. Voor de lancering van de EDEO waren wijzingen van het Financieel Reglement nodig, maar de wijzigingen zijn voor de eerste keer behandeld volgens de gewone wetgevingsprocedure. Daarom zal het Parlement morgen de Raadsverordening wijzigen.</p>
      <p sl="en">Ik ben erg blij dat we in de trialoog van vorige week een akkoord hebben kunnen bereiken. Dat bewijst dat we op basis van het Verdrag van Lissabon resultaten kunnen bereiken. Dit akkoord heeft ons ook in staat gesteld de Europese Dienst voor extern optreden tijdig een stevige basis te verschaffen. Ik wil niet te veel in detail treden, maar dankzij dit akkoord kan er een aparte afdeling in de begroting worden opgenomen, wordt een optimale verantwoordingsplicht van de hoofden van delegaties verzekerd en kan op deze afdeling van de begroting voor de Europese Dienst voor extern optreden toezicht gehouden worden door een rekenplichtige en een interne controleur van de Commissie. Dit kan echter eventueel herzien worden.</p>
      <p sl="en">Ik wil de rapporteurs, mevrouw Gräßle en de heer Rivellini, graag bedanken voor hun opbouwende en coöperatieve benadering.</p>
      <p sl="en">Wat de gewijzigde begroting nr. 6 betreft zijn beide takken van de begrotingsautoriteit nu hopelijk in de positie de gewijzigde begroting zonder verdere wijzigingen goed te keuren. Dat is ook een voorwaarde om heel binnenkort met de Europese Dienst voor extern optreden te kunnen beginnen.</p>
      <p sl="en">De motivering van de eerste tranche van de nieuwe AD-posten is dat er extra taken zijn die onmiddellijk vervuld moeten worden, maar wij streven ernaar in 2013 te hebben voldaan aan de toezegging dat een derde van het AD-personeel voortkomt uit de diplomatieke diensten van de lidstaten.</p>
      <p sl="en">Daarom nodig ik het Parlement uit de al door de Raad goedgekeurde gewijzigde begroting te steunen. Ik wil graag opnieuw mijn dank betuigen aan de rapporteurs, de heer Surján en de heer Gualtieri.</p>
    </intervention>
    <intervention id="2-023" speaker_id="photo_generic" name="Catherine Ashton" is_mep="True" mode="spoken">
      <p sl="en">hoge vertegenwoordiger van de Unie voor buitenlandse zaken en veiligheidsbeleid/vicevoorzitter van de Commissie . − Mijnheer de Voorzitter, in de allereerste plaats wil ik graag de rapporteurs, mevrouw Gräßle, de heer Rapkay en de heer Gualtieri heel hartelijk bedanken voor de enorme hoeveelheid werk die zij – en vele andere leden van het Parlement – verricht hebben om ons te brengen waar we deze morgen zijn.</p>
      <p sl="en">Ik weet dat dit soms heel moeilijke onderhandelingen waren en dat u geduchte onderhandelaars bent geweest. Het resultaat dat hier voor ons ligt, is naar mijn mening goed en het sluit goed aan bij het nu ten uitvoer gelegde Verdrag van Lissabon. Het Parlement zal daarbij in de toekomst een belangrijke, inhoudelijke rol spelen.</p>
      <p sl="en">Dit was een gezamenlijke inspanning; wij hebben samengewerkt en ik ben u allen uitzonderlijk dankbaar voor het verrichte werk. Het belangrijkste is mijns inziens dat we het fundament voor de Dienst op zo’n manier gelegd hebben dat het Parlement er in de toekomst echt bij betrokken is. Ik heb al toegezegd dat ik me zal inzetten voor transparantie en ik heb uitgelegd hoe ik de samenwerking met het Parlement wil aanpakken.</p>
      <p sl="en">Ook heb ik duidelijk gemaakt dat dit een dienst moet zijn die zowel de breedte als de diepte van de Europese Unie weerspiegelt. Ik wil dat ieder lid van dit Parlement, iedere lidstaat en ieder lid van de Commissie echt trots is op de Dienst. Ik wil dat Europa weerspiegeld wordt in het personeel, in de te benoemen ambassadeurs, in de mensen die de kern van de Dienst vormen. U zult vele gelegenheden krijgen, met name bij de evaluatie in 2013, om ervoor te zorgen dat deze toezegging echt waargemaakt wordt.</p>
      <p sl="en">Ik weet ook dat sommige leden van het Parlement zich bezorgd afvragen of er wel voldoende opleidingscapaciteit is en of de opleidingsvoorzieningen goed genoeg zijn. Wij hebben de rechtsgrondslag daarvoor en ik wil het Parlement geruststellen dat wij ervoor zullen zorgen dat mensen uit verschillende tradities en met verschillende achtergronden worden samengebracht in een werkelijk Europese Dienst die, zoals ik al zei, aansluit bij alles wat in het proces van opbouw tot nu toe gezegd is.</p>
      <p sl="en">Ik wil vooral mevrouw Lichtenberger en de heer Saryusz-Wolski bedanken voor het werk dat ze gedaan hebben met betrekking tot opleiding. Ik weet dat we nog veel meer moeten bespreken – en ik kijk uit naar de gesprekken die ik met u en met anderen in de komende weken en maanden zal voeren – maar ik beloof ervoor te zullen zorgen dat opleidingen deel gaan uitmaken van de manier waarop we de dienst opbouwen. Dat zeg ik tegen de achtergrond van de slechte economische situatie waarin deze Dienst in het leven geroepen wordt. Ik geef u de volledige toezegging dat deze dienst kosteneffectief zal zijn.</p>
      <p sl="en">Deze Dienst maakt het ons mogelijk onze aspiraties en ambities op mondiaal vlak waar te maken. Iedere burger van de Europese Unie ondergaat de invloed van hetgeen wij in het buitenlands beleid, in de handel en ontwikkeling of in het contraterrorisme doen. De EDEO is er vóór alles een dienst voor de burgers van Europa en ik beloof hier ten overstaan van hun vertegenwoordigers dat de dienst hun ambities zal waarmaken.</p>
    </intervention>
    <intervention id="2-025" speaker_id="photo_generic" name="Olivier Chastel" is_mep="True" mode="spoken">
      <p sl="fr">fungerend voorzitter van de Raad. − Mijnheer de Voorzitter, mevrouw de hoge vertegenwoordiger, heren commissarissen, geachte collega's, namens de Raad spreek ik mijn dank uit aan de rapporteurs van het Parlement, die hard hebben gewerkt aan de verschillende dossiers die noodzakelijk waren voor de implementatie van de Europese Dienst voor extern optreden: mevrouw Grässle en de heer Rivellini voor het Financieel Reglement, de heer Rapkay voor het Statuut van de ambtenaren en de heren Galtieri en Surján voor de gewijzigde begroting voor 2010.</p>
      <p sl="fr">Na het politieke akkoord van Madrid en het advies van het Europees Parlement van 8 juli jongstleden heeft de Raad Algemene zaken zoals bekend op 26 juli het besluit inzake de organisatie en de werking van de Europese Dienst voor extern optreden aangenomen. Voor de concrete inrichting van deze dienst moesten er echter nog drie instrumenten worden aangenomen, en die ik zojuist heb genoemd.</p>
      <p sl="fr">Niet alleen het Parlement, maar ook de Commissie, de hoge vertegenwoordiger en de Raad hebben hard gewerkt aan deze diverse dossiers. Iedereen heeft alles op alles gezet om zo snel mogelijk en binnen de gestelde termijn tot een akkoord te komen.</p>
      <p sl="fr">Nu mogen we er trots op zijn dan we deze taak gezamenlijk hebben weten te volbrengen en een akkoord hebben weten te bereiken over de verschillende dossiers, dat zijn beslag zal vinden tijdens de stemming van het Parlement in deze vergaderperiode. Tijdens de Raad Algemene Zaken van maandag 25 oktober kunnen deze instrumenten dan politiek worden goedgekeurd. De Europese Dienst voor extern optreden kan dan, zoals gepland, met ingang van 1 december met zijn werkzaamheden beginnen.</p>
      <p sl="fr">Inhoudelijk is het onderwerp reeds van alle kanten belicht door mevrouw Ashton, de commissarissen en de rapporteurs. Ik zou graag willen wijzen op het historische karakter van deze gebeurtenis. Een jaar na de inwerkingtreding van het Verdrag van Lissabon wordt een van de belangrijkste nieuwe elementen van dit Verdrag hiermee verwezenlijkt. Zowel de samenhang als de zichtbaarheid van het externe optreden van de Unie wordt met de invoering van de Europese Dienst voor extern optreden aanzienlijk versterkt.</p>
      <p sl="fr">Uiteraard is de taak nog niet volbracht. Dit is nog maar het begin, en de uitdaging is net zo groot als onze ambitie, maar ik weet zeker dat we er van op aan kunnen zijn dat de hoge vertegenwoordiger, mevrouw Ashton, deze uitdaging energiek en vastberaden zal aangaan. In ieder geval wens en gun ik haar alle succes bij het volbrengen van deze taak.</p>
      <p sl="fr">Mijnheer de Voorzitter, tot slot zou ik het Europees Parlement nogmaals willen danken voor zijn inzet en betrokkenheid en zijn constructieve opstelling, die doorslaggevend is geweest voor dit dossier.</p>
    </intervention>
    <intervention id="2-027" speaker_id="28297" name="Jacek SARYUSZ-WOLSKI" is_mep="True" mode="spoken" nationality="Poland" birth_date="19-09-1948" birth_place="Łódż" m_state="PL">
      <p sl="en">rapporteur voor advies van de Commissie buitenlandse zaken . − Mijnheer de Voorzitter, mijn commissie, de Commissie buitenlandse zaken, heeft zich met overgrote meerderheid uitgesproken voor een sterke EDEO.</p>
      <p sl="en">‘Sterk’ betekent onderworpen aan democratische en parlementaire controle. ‘Sterk’ betekent communautair – dat wil zeggen dat de Dienst de gemeenschap van alle 27 lidstaten moet vertegenwoordigen en de geografische dimensie en diversiteit van de huidige Unie moet respecteren, en niet die van de vroegere Unie. Een half jaar geleden was het geografische evenwicht nog niet aan de orde. Nu wel, en dat zal zo blijven; in paragraaf 7 van onze resolutie en in artikel 6.6 is dat verwerkt. Tweehonderd Parlementsleden uit de nieuwe lidstaten zullen er ook een oogje op houden. Er is veel meer gelet op het geografisch evenwicht dan in het oorspronkelijke voorstel, hoewel niet in voldoende mate. Berekeningen zijn niet altijd juist en wetgeving en geografische ligging kunnen niet weggestemd worden. Wij vinden dat alle mensen gelijk zijn en niet dat sommige mensen gelijker zijn dan andere. Dat geldt ook voor de buitenlandse dienst van de Unie.</p>
      <p sl="en">Lady Ashton, we zijn benieuwd naar wat u gaat doen om de ongelijke vertegenwoordiging van nieuwe lidstaten in de toekomstige EDEO recht te trekken.</p>
    </intervention>
    <intervention id="2-029" speaker_id="4265" name="Göran FÄRM" is_mep="True" mode="spoken" nationality="Sweden" birth_date="17-10-1949" birth_place="Stockholm" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">rapporteur voor advies van de Commissie buitenlandse zaken . − Als rapporteur van de Commissie buitenlandse zaken voor het Financieel Reglement, heb ik het akkoord van Madrid als uitgangspunt gebruikt, maar ook het feit dat sommige gebieden grotere gedetailleerdheid vereisten. Het gaat erom openheid en transparantie in de begroting tot stand te brengen door beter gespecificeerde kredieten voor met name politiek belangrijke taken die veel van de begroting vergen.</p>
      <p sl="sv">We moeten het recht op informatie over de totale kosten, inclusief het aandeel van de lidstaten, veiligstellen. We moeten een bevredigende controle op de omgang met gedelegeerde bevoegdheden verzekeren, om onze greep op deze complexe organisatie niet te verliezen.</p>
      <p sl="sv">Het betreft hier niet alleen de invloed van het Parlement; het gaat hier in de eerste plaats om het recht van de burgers op toezicht op de belangrijke nieuwe dienst die de Unie nu in het leven roept.</p>
      <p sl="sv">We zijn daar goed in geslaagd. Het heeft tijd gekost en we hebben er hard voor gevochten, maar ik denk ik ook dat we kunnen stellen dat we daarmee een goede basis hebben gelegd voor de mogelijkheden van de Europese Dienst voor extern optreden om de rol van de EU in de wereld te versterken, onder het volledige en gedegen toezicht van het Parlement en de burgers, en dat is belangrijk.</p>
    </intervention>
    <intervention id="2-031" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">rapporteur voor het advies van de Commissie ontwikkelingsamenwerking . − Het advies van de Commissie ontwikkelingssamenwerking over het statuut van de ambtenaren werd unaniem goedgekeurd. De Commissie ontwikkelingssamenwerking steunt de wijzigingen die zijn voorgesteld in het ontwerpverslag van de Commissie juridische zaken, en in het bijzonder de wijzigingen die ervoor moeten zorgen dat de aanwerving van personeel voor de Europese Dienst voor extern optreden gebaseerd is op de objectieve en transparante procedures die zijn opgenomen in het statuut van de ambtenaren en in de regeling die van toepassing is op de andere personeelsleden van de EU. Bovendien is het voorstel van de Commissie verbeterd door de wijzigingen die de hoofdrapporteur, mijnheer Rapkay, heeft voorgesteld. Daarmee worden de bepalingen betreffende het personeel van de Europese Dienst voor extern optreden overgenomen die deel uitmaakten van het politieke akkoord. Daarbij gaat het voornamelijk om het geografische en genderevenwicht onder de werknemers en om het evenwicht tussen personeelsleden van Europese instellingen en personeelsleden afkomstig uit nationale diplomatieke corpsen. Ik hoop dat de nieuwe Dienst voor extern optreden het autonoom karakter van de ontwikkelingssamenwerking zal appreciëren en dit vraagstuk zal behandelen als “wortels”, als een instrument waarmee men een buitenlands beleid kan voeren. Dit was de belangrijkste doelstelling van de Commissie ontwikkelingssamenwerking.</p>
    </intervention>
    <intervention id="2-033" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">rapporteur voor advies van de Commissie ontwikkelingssamenwerking. − Mijnheer de Voorzitter, mevrouw Ashton, zoals vele anderen wil ook mijn fractie graag dat het personeel van de Dienst voor extern optreden evenwichtig wordt samengesteld en dat de Dienst medewerkers krijgt uit verschillende geografische gebieden, met ongeveer net zoveel mannen als vrouwen, en zowel grote als kleine landen vertegenwoordigt.</p>
      <p sl="fr">Maar we zijn weer bezig met intergouvernementele kruistochten en quota, terwijl uiteindelijk de verdienste van de kandidaten het voornaamste criterium zou moeten zijn. Wij beseffen terdege dat noch de huidige criteria voor aanwerving van personeel noch de keuze van overplaatsing van kandidaten het gewenste evenwicht bevorderen, en dat dit niet zomaar en onmiddellijk kan worden bereikt, zoals u heeft gesteld. Een eventuele onevenwichtige verhouding baart sommigen weliswaar zorgen – en ik geef toe dat dat ook binnen onze fractie het geval is – maar we weten ook dat daaruit munt kan worden geslagen door degenen die erop uit zijn om uw positie, mevrouw Ashton, te verzwakken en niet om u te steunen bij de uitdagingen die voor u liggen, en we weten dat er uitdagingen zijn.</p>
      <p sl="fr">Daarom spreekt mijn fractie luid en duidelijk haar steun en vertrouwen aan u uit, mevrouw Ashton. We moeten u de middelen geven om te slagen, en het wordt hoog tijd dat de Dienst voor extern optreden het licht ziet. Maar als u over twee jaar terugkomt met een groot probleem in de personeelssamenstelling, zal dit enigszins problematisch zijn voor de kwijting, en ik denk dat zowel u als wij dat beter kunnen voorkomen. Veel succes!</p>
    </intervention>
    <intervention id="2-035" speaker_id="28137" name="Kader ARIF" is_mep="True" mode="spoken" nationality="France" birth_date="03-07-1959" birth_place="Alger" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">rapporteur voor advies van de Commissie Internationale handel. − Mijnheer de Voorzitter, mevrouw de commissaris, het einde van maandenlang werk waarbij de fundamenten werden gelegd voor de toekomstige Dienst voor extern optreden van de Europese Unie, is eindelijk in zicht. Evenals een aantal collega's zou ook ik graag de rapporteurs willen danken voor de kwaliteit van hun werkzaamheden.</p>
      <p sl="fr">We willen allemaal dat er een Europese diplomatieke dienst komt die niet louter de som van de diplomatieke diensten van de 27 lidstaten vormt. Daarom zijn het Financieel Reglement en de verordening inzake het statuut van de ambtenaren, waarover wij vandaag debatteren en morgen stemmen, van levensbelang. Hiermee moeten wij een dubbele uitdaging aangaan: op het internationale toneel met één stem spreken en samenhang waarborgen van al het buitenlandse beleid van de Unie.</p>
      <p sl="fr">Overigens valt handelsbeleid niet onder de bevoegdheden van de hoge vertegenwoordiger, maar ik twijfel ik er niet aan dat zij als voormalig commissaris voor handel zal zorgen voor de benodigde dialoog om het handelsbeleid te doen aansluiten op de doelstellingen van het externe beleid van de Unie, met name te weten duurzame ontwikkeling, uitroeiing van armoede en bescherming van de mensenrechten.</p>
      <p sl="fr">Tot slot zij erop gewezen dat onze gezamenlijke politieke wil zal worden afgemeten aan de beschikbaar gestelde begrotingsmiddelen. Deze zullen doorslaggevend zijn voor ons politieke gewicht op het internationale toneel.</p>
    </intervention>
    <intervention id="2-037" speaker_id="96861" name="Nadezhda NEYNSKY" is_mep="True" mode="spoken" role="rapporteur voor advies van de Begrotingscommissie" nationality="Bulgaria" birth_date="09-08-1962" birth_place="Sofia" p_group="Group of the European People's Party (Christian Democrats)" m_state="BG">
      <p sl="bg">Ook ik wil van mijn kant mevrouw Gräßle, de heer Rivellini en de heer Rapkay feliciteren met de enorme opdracht die zij hebben voltooid.</p>
      <p sl="bg">Laten we er heel duidelijk over zijn: het opzetten van een Europese diplomatieke dienst is een ingewikkeld politiek proces dat het belangenevenwicht en de vertegenwoordiging van de lidstaten moet weerspiegelen maar tevens de kans moet bieden op een doeltreffend opererende dienst die van Europa een zeer belangrijke speler op het internationale toneel maakt.</p>
      <p sl="bg">Tegelijkertijd wil ik ook mijn spijt betuigen over het feit dat het voorstel inzake het geografisch evenwicht, dat in de Commissie buitenlandse zaken en ook in de Begrotingscommissie meerderheidssteun heeft gekregen en dat ook – dat zou ik willen benadrukken – in overeenstemming is met de resolutie van het Europees Parlement van 8 juli 2010, in het verslag-Rapkay niet voldoende uit de verf komt.</p>
      <p sl="bg">Daarom doe ik nu een beroep op u, lady Ashton, aangezien u degene bent die misschien wel het meest te winnen heeft bij gemotiveerdheid en energie van de gehele Europese Unie. Ik durf zelfs te geloven dat u een manier zult vinden om ervoor te zorgen dat dit geografisch evenwicht in uw dienst toereikend weerspiegeld wordt. Veel succes!</p>
    </intervention>
    <intervention id="2-039" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">rapporteur voor advies van de Commissie begrotingscontrole. – Namens de Commissie begrotingscontrole verwelkom ik de oprichting van het nieuwe orgaan, dat een van de belangrijkste praktische uitvoeringen is van het Verdrag van Lissabon. Het nieuwe orgaan heeft uiteraard een begroting nodig, maar tegelijkertijd is het minstens zo belangrijk om de basisbeginselen voor de begroting en de financiële regels vast te leggen en na te leven, vanwege de budgettaire en financiële verantwoordingsplicht. De afgelopen jaren voerde onze commissie hierover een debat met DG RELEX en daarom wil ik deze kwestie extra benadrukken. Het is uitermate belangrijk om adequate regels voor de organisatie en de werking op te stellen. Het is belangrijk voor ogen te houden dat doublures bij de taken, functies en middelen moeten worden vermeden, en alle mogelijkheden te baat moeten worden genomen om efficiëntie van uitgaven te waarborgen. Een overzichtelijke en eenvoudige organisatorische structuur en goed beheer van hulpbronnen vormen de garantie dat de nieuwe organisatie efficiënt zal functioneren.</p>
      <p sl="hu">De leden zullen uit drie bronnen komen: de EU-instellingen, de lidstaten en experts uit het ontvangende land. Het is bijzonder belangrijk dat er in dit orgaan, bestaand uit leden van EU-instellingen en lidstaten, volledige gelijkwaardigheid bestaat. Daarom is volgens ons opleiding belangrijk en is het essentieel dat het principe en de praktijk van de selectie zijn gebaseerd op uniforme processen en vereisten. De Begrotingscommissie zal dit elk jaar controleren.</p>
    </intervention>
    <intervention id="2-041" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">rapporteur voor advies van de Commissie begrotingscontrole. – Ik wil graag mijn mederapporteurs bedanken. Dankzij hun professionalisme waren we in staat om in vrij korte tijd een politiek akkoord te bereiken met de instellingen van de Europese Unie en een stevige basis te leggen voor de inrichting van de Europese Dienst voor extern optreden. Ik twijfel er niet aan dat de EDEO steeds effectiever zal worden in zijn optreden en een bijdrage op hoog niveau zal leveren aan het Europees buitenlands en veiligheidsbeleid en aan de versterking van de rol van de Europese Unie op het wereldtoneel. De EDEO moet in zijn werking voldoen aan de beginselen van effectief en efficiënt financieel beheer. We hebben dit jaar 9,5 miljoen euro extra toegewezen aan de EDEO, maar we zullen de werkelijke kosten pas kunnen beoordelen na het eerste jaar van activiteiten, wanneer er een verslag over de uitgaven in verband met de werkzaamheden van de EDEO zal worden voorgelegd aan het Europees Parlement. Het Europees Parlement heeft een verantwoordelijke rol met betrekking tot het functioneren van de EDEO want het moet ervoor zorgen dat de EDEO zijn geld doeltreffend gebruikt en dat het geld van de belastingbetalers van de Europese Unie echte meerwaarde creëert voor het beleid en de burgers van de Gemeenschap.</p>
    </intervention>
    <intervention id="2-043" speaker_id="28301" name="Tadeusz ZWIEFKA" is_mep="True" mode="spoken" nationality="Poland" birth_date="28-12-1954" birth_place="Tuchola" p_group="Group of the European People's Party (Christian Democrats)" m_state="PL">
      <p sl="pl">namens de PPE-fractie . – Ik ben ervan overtuigd dat niemand in deze zaal ook maar de minste twijfel heeft over de cruciale rol die de Europese Dienst voor extern optreden zal spelen in het werk van de Unie. Ons werk van de voorbije maanden was erop gericht ervoor te zorgen dat deze dienst de juiste rechtsgrondslag en geschikte instrumenten zou hebben om in de toekomst doeltreffend op te kunnen treden. We hebben onder tijdsdruk gewerkt en de onderhandelingen verliepen vaak moeizaam. We hebben met de Raad en de Commissie op veel punten een akkoord bereikt en ik hoop dat de uitgewerkte compromissen een positief eindresultaat zullen opleveren. Het was de taak van de Commissie juridische zaken om wijzigingen in het statuut van de ambtenaren voor te stellen om tegemoet te kunnen komen aan de behoeften van de nieuwe dienst en om tegelijkertijd te garanderen dat de dienst onafhankelijk zou zijn en werk van hoog niveau zou kunnen leveren. Ik denk dat de amendementen die gisterenavond tijdens de vergadering van de Commissie juridische zaken werden goedgekeurd, dergelijke garanties bieden, hoewel ik ze persoonlijk niet helemaal bevredigend vind, vooral op een punt. Ik vind dat de zo vaak benadrukte kwestie van het geografische evenwicht veel beter had kunnen worden opgelost. Ik ben natuurlijk blij met de verklaringen van de hoge vertegenwoordiger dat ze er uitdrukkelijk op zal toezien dat de burgers van alle lidstaten voor deze dienst kunnen werken en ik ben ook verheugd over de bepaling dat er in 2013 een verslag zal worden voorgesteld waarin de hoge vertegenwoordiger informatie over het werk van de dienst zal verstrekken.</p>
      <p sl="pl">De EU-diplomatie moet Europees zijn en het is waar dat het staatsburgerschap van haar personeel geen specifieke rol mag spelen. Nochtans wordt onze wereldbeschouwing gevormd door de plaats waar we vandaan komen, door onze wortels, wat onze perceptie van de wereld om ons heen op aanzienlijke wijze beïnvloedt. Het is een feit dat bepaalde landen in de Unie nog altijd ondervertegenwoordigd zijn in alle instellingen. Als Europa in verscheidenheid verenigd moet zijn, dan moet het de kans krijgen om die verscheidenheid op de gepaste manier te bewaren en te weerspiegelen. Daarom gaat het in onze discussies over het geografische evenwicht, en niet om het waarborgen van vaste quota voor de lidstaten, zoals sommigen onterecht denken en geloven. Ik dank de rapporteurs voor de goede samenwerking en ik wens mevrouw Ashton toe dat ze tijdens haar werk goed gebruik zal weten te maken van onze inspanningen.</p>
    </intervention>
    <intervention id="2-045" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">namens de S&amp;D-Fractie . – Mijnheer de Voorzitter, om te beginnen wil ik de rapporteurs hartelijk bedanken voor het uitstekende werk dat ze hebben verricht en voor de compromissen die zijn bereikt. Natuurlijk is nog niet iedereen tevreden, en ik kan de bezorgdheid ook begrijpen, met name wat betreft het geografisch evenwicht. Ik kan de heer Saryusz-Wolski echter verzekeren dat we er allemaal – niet alleen de nieuwe leden van dit Parlement – voor moeten zorgen dat we een beter geografisch evenwicht bereiken, en dat we er allemaal – niet alleen de vrouwen – voor moeten zorgen dat we een gezond genderevenwicht bereiken. Dat is nodig, en ik neem de beloften serieus. We zullen er zeker op aandringen dat deze zaken worden geïmplementeerd.</p>
      <p sl="de">Bovenal gaat het erom de Europese Unie te voorzien van een gemeenschappelijke dienst van de hoogste kwaliteit. Ik zie hierin geen tegenspraak. Integendeel, alles moet onder één noemer worden gebracht, omdat het nu tijd is om in actie te komen; het is nu ook tijd om onze betrokkenheid te laten zien bij een op internationaal niveau opererende Europese Unie. In Iran heeft de hoge vertegenwoordiger al de leiding op zich genomen, en het is heel belangrijk dat we hier goede resultaten bereiken. In het Midden-Oosten is het belangrijk dat we niet alleen middelen beschikbaar stellen, maar ook betrokken zijn, en we moeten dit doen in het belang van de zaak zelf, niet alleen voor ons prestige. Wat betreft Rusland moeten we ervoor zorgen dat er pragmatische betrekkingen worden opgebouwd maar dat deze betrekkingen wel gebaseerd zijn op waarden, vooral in het belang van onze gemeenschappelijke buren. Met de Verenigde Staten moeten we onderhandelen op voet van gelijkheid. Waar problemen zijn, moeten we deze openlijk benoemen, zodat we schouder aan schouder staan met de Verenigde Staten in de strijd tegen terrorisme en bij het geven van een nieuwe vorm aan de globalisering. China is een nieuwe opkomende macht. We willen daar geen stokje voor steken maar we keren ons wel tegen een vorm van nationalisme die een zekere mate van agressiviteit ontwikkelt, met name in die regio in Azië. We willen China meer betrekken bij de internationale gemeenschap, ook bij de internationale instellingen.</p>
      <p sl="de">Voor de hoge vertegenwoordiger is dat zeker ook een van de belangrijkste kwesties die opgelost moet worden. We moeten er namelijk voor zorgen dat we in deze nieuwe, internationale, multilaterale instellingen ook een adequate nieuwe regeling en nieuwe verdeling van invloed en macht krijgen, waar de Europese Unie niet beknot wordt, maar waar geaccepteerd wordt dat er ook nieuwe globale spelers zijn. Dit zijn allemaal enorme taken voor de diplomatieke dienst en de hoge vertegenwoordiger heeft daarbij onze volledige ondersteuning nodig. Het Belgische voorzitterschap van de Raad – met andere woorden u, mijnheer Chastel – heeft zojuist beloofd dat het ook gepaste steun zal geven aan de hoge vertegenwoordiger. Dit is een goede belofte, en de felicitaties zijn ook goed, maar ik hoop dat de ministers van Buitenlandse Zaken ook inzien dat het geen enkele zin heeft om ons tegen elkaar uit te spelen, maar dat er slechts één optie is, en dat is dat de ministers van Buitenlandse Zaken, de hoge vertegenwoordiger en wij in dit Parlement in staat zijn om Europa samen krachtig te vertegenwoordigen naar de buitenwereld toe.</p>
    </intervention>
    <intervention id="2-047" speaker_id="96677" name="Cecilia WIKSTRÖM" is_mep="True" mode="spoken" nationality="Sweden" birth_date="17-10-1965" birth_place="Svanstein" p_group="Group of the Alliance of Liberals and Democrats for Europe" m_state="SE">
      <p sl="sv">namens de ALDE-Fractie . – Ik zou eerst en vooral mijn dank willen betuigen voor de goede geest van samenwerking die we allemaal hebben ervaren tijdens onze werkzaamheden met betrekking tot deze zeer belangrijke kwestie.</p>
      <p sl="sv">Mevrouw Ashton heeft voorwaar geen gemakkelijke opdracht voor de boeg, nu onze gemeenschappelijke Europese Dienst voor extern optreden moet worden ingesteld. Samen met de Raad en de Commissie heeft het Parlement echter de basis gelegd voor een effectieve representatieve organisatie die Europa en de Europese waarden en belangen in de hele wereld echt zal kunnen vertegenwoordigen.</p>
      <p sl="sv">Verscheidenheid is de kracht van de EU. De Europese Unie bestaat uit mensen met verschillende achtergronden, verschillende vaardigheden en verschillende ervaringen. Door een Europese Dienst voor extern optreden in het leven te roepen, die gebruik maakt van vrouwen en mannen uit al onze lidstaten, maken we gebruik van de grootste kracht en hulpbron van Europa. Er mag tezelfdertijd nooit twijfel over bestaan dat vaardigheden en merites de doorslaggevende factoren zijn bij benoemingen voor posten in de nieuwe Europese Dienst voor extern optreden.</p>
      <p sl="sv">Het Europees Parlement heeft een prachtig motto: in verscheidenheid verenigd. Dat zijn geen vrijblijvende woorden; ze hebben een diepe betekenis. Ik hoop dat de Europese Dienst voor extern optreden onder mevrouw Ashton uitgroeit tot een echte Europese Dienst die de burgers, vrouwen zowel als mannen, uit al onze lidstaten vertegenwoordigt. Degenen die voor onze gemeenschappelijke dienst voor extern optreden zullen werken, moeten duidelijk worden opgeleid om de hele Unie te vertegenwoordigen. Ik wens mevrouw Ashton van ganser harte succes met deze belangrijke werkzaamheden.</p>
    </intervention>
    <intervention id="2-049" speaker_id="96662" name="Franziska Katharina BRANTNER" is_mep="True" mode="spoken" nationality="Germany" birth_date="24-08-1979" birth_place="Lörrach" p_group="Group of the Greens/European Free Alliance" m_state="DE">
      <p sl="en">namens de Verts/ALE-Fractie . – Mijnheer de Voorzitter, ik feliciteer alle betrokkenen met de wijze waarop we dit hebben gedaan en met het resultaat dat we vandaag hebben bereikt. We hebben prioriteiten als de communautaire methode en ontwikkeling behouden. We hebben de democratische controle versterkt, vooral op het gebied van het GBVB. We hebben het fundament gelegd voor een inclusieve dienst gebaseerd op gelijkheid en esprit de corps . Ik dank u, mevrouw Ashton, dat u in uw proactieve maatregelen gewag hebt gemaakt van gendergelijkheid en geografisch evenwicht. Ik wil graag iedereen in het Parlement bedanken, en ook mevrouw Ashton en het voorzitterschap.</p>
      <p sl="en">Maar hebben we een moderne dienst opgericht die meer is dan een achtentwintigste nationale diplomatieke dienst? Wat is de toegevoegde waarde van de Europese Dienst voor extern optreden?</p>
      <p sl="en">Ik vind dat we er nog niet zijn. De eerste vereiste is dat de beleidsterreinen doeltreffend gecoördineerd worden. De structuren die daarvoor nodig zijn, zie ik nog niet.</p>
      <p sl="en">In de tweede plaats moeten we zorgen voor beter crisisbeheer en betere conflictpreventie. Dat is een toegevoegde waarde die de Europese Unie kan bieden. Die hangt af van de tenuitvoerlegging van de ‘geëigende structuur’ en van de wijze waarop we gebruikmaken van nieuwe posten en van posten die gecreëerd worden door middel van synergie in de Raad en de Commissie. Hebben we bijvoorbeeld meer adjunct-ambassadeurs nodig? Of is het misschien uw rol, mevrouw Ashton, om een sms te sturen? We leven in de eenentwintigste eeuw. De rol van de vroegere diplomaten behoort bij de negentiende eeuw. Moeten we niet eens een debat voeren over de vraag of we deze mensen echt nodig hebben en waarvoor?</p>
      <p sl="en">Ik hoop dat uw inrichtingsplan en uw personeelsprioriteiten de beloofde prioriteiten zullen weerspiegelen en ertoe zullen leiden dat de dienst werkelijk meerwaarde creëert en iets doet wat niet elke nationale diplomatieke dienst doet of kan doen. Wat ons betreft zijn er twee prioriteiten: conflictpreventie en civiele crisisbeheersing. U zou bijvoorbeeld een mediationgroep kunnen vormen.</p>
      <p sl="en">Wat de mensenrechten betreft willen wij dat deze dienst zich sterk maakt voor de mensenrechten en daar capaciteit op het hoogste niveau voor vrijmaakt. Gendergelijkheid houdt niet op bij het stellen van personeelsprioriteiten. Het gaat ook om gendermainstreaming en grote waarde hechten aan missies en mandaten. Wat dat betreft zou ik het een goed idee vinden als we een overzicht en evaluatie kregen van reeds voltooide GBVB-missies, zodat we van het verleden kunnen leren ten behoeve van de toekomst van uw dienst, mevrouw Ashton. Ik denk dat ons dat allemaal vooruit zal helpen.</p>
      <p sl="en">Ik wens iedereen succes en ben bereid om in de toekomst weer constructief samen te werken.</p>
    </intervention>
    <intervention id="2-051" speaker_id="96803" name="Zbigniew ZIOBRO" is_mep="True" mode="spoken" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">namens de ECR-fractie . – De Unie is een vereniging van 27 landen en dit feit dient weerspiegeld te worden in de structuur van de instelling die de Europese Unie naar buiten toe vertegenwoordigt. We mogen niet de indruk wekken dat bepaalde landen geen erkenning krijgen bij de inrichting van de nieuwe dienst. Deze dienst dient de culturele rijkdom en de verschillende nationale tradities in Europa te weerspiegelen, ook op het vlak van de diplomatie. Daarom heeft een groep Parlementsleden, onder wie ikzelf, een amendement opgesteld dat voorziet in de invoering van een factor ´geografisch evenwicht´. Het is de bedoeling dat als tijdens vergelijkende onderzoeken kandidaten met gelijkaardige kwalificaties worden geselecteerd, het geografische criterium doorslaggevend is bij aanstelling. Met deze oplossing worden dergelijke geografische criteria dus niet op strikte wijze opgelegd tijdens de aanwerving van personeel voor de toekomstige dienst, maar wordt een flexibele en aanvullende maatregel getroffen. De aanneming van een dergelijke bepaling zal de tot nu toe aangetroffen disproporties uitvlakken en ons de kans geven om met verloop van tijd een betere representativiteit te garanderen. Ik zou willen benadrukken dat met een dergelijke oplossing het cruciale belang van het bekwaamheidscriterium, dat zo belangrijk is voor degenen die deze maatregelen hebben opgesteld, wordt bewaard.</p>
    </intervention>
    <intervention id="2-053" speaker_id="28407" name="Willy MEYER" is_mep="True" mode="spoken" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">namens de GUE/NGL-Fractie. – Mijnheer de Voorzitter, nu dit vandaag het eerste betoog is van een lid van mijn fractie wil ik met uw toestemming namens de Confederale Fractie Europees Unitair Links/Noords Groen Links in de eerste plaats onze solidariteit betuigen met de Franse werknemers die in algemene staking zijn tegen de antisociale maatregelen van president Sarkozy.</p>
      <p sl="es">De redenen die de Voorzitter in zijn inleidende opmerkingen genoemd heeft ter verklaring van de late aankomst van de vertegenwoordigers van de Raad houden verband met de blokkades. Er zijn vele blokkades en het is een algemene staking. Mijn fractie hoopt dat ze deze een groot succes wordt en ertoe zal leiden dat deze antisociale beleidsplannen overal in Europa herzien worden.</p>
      <p sl="es">Ik zou mijn collega’s hier willen bedanken voor het werk dat ze gedaan hebben maar ik moet zeggen dat mijn fractie zich morgen helaas van stemming zal onthouden. Wij zullen niet tegen stemmen maar we kunnen evenmin vóór stemmen daar wij van mening zijn dat het resultaat helaas niet is wat wij voor ogen hadden. Wat wij voor ogen hadden, was een alomvattende controle op de Europese Dienst voor extern optreden door dit Parlement. Natuurlijk is het niet gelukt de structuur te veranderen, omdat dat niet aan de orde was, maar wij zijn niet overtuigd van de structuur die verantwoordelijk zal zijn voor de veiligheid en het buitenlands beleid.</p>
      <p sl="es">In de nationale parlementen – althans in dat van mijn land – hebben wij een bijzonder belangrijke democratische strijd gestreden om volledige controle te verkrijgen over het veiligheidsvraagstuk. Dan zou namelijk het inzetten van troepen in het buitenland telkens weer moeten worden onderworpen aan een uitvoerige parlementaire controle.</p>
      <p sl="es">Wij zijn ver verwijderd van dat soort controle, en om die reden zullen wij morgen niet vóór stemmen. In elk geval wil ik u tot slot bedanken voor het werk dat u gedaan heeft.</p>
    </intervention>
    <intervention id="2-055" speaker_id="96994" name="Fiorello PROVERA" is_mep="True" mode="spoken" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">namens de EFD-Fractie . – Mijnheer de Voorzitter, dames en heren, bij het vaststellen van de structuur van de nieuwe diplomatieke dienst moeten wij niet in oude fouten vervallen, maar ons richten op een slanke, goedkope en bovenal efficiënte dienst. Een instrument dat in dienst staat van het Europees beleid – en ik leg de nadruk op 'Europees' – moet ambtenaren aannemen niet op basis van herkomst of geslacht maar op basis van kwaliteiten.</p>
      <p sl="it">Ik ben het er mee eens dat de lidstaten in de nieuwe dienst vertegenwoordigd moeten zijn en dat een groot aandeel vrouwen gewenst is. Dit mag echter niet ten koste gaan van de criteria van verdienste en professionele uitmuntendheid. In plaats daarvan moeten wij iedereen strikt gelijke kansen bieden op een baan, zonder enige discriminatie.</p>
      <p sl="it">Er bestaan al opleidingsfaciliteiten, zoals het Europees Universitair Instituut te Florence, die de expertise in huis hebben om een uitstekende opleiding te waarborgen. Daarom lijkt het me ongepast en duur om een geheel nieuwe Europese diplomatieke academie op te zetten.</p>
    </intervention>
    <intervention id="2-057" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Mijnheer de Voorzitter, dames en heren, om de belangen van de Europese landen op het internationale podium effectiever te kunnen vertegenwoordigen, moet het optreden in het buitenlands beleid van tevoren besproken worden en dan naar de buitenwereld worden gecommuniceerd met één stem. Met de Europese Dienst voor extern optreden proberen we nu de instrumenten op het terrein van het buitenlands beleid in een coherent raamwerk onder te brengen. De middelen die we al hebben, worden gebundeld en er worden nieuwe aan toegevoegd om het plaatje compleet te maken.</p>
      <p sl="de">Zoals in het verslag van onze collega’s staat, zijn er, gezien het nieuwe karakter van deze structuur, ambitieuze bepalingen nodig met betrekking tot transparantie en verantwoording op het gebied van begroting en financiën. We hebben een gedetailleerd overzicht nodig van de taken en het personeel dat bij de EDEO werkt.</p>
      <p sl="de">Om ervoor te zorgen dat de begrotingssoevereiniteit van het Europees Parlement ook geldt voor de EDEO, moet de Dienst worden ondergebracht in de structuur van de Commissie, en het Europees Parlement, als begrotingsautoriteit, moet alle informatie krijgen om de boekhouding efficiënt te kunnen controleren. De verlening van kwijting aan de Raad blijft op onze agenda staan.</p>
      <p sl="de">De EDEO kan zijn naam pas eer aandoen als alle lidstaten er op evenwichtige wijze in vertegenwoordigd zijn. Anderzijds zijn natuurlijk de kwalificaties van de kandidaten belangrijk. Dit brengt mij bij het percentage vrouwen. Ik vind het veel te laag en dring erop aan dat gekwalificeerde vrouwen worden gevonden voor deze vacatures. Ze zijn er.</p>
    </intervention>
    <intervention id="2-059" speaker_id="1263" name="Elmar BROK" is_mep="True" mode="spoken" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, mevrouw Ashton, mijnheer de commissaris, dames en heren, Frank Sinatra werd “the Voice” genoemd. Maar waar zou hij zijn geweest zonder een bigband? U, mevrouw Ashton, bent nu de stem van Europa, en met de Dienst voor extern optreden krijgt u een fantastisch orkest. Ik hoop dat u gebruik zult maken van dit orkest om de stem van Europa te laten klinken en onze belangen te beschermen. Nadat de eerste prioriteit van Europa de veiligstelling van de vrede was, is de volgende grote taak, gezien de internationale uitdagingen – van energieveiligheid tot terrorismebestrijding, globalisering en veel meer – het behartigen van de belangen van Europa in de wereld. U zult samen met deze Dienst daarbij een bijzondere rol moeten spelen. De vooruitgang die we boeken in het belang van onze burgers, zal daarom in zeer sterke mate afhangen van uw werk en van dat van uw orkest.</p>
      <p sl="de">In dit proces zijn we erin geslaagd om de medewerking, de controle en het recht op informatie van het Parlement te versterken, ook op het terrein van de begroting. We zijn erin geslaagd om het communautair karakter van de communautaire beleidsvormen te waarborgen en er ook voor te zorgen dat meer dan 60 procent van het personeel bestaat uit communautaire ambtenaren. Ik weet zeker dat we er, in tegenstelling tot de Raad, in geslaagd zijn om een beter geografisch evenwicht en gendergelijkheid te introduceren. De regeringen hebben dit niet gedaan; wij hebben hun taak uitgevoerd. En als dit nu wettelijk bindend wordt gemaakt en er in 2013 een herziening moet plaatsvinden, is dat een uitstekende prestatie van dit Parlement – een goed compromis dat we hebben bereikt tussen de instellingen.</p>
      <p sl="de">Dit instrument moet ook door ons in de gaten worden gehouden. We zullen dit met de nodige flexibiliteit doen, maar we zullen ook druk uitoefenen om ervoor te zorgen dat u, mevrouw Ashton, in staat bent om uw taak te vervullen. U zult hiervoor onze steun hebben, maar u kunt ook rekenen op onze kritiek als we het er niet mee eens zijn, omdat ik geloof dat we ons in deze zaak alleen samen staande kunnen houden als onze burgers een toekomst hebben.</p>
    </intervention>
    <intervention id="2-061" speaker_id="33990" name="Adrian SEVERIN" is_mep="True" mode="spoken" nationality="Romania" birth_date="28-03-1954" birth_place="Bucureşti" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="en">Mijnheer de Voorzitter, Europa kan niet met succes verenigd worden zonder een vooruitziende blik op hoe de gemeenschappelijke belangen buiten de grenzen van de Unie, wereldwijd, behartigd moeten worden.</p>
      <p sl="en">Een dergelijke visie kan niet bestaan zonder een ambitieuze, verantwoordelijke, efficiënte en ‘communautaire’ dienst voor extern optreden. Zo’n dienst kan niet doeltreffend functioneren als het personeel niet aangeworven wordt op grond van verdienste.</p>
      <p sl="en">Ik denk dat de meesten van ons het met deze beginselen eens kunnen zijn, maar het venijn zit ‘m in de details. En juist deze details hebben ervoor gezorgd dat dit verslag, dat als technisch verslag bedoeld was, aanleiding geeft tot hartstochtelijk politieke debatten, die grote verdeeldheid zouden kunnen zaaien.</p>
      <p sl="en">Er bestaat geen dilemma tussen een communautaire en een intergouvernementele aanpak, tussen verdiensten en quota, tussen oude en nieuwe lidstaten. De communautaire aanpak heeft weliswaar gezegevierd maar het is desondanks nodig dat iedere onderdaan van iedere lidstaat zich eerlijk behandeld voelt op basis van zijn of haar verdiensten.</p>
      <p sl="en">De zege van het ‘verdienste-criterium’ moet getoetst worden aan het evenwicht in de uitkomsten van de selectie. Ik geloof namelijk dat God goede en slechte eigenschappen op een evenwichtige manier heeft uitgedeeld over mannen en vrouwen, oud en jong, klein en groot, zwak en sterk, westerlingen en oosterlingen, enzovoort.</p>
      <p sl="en">Het punt is dat sommige mensen in onze Unie – vooral, maar niet alleen in de nieuwe lidstaten – zich gediscrimineerd voelen. Zelfs als dit gevoel onterecht zou zijn, moeten we er met respect en aandacht mee omgaan. Eenheid onder ons is namelijk van het allergrootste belang.</p>
      <p sl="en">De criteria staan niet ter discussie, maar wel of er voldoende garanties zijn dat ze op de goede manier toegepast zullen worden en of er maatregelen genomen zullen worden als er sprake blijkt te zijn van onevenwichtigheden.</p>
      <p sl="en">Ik kan alleen maar hopen dat de hoge vertegenwoordiger iets zal doen aan de onevenwichtigheden in het proces die blijkbaar tot deze beeldvorming geleid hebben. Ook hoop ik dat een toekomstige Europese diplomatenacademie, of iets soortgelijks, kan bijdragen aan een bekwaam Europees diplomatiek korps dat loyaal is aan ons gemeenschappelijk belang en aan de Europese instellingen.</p>
    </intervention>
    <intervention id="2-063" speaker_id="96940" name="Gerben-Jan GERBRANDY" is_mep="True" mode="spoken" nationality="Netherlands" birth_date="28-06-1967" birth_place="Den Haag" p_group="Group of the Alliance of Liberals and Democrats for Europe" m_state="NL">
      <p sl="nl">Voorzitter, met dit debat, dat zich vooral richt op het toezicht en de organisatie van de Europese Dienst voor extern optreden, moeten wij niet het algemeen belang van die dienst uit het oog verliezen. Want dat belang is heel erg groot. Het zou nog wel eens een van de grootste stappen kunnen blijken op weg naar een echt volwaardig Europees buitenlands beleid.</p>
      <p sl="nl">Zelfs in mijn eigen land, dat helaas steeds meer naar binnen gekeerd is, zie je in het nieuwe regeerakkoord dat er taken worden overgedragen aan deze nieuwe Europese buitenlandse dienst. Goed, ik geef toe, dat zijn tot op heden slechts de consulaire taken, maar ik ben ervan overtuigd dat men snel zal inzien dat ook andere diplomatieke taken het beste op Europees niveau behartigd kunnen worden.</p>
      <p sl="nl">Voorzitter, vandaag gaat het vooral om de financiële en organisatorische kant van de dienst voor extern optreden, en die is van belang. Alleen met voldoende transparantie en financiële verantwoording zal deze dienst volwaardig kunnen optreden. Ik ben dan ook zeer verheugd met het akkoord dat tussen de instellingen bereikt is, om echt van start te gaan. Dat dreigde in gevaar te komen, doordat wij als Parlement toch wel zeer gedetailleerde eisen op tafel hebben gelegd. Daar hebben wij als Liberalen ons ook wel enigszins tegen verzet.</p>
      <p sl="nl">Niettemin wil ik toch felicitaties laten uitgaan naar de rapporteurs. Er ligt een goed pakket, en daar zal mijn fractie zich ook volledig achter stellen. Ik hoop vooral dat daarmee de dienst, na de stemming van morgen, heel snel van start kan gaan.</p>
    </intervention>
    <intervention id="2-065" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Mijnheer de Voorzitter, de inrichting van deze hybride EDEO sui generis is met veel discussie gepaard gegaan, maar hoge vertegenwoordiger Ashton verdient enige waardering, omdat ze in een periode waarin de Europese leiders met hun hoofd bij de crisis in de eurozone zijn, voor consensus gezorgd heeft over de te zetten stappen. De Britse conservatieven waren tegen de oprichting van deze dienst, omdat ze bang waren dat het recht van de Britten op een eigen onafhankelijke buitenlands beleid zou worden aangetast. Nu de dienst een politieke realiteit is geworden, zullen we er constructief aan meedoen en ervoor zorgen dat de Britse belangen inderdaad bevorderd en beschermd worden.</p>
      <p sl="en">Dat kunnen we onder andere doen door te lobbyen voor de benoeming van Britse EU-functionarissen en diplomaten van het Britse ministerie van Buitenlandse Zaken op EDEO-posten, omdat het Verenigd Koninkrijk, verrassend genoeg, in de EU-instellingen ondervertegenwoordigd is. De nieuwe dienst dient alle 27 EU-lidstaten te vertegenwoordigen, maar moet bovenal op verdienste opgebouwd worden.</p>
      <p sl="en">Ten slotte, de lidstaten snoeien diep in hun overheidsuitgaven. De EU moet rekening houden met de noodzaak van bezuiniging, vooral als het gaat om de EDEO-begroting. Begrotingsneutraliteit is absoluut noodzakelijk als de Europese Dienst voor extern optreden het vertrouwen en de waardering van alle Europese burgers wil winnen en behouden.</p>
    </intervention>
    <intervention id="2-067" speaker_id="23704" name="Jiří MAŠTÁLKA" is_mep="True" mode="spoken" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">De Europese Dienst voor extern optreden die nu langzaamaan tot stand komt, is een geheel nieuw instrument in de institutionalisering van het buitenlands beleid van de Europese Unie. Ik zie op dit moment twee fundamentele met dit proces samenhangende problemen.</p>
      <p sl="cs">In de eerste plaats is duidelijk dat het buitenlands en veiligheidsbeleid de soevereine bevoegdheid blijft van de individuele lidstaten. Bij de besluitvorming ten aanzien van de principiële vraagstukken geldt nog altijd het vetorecht. Dat betekent concreet dat er in het geval van fundamentele beslissingen zoals de interventie in Irak of de afscheiding van Kosovo, feitelijk geen Europees buitenlands beleid bestaat. De nieuwe Europese Dienst voor extern optreden zal dus voor een groot deel een onvolledig agenda hebben en ingeval van fundamentele politieke beslissingen de besluiten van de lidstaten op z’n hoogst faciliteren of er zelfs geheel het zwijgen toe doen.</p>
      <p sl="cs">De samenstelling van de diplomatieke dienst blijft een twistappel en uit de beschikbare informatie komt naar voren dat de inbreng van de nieuwe lidstaten bij de selectie voor dit nieuwe korps op zijn zachtst gezegd onderbelicht blijft.</p>
    </intervention>
    <intervention id="2-069" speaker_id="96954" name="Marta ANDREASEN" is_mep="True" mode="spoken" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">Mijnheer de Voorzitter, terwijl het idee van een Europese Dienst voor extern optreden nooit echt warm verwelkomd is in Europa, is de EU-bureaucratie er toch in geslaagd het te verkopen, onder het voorwendsel dat het begrotingsneutraal zou zijn.</p>
      <p sl="en">Nu realiseren we ons dat de dienst niet begrotingsneutraal is en dat de kosten 34 miljoen euro hoger zullen zijn dan de oorspronkelijk geplande 441 miljoen euro. En dit verschil is al duidelijk op een moment waarop de EDEO nog niet eens volledig bedrijfsklaar is.</p>
      <p sl="en">In het verslag over het Financieel Reglement wordt erop aangedrongen dat de rekenplichtige en de interne controleur van de Commissie ook de EDEO voor hun rekening nemen, maar in Madrid was afgesproken dat de EDEO een afzonderlijke instelling zou zijn met een eigen rekenplichtige en een eigen interne controleur. Het lijkt er niet bepaald op dat de in juni in Madrid gesloten overeenkomst in steen werd gebeiteld. De structuur van de EDEO is nu een zee van verwarring geworden.</p>
      <p sl="en">Blijkbaar wordt dit novum in het Verdrag van Lissabon niet bepaald correct uitgevoerd, maar ik moet zeggen dat me dat niet verbaast. Zoals altijd is het echter de belastingbetaler die voor deze ‘doelmatigheden’ betaalt.</p>
    </intervention>
    <intervention id="2-071" speaker_id="103132" name="Lucas HARTONG" is_mep="True" mode="spoken" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="nl">Voorzitter, wat een trieste en dramatische dag. We praten over de financiering van de nieuwe Europese Dienst voor extern optreden van mevrouw Ashton. De Nederlander echter heeft zich nooit mogen uitspreken over het Verdrag van Lissabon en nu wordt ons deze miljoenenverslindende dienst door de strot geduwd. Een belediging voor de democratie.</p>
      <p sl="nl">De EDEO gaat ons alleen al het resterende deel van dit jaar miljoenen euro extra kosten en het komende jaar nogmaals. De politieke hobby van de Eurocraten mag iets kosten, maar dan heb je ook niets. Laat volstrekt helder zijn dat de PVV nooit en te nimmer zal instemmen met dit gedrocht uit de krochten van de Europese Unie. Nee tegen de EDEO, nee tegen de superstaat Europa. Ja voor werkelijke vrijheid en democratie, gevormd door de soevereine lidstaten zelf.</p>
    </intervention>
    <intervention id="2-073" speaker_id="101954" name="Jan KOZŁOWSKI" is_mep="True" mode="spoken" nationality="Poland" birth_date="01-01-1946" birth_place="Wałcz" p_group="Group of the European People's Party (Christian Democrats)" m_state="PL">
      <p sl="pl">Dames en heren, tijdens onze discussies over de vorm van de Dienst voor extern optreden mogen we de kwestie van het behoud van een juist geografisch evenwicht onder de aangeworven ambtenaren niet vermijden of marginaliseren. Momenteel is er een onevenredig hoog aantal ambtenaren uit de “15 oude” lidstaten, ten opzichte van dat van de nieuwe lidstaten. Ik geef een paar cijfers: in de periode voor de laatste benoemingen kwamen er van de 115 ambassadeurs slechts 2 uit de na 2004 tot de Europese Unie toegetreden landen; van de 29 ambassadeurs die onlangs werden benoemd komen er slechts 4 uit de nieuwe lidstaten.</p>
      <p sl="pl">We mogen niet toelaten dat een dergelijke opdeling de regel wordt voor de werking van de toekomstige Dienst voor extern optreden. Zonder de juiste geografische vertegenwoordiging zijn we niet in staat om een sterke Dienst voor extern optreden op te richten en deze op doeltreffende wijze ons aller belangen te laten behartigen. We zullen dan ook niet trots kunnen zijn op de Dienst, zoals de hoge vertegenwoordiger, lady Ashton, zei. Ik ben er ook van overtuigd dat een overgangsperiode waarin de onevenredig lage vertegenwoordiging van de nieuwe lidstaten stapsgewijs wordt uitgevlakt, ons de kans zal geven om op efficiënte en effectieve wijze te evolueren naar een situatie waarin onze doelstelling, namelijk de promotie van de Europese Unie tot een hoofdrolspeler in de internationale arena, zal worden bereikt.</p>
    </intervention>
    <intervention id="2-075" speaker_id="34232" name="Kristian VIGENIN" is_mep="True" mode="spoken" nationality="Bulgaria" birth_date="12-06-1975" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">De vergadering van vandaag is de laatste van ons Parlement waarin we de structuur, de financiering en het algemeen operationeel kader van de Europese Dienst voor extern optreden kunnen bespreken. Na morgen, wanneer we naar verwachting de definitieve beslissingen zullen nemen, verwachten we echte resultaten. Ik vertrouw er uiteraard op dat, ongeacht de manier waarop dit debat van vandaag zal hebben plaatsgevonden, het Europees Parlement een Europese instelling zal zijn die de nieuwe dienst zal helpen, stimuleren en van nieuwe ideeën zal voorzien, zodat deze echt doeltreffend zal zijn en met succes een actievere en zichtbaardere rol voor de Europese Unie op het internationale toneel zal ontwikkelen.</p>
      <p sl="bg">Sterker nog, de Europese Dienst voor extern optreden is misschien wel het meest zichtbare resultaat van het Verdrag van Lissabon. Ieder van ons die dit Verdrag heeft gesteund zou ook graag zien dat deze dienst een succesvol project wordt.</p>
      <p sl="bg">Laat ik u, lady Ashton, zeggen dat u een zeer onevenwichtig ambtenarenapparaat hebt geërfd en naar het zich helaas liet aanzien waren de hoofdpunten van kritiek om de een of andere reden op u gericht. Om precies te zijn: begin dit jaar, op het moment waarop u hoge vertegenwoordiger en vicevoorzitter werd, hadden de nieuwe lidstaten slechts één delegatiehoofd in de Europese Unie.</p>
      <p sl="bg">Ik betwist zonder meer het idee dat kwalificaties en geografisch evenwicht met elkaar in strijd zouden zijn. In tegendeel, ik ben van mening dat geografisch evenwicht hand in hand gaat met hogere kwalificaties. Daarom hopen wij dat uw inzet van nu af aan praktische resultaten zal opleveren.</p>
    </intervention>
    <intervention id="2-077" speaker_id="28242" name="Alexander Graf LAMBSDORFF" is_mep="True" mode="spoken" nationality="Germany" birth_date="05-11-1966" birth_place="Köln" p_group="Group of the Alliance of Liberals and Democrats for Europe" m_state="DE">
      <p sl="de">Mijnheer de Voorzitter, de Europese Dienst voor extern optreden is een van de meest belangrijke besluiten in het Verdrag van Lissabon. Nog maar zes weken en dan is mevrouw Ashton niet langer meer de verantwoordelijke minister is voor het opzetten van een Europees ministerie van Buitenlandse Zaken; zij zal dan de minister van Buitenlandse Zaken van Europa zijn, en dat is een goede zaak. Dit zal beginnen op 1 december en wij wensen u hierbij veel succes.</p>
      <p sl="de">We hebben veel discussies gevoerd en we hebben heel veel bereikt. Het was een vruchtbare politieke strijd. Het democratisch deficit dat in verband werd gebracht met het oude gemeenschappelijk buitenlands en veiligheidsbeleid is de wereld uit, er is een grotere mate van verantwoording en rekenschap en de kwaliteit van het publieke debat is verbeterd. Er zal een strengere begrotingscontrole komen, de voorwaarden voor een echte teamgeest zijn geschapen en nationale diplomaten kunnen, als ze willen, in de Europese Dienst voor extern optreden blijven. Er zullen geen geografische quota komen – je krijgt soms de indruk dat dit het meest belangrijke onderwerp is hier, maar dat is het absoluut niet. Met name Duitsland zou enorm profiteren van een quotum, maar ik ben er toch op tegen. Er zal een gemeenschappelijke opleiding komen. Ik geloof dat de voorwaarden voor een succesvolle EDEO aanwezig zijn.</p>
      <p sl="de">Met andere woorden, het Europees Parlement is bijna gelukkig. We zouden helemaal gelukkig zijn als u nu van de gelegenheid gebruik zou maken om ook de zogenaamde passende structuur voor conflictpreventie en crisismanagement, die is toegezegd, te creëren. Dan zouden we meteen vanaf het begin een Europese toegevoegde waarde hebben.</p>
    </intervention>
    <intervention id="2-079" speaker_id="28341" name="Mirosław PIOTROWSKI" is_mep="True" mode="spoken" nationality="Poland" birth_date="09-01-1966" birth_place="Zielona Góra" p_group="European Conservatives and Reformists Group" m_state="PL">
      <p sl="pl">Tot onze spijt moeten wij vaststellen dat de voorstellen van de meerderheid van de leden van de Commissie buitenlandse zaken ten aanzien van een evenwichtige geografische vertegenwoordiging in de Dienst voor extern optreden, die nu tot stand gebracht wordt, op ernstige problemen en ronduit vastberaden weerstand stuiten. Ook de uitwerking van de beginselen voor de aanwerving van personeel voor de diplomatieke missies van de EU loopt duidelijk niet van een leien dakje. De beginselen van solidariteit en representativiteit die de Unie sinds lang als leidraad heeft gebruikt, mogen niet worden overschaduwd door het egoïsme van sommige grote lidstaten. De verdeling van de posten in de diplomatieke missies behoort momenteel tot de verantwoordelijkheden van mevrouw Ashton, die hier vandaag aanwezig is en die bij benoemingen uitsluitend naar eigen goeddunken kan beslissen. Van de meer dan honderd diplomatieke missies verspreid over de hele wereld heeft Polen, het op vijf na grootste land van de Europese Unie, er slechts twee gekregen. Ik zou daarom willen vragen welke criteria de commissaris heeft gehanteerd toen ze de missies op een dergelijke manier verdeelde. Ik wil er even op wijzen dat de beslissing over de structuur van de begroting voor de vormgeving van de EU-diplomatie in handen van dit Parlement ligt.</p>
    </intervention>
    <intervention id="2-081" speaker_id="96757" name="Raffaele BALDASSARRE" is_mep="True" mode="spoken" nationality="Italy" birth_date="23-09-1956" birth_place="Lecce" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, na de aanneming van het besluit van de Raad inzake de inrichting en de werking van de Europese Dienst voor extern optreden (EDEO) is het vandaag aan ons om dat besluit ten uitvoer te leggen middels de wijziging van het Financieel Reglement en het Statuut van de ambtenaren van de Europese Unie.</p>
      <p sl="it">Ik wil in dat verband graag de aandacht vestigen op een aspect van het verslag dat gepaard ging met moeizame onderhandelingen: het geografisch evenwicht bij de samenstelling van de EDEO. Een aantal collega's had liever andere selectiecriteria voor het personeel gezien, uitgaande van het land van herkomst en de nationaliteit. We hebben dergelijke voorstellen kunnen voorkomen middels evenwichtige compromisamendementen, waarin we rekening hebben kunnen houden met het geografisch en genderevenwicht zonder lidstaatspecifieke selectiecriteria op te leggen. De keuze voor quota per lidstaat zou geen passende en wenselijke keuze zijn geweest.</p>
      <p sl="it">Na meer dan vijftig jaar van Europese integratie wordt nu de eerste echte diplomatieke vertegenwoordiging van de Unie tot stand gebracht. Deze moet in staat worden gesteld om een gemeenschappelijk buitenlands beleid te ontwikkelen en de belangen van de Unie op mondiaal niveau te dienen. Om deze taak te kunnen volbrengen is het fundamenteel dat het personeel de Unie vertegenwoordigt, en niet de lidstaten waarvan zij de nationaliteit bezitten of waar zij diplomatieke functies hebben vervuld. Dit is het standpunt dat de Commissie juridische zaken gisteren met de goedkeuring van het verslag-Rapkay heeft ingenomen, en ik hoop dat dit ook uw standpunt zal zijn bij de stemming in de plenaire vergadering.</p>
    </intervention>
    <intervention id="2-083" speaker_id="96727" name="Zoran THALER" is_mep="True" mode="spoken" nationality="Slovenia" birth_date="21-01-1962" birth_place="Kranj" p_group="Group of the Progressive Alliance of Socialists and Democrats in the European Parliament" m_state="SI">
      <p sl="sl">We hebben behoefte aan een sterke Europese Unie met 27 lidstaten, niet met slechts een minderheid ervan. Wij wensen de Europese Dienst voor extern optreden (EDEO) veel succes. Wij, Europese burgers, hebben deze nodig, de Europese Unie heeft deze nodig, de hele wereld heeft deze nodig.</p>
      <p sl="sl">Hoe kunnen we ervoor zorgen dat alle burgers van de Europese Unie de EDEO als hun dienst gaan beschouwen? Hoe garanderen we de efficiëntie en het succes ervan, zijn status als werkelijke crème de la crème van Europa? Enkel als er diplomaten van alle, ik herhaal alle nationaliteiten van de Europese Unie worden aangeworven.</p>
      <p sl="sl">Er is geen grotere bedreiging van de sterkte en de eenheid van de Europese Unie dan een situatie waarin de EU hoofdzakelijk door burgers van slechts zes nationaliteiten wordt vertegenwoordigd. Tweederde van de functies in de huidige dienst, zoals mevrouw Ashton deze heeft geërfd, is bezet door slechts zes landen. En de overige 21? Waar zijn de nieuwe lidstaten?</p>
      <p sl="sl">Daarom betreur ik dat we de in de Commissie buitenlandse zaken en de Begrotingscommissie goedgekeurde bepalingen niet zullen aannemen. Daarmee zouden we garanderen dat we binnen tien jaar – ik herhaal: tien jaar – de grootste onevenwichtigheid zouden rechtzetten.</p>
      <p sl="sl">We hebben behoefte aan een sterke Europese Unie met 27 lidstaten.</p>
    </intervention>
    <intervention id="2-085" speaker_id="28380" name="Marek SIWIEC" is_mep="True" mode="spoken" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Vandaag beëindigen we een heel bijzondere procedure, namelijk de procedure voor de totstandbrenging van een nieuwe Europese instelling. Ik vertegenwoordig de nieuwe lidstaten en heb gefascineerd gekeken naar hoe de essentie van de integratie er in de praktijk uitziet, naar de touwtrekkerij tussen de verschillende instellingen en naar de manier waarop er uiteindelijk iets is ontstaan dat het gemeenschappelijk buitenlands beleid, waar de Europese Unie zo´n behoefte aan heeft, moet consolideren. En dat is gelukt, het Parlement heeft eraan meegewerkt. Ik ben heel trots dat we een actieve bijdrage hebben geleverd. Deze dienst behoort toe aan de hele Europese Unie, en niet slechts aan één instelling.</p>
      <p sl="pl">Deze integratie had echter ook betrekking op de integratie van de nieuwe landen met de oude. Laten we geen blad voor de mond nemen: dit examen heeft slechts ten dele een goed resultaat opgeleverd. Als er vandaag vragen worden gesteld en twijfels geuit, dan komt dat omdat de commissaris, de vicevoorzitter van de Commissie, moet zorgen voor transparante aanwervingsbeslissingen en moet aantonen dat de beste mensen de benoeming hebben gekregen. In dat geval zal ik niet strijden voor geografische gelijkheid, want voor mij is gelijkheid op het vlak van intelligentie en kwalificaties veel belangrijker dan geografische gelijkheid, maar het is aan u, mevrouw Ashton, om dit te bewijzen.</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-087" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">We hebben het vandaag over een uniek project, onze gemeenschappelijke Europese Dienst voor extern optreden.</p>
      <p sl="sk">Ik moet zeggen dat elk van de partijen zijn terrein strikt hadden afgebakend, maar desondanks is het de rapporteurs gelukt een compromis op te stellen dat aanvaardbaar is voor allen, en ik vertrouw erop dat het Europees Parlement dit compromis morgen zal aannemen. Het verontrust mij enigszins dat de meeste sprekers slechts over één probleem hebben gesproken, namelijk de geografische en nationale vertegenwoordiging, en slechts weinigen het hebben gehad over de filosofie en de gedachte achter dit project. De Europese Unie verliest haar geopolitieke positie, dames en heren, en juist een gemeenschappelijke dienst voor extern optreden kan ervoor zorgen dat de Europese Unie weer tot de belangrijke grootmachten gaat behoren.</p>
      <p sl="sk">Ik ben ervan overtuigd dat mevrouw Ashton een selectie zal maken die niet alleen alle 27 lidstaten van de Europese Unie goed zal vertegenwoordigen, maar vooral de Europese Unie als ons gezamenlijk project zal vertegenwoordigen.</p>
    </intervention>
    <intervention id="2-089" speaker_id="96882" name="Elisabeth KÖSTINGER" is_mep="True" mode="spoken" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Mevrouw de Voorzitter, de Europese Dienst voor extern optreden zal in de toekomst het gemeenschappelijk buitenlands en veiligheidsbeleid van de Europese Unie op zich nemen en daarmee een elementaire rol vervullen. Om aan deze rol te kunnen voldoen en om de EDEO in staat te stellen zijn taak soepel en efficiënt uit te voeren, zijn er duidelijke regels nodig. Ik wil in het bijzonder het waarborgen van de controle op het financiële reilen en zeilen van de EDEO benadrukken, dat in het verslag van mevrouw Gräßle en de heer Rivellini duidelijk wordt omschreven. De kernelementen zijn vooral de jaarlijkse betrouwbaarheidsverklaringen en activiteitenverslagen die aan het Parlement moeten worden voorgelegd, evenals de bevoegdheid van het Europees Parlement om kwijting te verlenen. Ik ben het er ook mee eens dat de lidstaten verantwoordelijk moeten zijn voor eventuele financiële onregelmatigheden die zouden zij begaan door hun ambtenaren bij de Dienst. Dit verslag krijgt mijn volledige steun en is een belangrijke stap in de goede richting.</p>
    </intervention>
    <intervention id="2-091" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mevrouw de Voorzitter, ik wil vandaag om te beginnen de hoge vertegenwoordiger gelukwensen met het feit dat zij de lange parlementaire traditie om de andere partij tegemoet te komen, heeft hooggehouden. De meeste politici die dat doen, verliezen daar vrienden mee, maar ik weet zeker dat zij vandaag juist vrienden heeft gemaakt.</p>
      <p sl="en">Er zullen in dit Parlement nog steeds mensen zijn die het aantal minuten dat u in het ene of het andere kamp hebt vertoefd, hebben geteld om u te beschuldigen van vooringenomenheid, en ook ik heb natuurlijk zo mijn vraagtekens bij deze nieuwe dienst.</p>
      <p sl="en">Ik wil dat het crisisbeheer er volledig in wordt opgenomen, ik wil dat de mensenrechten een centraal beleidsonderdeel worden en worden gekoppeld aan het handelsbeleid, en ik sympathiseer met datgene wat veel van onze Oost-Europese collega’s zeggen, maar heb ik er ook absoluut vertrouwen in dat u deze dienst volledig in de geest van het Verdrag zult opbouwen? Heb ik er vertrouwen in dat u alle verschillende belangen in deze Europese Unie zult blijven verenigen en namens al die belangen zult blijven spreken? Heb ik er absoluut vertrouwen in dat u zich uw leven lang zult blijven inzetten voor de beginselen van gelijkheid en parlementaire vertegenwoordiging?</p>
      <p sl="en">Ja, dat heb ik, en dat zal dit Parlement bij onze stemming morgen ook hebben.</p>
    </intervention>
    <intervention id="2-092" speaker_id="97019" name="Ivo VAJGL" is_mep="True" mode="spoken" nationality="Slovenia" birth_date="03-03-1943" birth_place="Maribor" p_group="Group of the Alliance of Liberals and Democrats for Europe" m_state="SI">
      <p sl="sl">Het zoeken naar een compromis over de financiële fundamenten van de Europese Dienst voor extern optreden (EDEO) was even ingewikkeld als Europa zelf.</p>
      <p sl="sl">Het is elke keer weer moeilijk om de belangen op elkaar af te stemmen, omdat wij allemaal verschillend zijn en een andere geschiedenis hebben. Het is echter een feit dat intelligentie, ervaring, wijsheid en goede wil ongetwijfeld proportioneel over heel Europa zijn verdeeld. Net dat zijn de fundamenten die ons eigenlijk verbinden en de toekomst voor ons openen.</p>
      <p sl="sl">Volgens mij zou het heel goed zijn als we in de toekomst evenveel aandacht zouden schenken aan het buitenlandse beleid, aan de rol van Europa in het buitenlandse beleid op wereldniveau, als we nu hebben geschonken aan financiële kwesties.</p>
      <p sl="sl">Deze dienst zal namelijk het buitenlandse beleid geen vorm geven; dat is de taak van mevrouw Ashton in samenwerking met andere spelers, onder wie – dat verzeker ik u – het Parlement een belangrijke betrokkene is. Ik wens u uiteraard heel veel succes bij uw werk.</p>
    </intervention>
    <intervention id="2-094" speaker_id="96734" name="Ska KELLER" is_mep="True" mode="spoken" nationality="Germany" birth_date="22-11-1981" birth_place="W.-P.-St. Guben" m_state="DE">
      <p sl="en">Mevrouw de Voorzitter, ik wil terugkomen op het punt van de meerwaarde die de Europese dienst voor extern optreden kan leveren. Volgens mij is een van de meerwaarden die deze dienst kan, en zelfs moet, leveren de samenhang in het ontwikkelingsbeleid waarvoor mevrouw Ashton zich gaat inzetten.</p>
      <p sl="en">Deze prioriteit moet zichtbaar worden in het personeelsbeleid, met name in de opleiding, maar ook in ontwikkeling in het algemeen, in mensenrechten en conflictpreventie. Gevoeligheid voor deze onderwerpen kun je niet afdwingen, maar bereik je alleen door daadwerkelijke inzet en intensieve opleiding. Dat is wat we vanaf 1 december willen zien.</p>
    </intervention>
    <intervention id="2-096" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">De Europese Dienst voor extern optreden is geleidelijk zijn rol aan het ontwikkelen. Vandaag debatteren wij over de financiering van deze activiteiten.</p>
      <p sl="sk">In verband hiermee moeten we beseffen, mevrouw Ashton, dat de financiële middelen voor het werk van alle Europese instellingen afkomstig zijn van de individuele lidstaten van de Europese Unie. Ook de Europese Dienst voor extern optreden zal uiteindelijk uitsluitend in stand kunnen worden gehouden met het geld van de 27 lidstaten van de Europese Unie, en u dient goed van dit feit doordrongen te zijn, mevrouw Ashton.</p>
      <p sl="sk">Hoewel we voor de selectie van diplomaten voor deze dienst vooral deskundigheid, kwaliteit en ervaring eisen, kunnen we het principe van een evenwichtige geografische vertegenwoordiging van de individuele lidstaten niet helemaal loslaten. Indien bepaalde lidstaten niet vertegenwoordigd zijn bij de belangrijke externe activiteiten van de Europese Unie, kan dat bij de betreffende staten namelijk een gevoel van onrechtvaardigheid of aangedaan onrecht oproepen. Daarom, mevrouw de hoge vertegenwoordiger, verzoek ik u om een tactvolle aanpak bij de selectie van diplomaten.</p>
    </intervention>
    <intervention id="2-098" speaker_id="97170" name="Francisco SOSA WAGNER" is_mep="True" mode="spoken" nationality="Spain" birth_date="10-06-1946" birth_place="Alhucemas" p_group="Group of the Alliance of Liberals and Democrats for Europe" m_state="ES">
      <p sl="es">Mevrouw de Voorzitter, wij zijn het er allemaal over eens dat de Europese Dienst voor extern optreden een historische kans is voor de Europese integratie. We moeten die echter wel vanuit een breed perspectief zien, omdat dit niet het moment is voor intern gekrakeel over financiële middelen die worden overgeheveld of ingehouden op de korte termijn, of voor oorlogen tussen de verschillende Europese instellingen.</p>
      <p sl="es">In plaats daarvan hebben we nu een algemene visie nodig op wat de Europese Unie in de wereld dient te zijn. Dat wil zeggen dat we precies het tegenovergestelde moeten doen van wat er een paar dagen geleden gebeurd is bij de toekenning van de Nobelprijs voor de Vrede, toen er vanuit Europa teveel verschillende stemmen gehoord werden, die niet allemaal van moed getuigden. Een van de uitzonderingen hierop die ik speciaal wil noemen was de Voorzitter van dit Parlement, de heer Buzek, die een prachtige en waardige verklaring heeft afgelegd.</p>
    </intervention>
    <intervention id="2-100" speaker_id="photo_generic" name="Catherine Ashton" is_mep="True" mode="spoken">
      <p sl="en">hoge vertegenwoordiger van de Unie voor buitenlandse zaken en veiligheidsbeleid/vicevoorzitter van de Commissie . − Mevrouw de Voorzitter, even heel kort vanaf de overzijde van het Parlement – en ik hoop dat ik daar het juiste aantal minuten heb gezeten – wil ik de geachte afgevaardigden nogmaals hartelijk bedanken voor een debat waar ik met veel belangstelling naar heb geluisterd.</p>
      <p sl="en">Wat ik ervan meeneem is het grote belang dat u duidelijk hecht aan geografisch en genderevenwicht in een dienst die werkelijk Europees is, waar mensen worden benoemd op basis van verdienste.</p>
      <p sl="en">Ik neem ook mee dat men een duidelijke verbetering wil zien van de aanpak van het crisisbeheer, en wil dat dat tot uiting komt in de Europese Dienst.</p>
      <p sl="en">Ik neem mee wat ik heb omschreven als de ‘zilveren draad’ van de mensenrechten die door alles wat wij in de dienst doen heen moet lopen. En ik neem, opnieuw, mee de waarschuwing aangaande de slechte economische situatie waarin ik deze dienst moet opzetten, en de wens van de geachte afgevaardigden dat er een doelmatige dienst komt, die op een goede en doeltreffende manier gebruik maakt van de financiële middelen.</p>
      <p sl="en">Bovenal neem ik mee dat het, na een lang traject van vele maanden, de wens van dit Parlement is dat de dienst er komt, dat die tegemoetkomt aan de behoeften van de kiezers die u vertegenwoordigt en dat het een dienst wordt die hun belangen dient. Ik beloof u dat ik zal proberen ervoor te zorgen dat dat in alles wat de dienst doet tot uiting zal komen.</p>
    </intervention>
    <intervention id="2-102" speaker_id="photo_generic" name="Janusz Lewandowski" is_mep="True" mode="spoken">
      <p sl="en">lid van de Commissie . − Mevrouw de Voorzitter, ik zal kort reageren op de opmerking van mevrouw Andreasen – die al vertrokken is – over het beginsel van de begrotingsneutraliteit.</p>
      <p sl="en">Wij hopen dat dit beginsel op de langere termijn wordt gerealiseerd, door besparingen op de nationale diplomatieke diensten, bij de Commissie en de Raad, en door te werken met dezelfde interne controleur en rekenplichtige voor zowel de Commissie als de Europese Dienst voor extern optreden. Dit is voorlopig een goede oplossing, die in 2013 zal worden herzien. Het Financieel Reglement verzet zich niet tegen de herziening. Ik hoop op een positieve uitkomst van de stemming morgen en zal mij van verder commentaar onthouden.</p>
    </intervention>
    <intervention id="2-104" speaker_id="photo_generic" name="Maroš Šefčovič" is_mep="True" mode="spoken">
      <p sl="en">vicevoorzitter van de Commissie . − Mevrouw de Voorzitter, ook ik wil de geachte afgevaardigden bedanken voor hun steun en voor de buitengewoon positieve sfeer in dit debat. Ik wil vooral ook de Raad bedanken voor zijn belangrijke inbreng in het hele proces. Ik denk dat deze positieve sfeer het historische besluit van morgen heel dichtbij heeft gebracht.</p>
      <p sl="en">Ik wil dus nogmaals mijn dank uitspreken aan het adres van de rapporteurs en vertegenwoordigers van het Parlement omdat zij de positieve sfeer hier vanochtend mogelijk hebben gemaakt. Ik wil graag van deze mogelijkheid gebruik maken om mevrouw Ashton en haar nieuwe dienst geluk en succes toe te wensen en om ons allen een sterk, samenhangend en gecoördineerd Europees buitenlands beleid toe te wensen. Ik ben ervan overtuigd dat de EU met mevrouw Ashton en de EDEO haar invloed op mondiale zaken verder zal vergroten.</p>
      <p sl="en">Concluderend wil ik nog eens herhalen dat de Commissie bereid is om van meet af aan nauw met u samen te werken en de beste synergieën te bereiken waartoe onze instellingen en de lidstaten samen in staat zijn.</p>
    </intervention>
    <intervention id="2-106" speaker_id="1906" name="Bernhard RAPKAY" is_mep="True" mode="spoken" role="rapporteur" nationality="Germany" birth_date="08-01-1951" birth_place="Ludwigsburg" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mevrouw de Voorzitter, na mijn toespraak aan het begin van dit debat heb ik eigenlijk nog maar twee opmerkingen. De eerste die ik heel bewust aan het eind van het debat wilde maken, is dat ik alle schaduwrapporteurs wil bedanken voor hun vriendelijke en constructieve medewerking. Het is gewoon gemakkelijker om te onderhandelen wanneer je weet dat je collega's achter je staan. Daarom waren dit niet de meest moeilijke onderhandelingen.</p>
      <p sl="de">Mijn tweede opmerking gaat toch nog een keer over de kwestie die in het debat steeds weer naar voren kwam, namelijk het geografische evenwicht. Mevrouw Neynsky heeft de show gestolen door te zeggen dat hierover in het compromis helemaal niets staat. Ik zou willen voorstellen dat zij, zodra dit compromis is aangenomen, de tekst nog eens in alle rust en stilte doorleest. Lees de tekst! Door de tekst te lezen zal alles duidelijk worden. Dan zult u zien dat het compromis zeer zeker standpunten bevat – en wel zeer strenge, juridisch bindende standpunten – ten aanzien van deze kwestie. Dan zouden al uw zorgen eigenlijk als sneeuw voor de zon verdwenen moeten zijn.</p>
    </intervention>
    <intervention id="2-108" speaker_id="96892" name="Roberto GUALTIERI" is_mep="True" mode="spoken" role="rapporteur" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Mevrouw de Voorzitter, dames en heren, ik denk dat de oprechte tevredenheid die na dit debat heerst laat zien dat wij ons bewust waren van de moeilijkheid en het belang van de taak waarvoor we ons gesteld zagen. Het samenvoegen van functies die tot verschillende beleidsterreinen behoren en die aan verschillende besluitvormingsprocedures onderhevig zijn, met als doel om het extern optreden van de Europese Unie coherenter te maken – zonder daarbij het communautaire karakter van bepaalde beleidsterreinen in gevaar te brengen, maar wel door de bijdrage van structuren die actief zijn op het vlak van het gemeenschappelijk veiligheids- en defensiebeleid beter tot hun recht te laten komen – was niet slechts een probleem van Europees recht of bestuurskunde, noch een test voor de machtsverhoudingen tussen de instellingen. Het was daarentegen een noodzakelijke voorwaarde om de hoge vertegenwoordiger te kunnen voorzien van een instrument waarmee Europa zijn rol op het wereldtoneel en zijn rol als civiele macht kan versterken en waarmee wij effectiever kunnen optreden in het Midden-Oosten, de Hoorn van Afrika, de Kaukasus en de Balkan.</p>
      <p sl="it">Goed, ik denk dat wij deze uitdaging op een uitstekende manier zijn aangegaan en onze tevredenheid is dan ook volledig terecht. De hoge vertegenwoordiger zal denk ik kunnen rekenen op de kritische steun van het Parlement bij de uitvoering van haar taken.</p>
    </intervention>
    <intervention id="2-109" speaker_id="28241" name="Silvana KOCH-MEHRIN" is_mep="True" mode="spoken" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="nl">Het debat is gesloten.</p>
      <p sl="nl">De stemming vindt woensdag 20 oktober om 12.30 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-995" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Deze stemming laat zien dat er geen gelijkheid is tussen de lidstaten en er geen solidariteit is binnen de fracties. De aanneming van het door de Fractie van de Progressieve Alliantie van Socialisten en Democraten in het Europees Parlement ingediend amendement, waarmee ‘verdienste’ als criterium zal gelden voor de selectie van delegatiehoofden van de EU (de diplomaten die de Europese Unie in derde landen zulle vertegenwoordigen), zal ons tonen dat, wanneer dit eenmaal ten uitvoer wordt gelegd door de Europese Dienst voor extern optreden van de socialist Catherine Ashton, Roemenië en andere nieuwe lidstaten met legen handen zullen komen te staan. Het stelt mij teleur dat we zelfs nu er niet in zijn geslaagd een consensus te bereiken onder de Roemeense afgevaardigden die de Roemeense belangen behartigen. Ik had verwacht dat Adrian Severin, als voormalig minister van Buitenlandse zaken (zij het slechts voor enkele maanden), de invoering van duidelijke criteria voor de toewijzing van posten voor delegatiehoofden (aantal inwoners, aantal zetels in het Europees Parlement, en het wegen van stemmen in de Raad) zou hebben gesteund, in plaats van een uiterst subjectief en vaag criterium gebaseerd op ‘verdienste’, vooral omdat, voor zover ik weet, intelligentie gelijkelijk over de EU is verdeeld en niet alle slimme mensen in het Westen zitten, terwijl het Oosten enkel idioten telt. Wanneer het aankomt op diplomatie, heeft Roemenië vertegenwoordigers die het verdienen om als delegatiehoofden te worden benoemd.</p>
    </intervention>
    <intervention id="2-994" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">De Europese Dienst voor extern optreden moet de doelstellingen zoals die in het Verdrag van Lissabon voor deze dienst zijn vastgelegd proberen te verwezenlijken, ofwel: de EDEO moet het externe optreden van de EU op een efficiënte en consistente wijze implementeren.</p>
      <p sl="ro">De huidige procedure voor het selecteren van personeel is ingewikkeld en langdurig. Vacatures worden geleidelijk aan gevuld totdat het aantal personeelsleden dat vereist is om de dienst volledig operationeel te maken is bereikt. Een aantal lidstaten (en dan vooral de twee die bij de laatste uitbreiding zijn toegetreden) is ondervertegenwoordigd in de afdeling buitenlandse betrekkingen van DG RELEX. Lady Ashton heeft al aangegeven dat het personeel van de EDEO volgens haar zou moeten bestaan uit de meest geschikte ambtenaren, geselecteerd op basis van professionele criteria (en dus niet op basis van land van herkomst). Mevrouw Ashton mag echter niet vergeten dat alle EU-lidstaten dezelfde rechten genieten, en dat al deze lidstaten op een behoorlijke wijze moeten zijn vertegenwoordigd in de structuren van de nieuwe diplomatieke dienst van de EU, zowel op het hoofdkwartier in Brussel als in de delegaties. Daarom vragen we Lady Ashton om er rekening mee te houden dat de Europese Unie 27 lidstaten heeft, die via hun vertegenwoordigers in de EDEO de kans moeten krijgen hun bijdrage te leveren aan de verwezenlijking van de doelstellingen van de EU op het gebied van het buitenlands beleid, om aldus de geloofwaardigheid van deze instelling in de ogen van alle Europese burgers te garanderen.</p>
    </intervention>
    <intervention id="2-993" speaker_id="28377" name="Lidia Joanna GERINGER de OEDENBERG" is_mep="True" mode="written" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Het verslag-Rapkay over de wijziging van het statuut van de ambtenaren – en zulks in de context van de inrichting van de Europese Dienst voor extern optreden (EDEO) – is een belangrijk document in het proces dat moet leiden tot de vaststelling van een buitenlands beleid voor de EU. In de dagen voorafgaand aan de goedkeuring van dit verslag bleek het geografisch evenwicht aanleiding tot controverse te zijn. Afgevaardigden uit de “oude” lidstaten stelden dat het corps diplomatique van de EU dat nu wordt samengesteld, moest bestaan uit de crème de la crème , en dat aanwerving daarom behoorde te geschieden op basis van kennis en ervaring van de kandidaten (en dus uitsluitend op verdienste), terwijl wij, de afgevaardigden uit de “nieuwe” landen, erop wezen dat er in onze landen zeker geen tekort aan briljante kandidaten is, maar dat de nieuwe tien landen zes jaar na toetreding toch nog steeds ondervertegenwoordigd zijn in de structuren van de Unie. Zo blijkt bijvoorbeeld dat slecht 2 procent van de ambtenaren werkzaam bij de DG Buitenlandse Betrekkingen (dat in de EDEO zal worden opgenomen) Polen zijn. Het concept van een geografisch evenwicht zoals dat door de rapporteur wordt voorgesteld is volgens mij niet duidelijk genoeg – het kan niet worden gebruikt als rechtsgrondslag voor maatregelen om de bestaande ondervertegenwoordiging recht te zetten. Ik kan daarom helaas niet vóór dit verslag stemmen, ook al bevat het – afgezien van de hier bedoelde kwestie – een groot aantal zinvolle voorstellen.</p>
    </intervention>
    <intervention id="2-992" speaker_id="28424" name="Tunne KELAM" is_mep="True" mode="written" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Het Europees Parlement heeft zijn nieuwe bevoegdheden op een creatieve en verantwoordelijke manier gebruikt om een nieuw evenwicht aan te brengen in de architectuur van de Europese Dienst voor extern optreden. Dat nieuwe evenwicht moet niet het Europa van gisteren weerspiegelen, maar dat van het uitgebreide Europa zoals bedoeld in amendement 7. Ik ben blij dat de hoge vertegenwoordiger het merendeel van de voorstellen van het Parlement heeft overgenomen, waaronder ook het beginsel van parlementair toezicht. Het is heel belangrijk dat deze kwestie – onvoldoende geografisch evenwicht – een goed doorwrochte, rechtens bindende oplossing heeft gekregen, zodat eventuele ernstige problemen met een verwijzing naar de wet afdwingbaar kunnen worden opgelost. Wij zijn geen rivalen van de Commissie maar bondgenoten – we kunnen alleen slagen indien we als partners te werk gaan. Wat de materie zelf betreft: ik wil er graag op wijzen dat de EU-delegaties in de toekomst verantwoordelijk zullen zijn voor het in de gaten houden van de mensenrechtensituatie in bepaalde landen, onder andere via contacten met Sakharov-prijswinnaars en kandidaten voor die prijs afkomstig uit zulke landen. Het is in ons aller belang dat de EDEO in 2011 operationeel wordt. We wachten nu op het verslag over de implementatie van al deze zaken. De hoge vertegenwoordiger zal binnen twee jaar zo’n verslag aan het Parlement voorleggen. We zullen dan, indien nodig, wijzigingen aanbrengen.</p>
    </intervention>
    <intervention id="2-991" speaker_id="96788" name="Krzysztof LISEK" is_mep="True" mode="written" nationality="Poland" birth_date="28-05-1967" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, dames en heren, ik hoop dat goed geformuleerde regels voor de Europese Dienst voor extern optreden zullen garanderen dat deze dienst op een doeltreffende en productieve manier functioneert. Het opzetten van een dergelijke ingewikkelde entiteit, die activiteiten ontwikkelt op een gebied dat onder de bevoegdheden van de Europese Unie valt en dat steeds belangrijker zal worden, is in de huidige gemondialiseerde werkelijkheid geen geringe opgave. Het is van cruciaal belang dat we ervoor zorgen dat deze dienst de positie van Europa versterkt. We moeten dus garanderen dat uiterst gekwalificeerde mensen, die over de nodige vaardigheden en ervaring beschikken, in deze dienst worden opgenomen, zodat vertegenwoordigers van alle lidstaten de gelegenheid krijgen om bij te dragen aan de implementatie van het buitenlands beleid van de Europese Unie. Ik vind het een goede zaak dat het verslag van de heer Rapkay de aandacht vestigt op kwesties als het bevorderen van gelijke kansen voor het ondervertegenwoordigde geslacht in bepaalde groepen of het geografisch evenwicht bij het aanwerven van personeel voor de Europese Dienst voor extern optreden. Een goed georganiseerde dienst met de beste deskundigen uit alle lidstaten geeft de Europese Unie de gelegenheid om haar potentieel op internationaal vlak volledig te verwezenlijken en zichzelf meer gewicht te geven.</p>
    </intervention>
    <intervention id="2-990" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Wij zijn in het laatste stadium van de besluitvorming over de lancering van de Europese Dienst voor extern optreden. Ik steun het compromis betreffende het statuut van de ambtenaren en het Financieel Reglement, dat ervoor zal zorgen dat de hoge vertegenwoordiger komende december een functionerende dienst heeft.</p>
      <p sl="ro">Deze steun staat echter niet gelijk aan het geven van carte blanche . De hoge vertegenwoordiger moet haar reeds enkele malen herhaalde toezegging nakomen en ervoor zorgen dat lidstaten zoals Roemenië, dat op dit moment ondervertegenwoordigd is in de structuren voor buitenlandse zaken van de Commissie en de Raad die naar de EDEO zullen worden overgeheveld, op billijke wijze zijn vertegenwoordigd in de Europese Dienst voor externe optreden. Het gaat niet om het uitoefenen van nationale controle op de EDEO, maar om het belang van geografisch evenwicht als criterium voor het aanwerven van personeel voor de dienst. Dit criterium en bekwaamheid sluiten elkaar niet uit.</p>
    </intervention>
    <intervention id="2-989" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Frankrijk wordt op dit moment lam gelegd door massale stakingen en protesten tegen de bezuinigingsmaatregelen. Als de toch al veel te zware overheidssector op zo’n moment wordt uitgebreid (zoals in Griekenland is gebeurd, waar de overheid, in weerwil van alle pakketen noodmaatregelen, toch is gegroeid), dan zullen de Europeanen dat niet leuk vinden, en terecht. De EU heeft tot nu toe steeds beweerd dat ze een slank bestuur heeft. Dat is, als we de bureaus meetellen, natuurlijk niet waar. Vijftig directeuren-generaal met een vorstelijk salaris van 17 000 euro per maand (voor aanvankelijk maar 30 personeelsleden), 73 promoties tot directeur: je zou je in een soort zelfbedieningswinkel kunnen wanen. Natuurlijk is het van belang dat het personeel van de EDEO over de juiste kwalificaties beschikt. Genderquota – om maar eens wat te noemen –hebben in dat verband geen enkele zin. Wie betaalt mag kiezen, leert de volkswijsheid. Het is dus verstandig de nettobetalers niet te beledigen. De weigering om het Duits een belangrijker rol als werktaal bij de EDEO toe te kennen heeft al enige diplomatieke conflicten veroorzaakt. Je kunt beter geen olie op het vuur gooien. De EDEO moet ervoor zorgen dat de EU niet langer een verlengstuk van de VS is. We hebben de Amerikanen immers tot nu toe de vrije hand gegeven om zich met gevoelig liggende EU-zaken te bemoeien, zoals, bijvoorbeeld, de gedwongen uitbreiding met Turkije. Dat heeft tot gevolg gehad dat we belangrijke partners als Rusland niet de nodige aandacht hebben geschonken. De wereld bestaat niet langer uit twee supermachten. Er zijn nu ook opkomende landen als China. We mogen dat niet vergeten.</p>
    </intervention>
    <intervention id="2-988" speaker_id="97230" name="Kristiina OJULAND" is_mep="True" mode="written" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">Ik verheug mij over de inrichting, na alle diepgaande en ingewikkelde debatten, van de Europese Dienst voor extern optreden. Het is een langverwachte maatregel die ertoe zal leiden dat de Europese Unie haar positie op het wereldtoneel zal versterken. Ik ben echter enigszins teleurgesteld over het feit dat, hoewel het personeel van de EDEO zal worden benoemd op basis van een grondige, op verdienste gebaseerde selectieprocedure, waarbij rekening zal worden gehouden met geografisch en genderevenwicht, een evenredige vertegenwoordiging van alle lidstaten daarbij nog steeds niet is gegarandeerd. Ik wil erop wijzen dat het personeel weliswaar wordt aangeworven uit het personeelsbestand van de Commissie, de Raad en de lidstaten, elk voor eenderde, maar dat sommige lidstaten nog steeds ondervertegenwoordigd zijn in de Commissie en de Raad, wat een impliciete onevenwichtigheid in de Dienst tot gevolg kan hebben. Ik ben het er helemaal mee eens dat de Dienst moet bestaan uit deskundige professionals, maar ik weet ook meer dan zeker dat er geschikte kandidaten van beiderlei kunne en uit alle lidstaten voorhanden zijn. Het feit dat de Europese Unie een egalitaire organisatie van 27 lidstaten is, moet duidelijk zichtbaar zijn in de samenstelling van de Europese Dienst voor extern optreden om onze waarden in praktijk te brengen.</p>
    </intervention>
    <intervention id="2-987" speaker_id="33984" name="Ioan Mircea PAŞCU" is_mep="True" mode="written" nationality="Romania" birth_date="17-02-1949" birth_place="Satu Mare" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">De laatste stappen bij de inrichting van de EDEO zijn vandaag besproken, en morgen zullen wij daarover stemmen. Er hebben harde onderhandelingen plaatsgevonden tussen de drie pijlers van de Unie: de Raad, de Commissie en het Parlement, zodat iedereen –hoewel misschien niet op alle punten tevredengesteld –toch wel zijn belangrijkste belangen heeft kunnen veiligstellen. Het was onvermijdelijk dat er tijdens het hele proces veel nadruk lag op de nationale vertegenwoordiging van de lidstaten in de personeelsformatie. De zaken werden er niet beter op toen het proces, ondanks de voortdurende onderhandelingen over de regels daarvoor, onverminderd doorging, waardoor slechts enkele landen voor hun vertegenwoordigers de functies hebben gekregen die zij wilden hebben.</p>
      <p sl="en">Ik denk echter dat de grootste uitdaging voor de nieuwe Dienst niet zozeer in de samenstelling ligt als wel in de inhoud: als wij willen dat de leden van de EDEO werkelijk Europees zijn, zullen wij hun een werkelijk Europees buitenlands beleid moeten geven om uit te voeren. In dat verband zijn zowel de multipolaire structuur van het internationale systeem als de huidige crisis belangrijke belemmeringen, die krachtig moeten worden aangepakt. Anders zal de EDEO slechts de nationale doelstellingen van de afzonderlijke lidstaten dienen.</p>
    </intervention>
    <intervention id="2-986" speaker_id="97008" name="Georgios STAVRAKAKIS" is_mep="True" mode="written" nationality="Greece" birth_date="13-10-1954" birth_place="Christos Ierapetras" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Het Europees Parlement heeft tot nu toe duidelijk laten blijken dat het steun geeft aan zowel de oprichting als de spoedige lancering van de Europese Dienst voor extern optreden. Mijns inziens is de met de Raad bereikte compromisoplossing met betrekking tot de rechten van het Parlement voor alle partijen tevredenstellend. Het is zinvol en ook noodzakelijk dat de hoofden van de delegaties ons tijdens de procedure voor verlening van kwijting aan de Raad activiteitenverslagen voorleggen en dat zij gehoord worden in de bevoegde parlementaire commissie. Ook is het met het oog op de begrotingscontrole noodzakelijk dat de EDEO dezelfde interne controleur en rekenplichtige heeft als de Commissie. Tot slot is het belangrijk dat de lidstaten de EU hun volledige steun hebben toegezegd bij de handhaving van de financiële aansprakelijkheid van tijdelijke personeelsleden en dat is ingestemd met de invoering van aparte begrotingslijnen voor de uitgaven van het GBVB, tenminste wat de belangrijkste missies betreft. Wij zijn van mening dat het bereikte compromis op efficiënte wijze zal bijdragen aan een transparanter, beter en effectiever beheer van de EDEO-kredieten van de communautaire begroting.</p>
    </intervention>
  </section>
  <section id="creitem6" title="6. Ontwikkelingsaspecten van de Internationale Dag voor de uitbanning van armoede – De rol van het minimuminkomen bij de bestrijding van armoede en de bevordering van een inclusieve samenleving in Europa (debat)">
    <intervention id="2-111" speaker_id="28241" name="Silvana KOCH-MEHRIN" is_mep="True" mode="spoken" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="nl">Aan de orde is de gecombineerde behandeling van:</p>
      <p sl="nl">de verklaringen van de Raad en de Commissie: Ontwikkelingsaspecten van de Internationale Dag voor de uitbanning van armoede, en</p>
      <p sl="nl">het verslag van mevrouw Figueiredo, namens de Commissie werkgelegenheid en sociale zaken, over de rol van het minimuminkomen bij de bestrijding van armoede en de bevordering van een inclusieve samenleving in Europa (2010/2039(INI)) (A7-0233/2010).</p>
    </intervention>
    <intervention id="2-112" speaker_id="photo_generic" name="Olivier Chastel" is_mep="True" mode="spoken">
      <p sl="fr">fungerend voorzitter van de Raad. − Mevrouw de Voorzitter, mijnheer de commissaris, geachte afgevaardigden, 2010 is het Europees Jaar van de bestrijding van armoede en sociale uitsluiting, en wij beseffen uiteraard dat de uitdaging van armoede niet beperkt blijft tot de grenzen van de Unie, en ook niet uitsluitend binnen deze grenzen kan worden opgelost.</p>
      <p sl="fr">Uit de recente opeenvolging van mondiale crises die zich in alle landen hebben voorgedaan en waaronder de armste landen het zwaarst hebben geleden, is duidelijk geworden hoezeer de landen in de huidige wereld niet meer op zichzelf staan. De bevordering van ontwikkelingssamenwerking maakt dan ook deel uit van de respons van Europa op de wereldwijde uitdagingen van vandaag. De komende vijf jaren zijn van cruciaal belang voor het Europese en dus mondiale beleid op het gebied van ontwikkelingssamenwerking.</p>
      <p sl="fr">Het is verankerd in artikel 208 van het Verdrag van Lissabon en we hebben het bekrachtigd in de Europese consensus over ontwikkeling: de centrale doelstelling van ontwikkelingssamenwerking van de Europese Unie is de uitroeiing van armoede, tegen de achtergrond van duurzame ontwikkeling, met name bij de inspanningen voor de millenniumdoelstellingen voor ontwikkeling.</p>
      <p sl="fr">Niettemin zijn we gezamenlijk verantwoordelijk voor de verwezenlijking van alle millenniumdoelstellingen voor ontwikkeling, tegen de achtergrond van duurzame ontwikkeling. Alle betrokkenen moeten zich aan de gemaakte afspraken houden. De Europese Unie is ervan overtuigd dat ontwikkelingslanden zelf verantwoordelijk zijn voor hun ontwikkeling en deze kunnen sturen, en dat zij in de eerste plaats zelf de verantwoordelijkheid dragen voor de verwezenlijking van de millenniumdoelstellingen voor ontwikkeling.</p>
      <p sl="fr">Ik wil dan ook benadrukken dat voor deze doelstellingen mondiale strategieën ten uitvoer moeten worden gelegd, waaronder democratisch bestuur, bescherming van de mensenrechten en de rechtsstaat, economische groei ten gunste van armen, ontwikkeling van de particuliere sector, ontwikkeling van de handel, menselijke en maatschappelijke ontwikkeling en duurzaamheid van het milieu.</p>
      <p sl="fr">De Europese Unie spoort de partnerlanden ertoe aan hun eigen inspanningen snel te intensiveren, met name op het gebied van de bestrijding van armoede en ongelijkheid en het opzetten van partnerschappen met maatschappelijke organisaties, de particuliere sector en lokale overheden. De Europese Unie zal meer steun bieden voor hun inspanningen om nationale middelen in te zetten voor ontwikkeling, vooral ter verbetering van het beheer van overheidsfinanciën en de kracht en doeltreffendheid van hun fiscale en douanestelsels.</p>
      <p sl="fr">Op 22 september hebben de lidstaten van de VN zich met de goedkeuring van het slotdocument van de top over de millenniumdoelstellingen voor ontwikkeling zich opnieuw vastberaden getoond om samen te werken aan betere sociaaleconomische omstandigheden voor alle volkeren en alle zeilen bij te zetten voor de verwezenlijking van de millenniumdoelstellingen in 2015.</p>
    </intervention>
    <intervention id="2-114" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Mevrouw de Voorzitter, ik wil u om te beginnen bedanken voor deze mogelijkheid om te spreken over het probleem van de armoede en wat de Europese Unie op mondiaal niveau kan doen via haar beleid op het gebied van ontwikkelingssamenwerking. In het tweede deel van deze verklaring zal ik ook ingaan op het verslag van mevrouw Figueiredo.</p>
      <p sl="en">Het uitroeien van de armoede is de meest dringende mondiale uitdaging van onze tijd. Het is een uitdaging die wij moeten aangaan, niet alleen om voor de hand liggende redenen als solidariteit en plicht, maar ook in het belang van de mondiale welvaart en stabiliteit, en dat is in ieders belang. In 2000 zijn de wereldleiders bijeen geweest bij de VN in New York en daar werden zij het eens over een internationale ontwikkelingsagenda voor de komende vijftien jaar, de millenniumdoelstellingen voor ontwikkeling. Een van de doelstellingen in dat kader betrof de inspanningen van de wereld om extreme armoede met de helft terug te brengen. Waar staan we nu, vijf jaar voor 2015, de einddatum van de termijn van vijftien jaar?</p>
      <p sl="en">Er is bemoedigende vooruitgang geboekt. In totaal zijn er tussen 2000 en 2005 120 miljoen mensen uit de armoede geraakt, wat neerkomt op een jaarlijkse daling van 2,4 procent. Er is echter geen tijd voor zelfgenoegzaamheid. Vandaag de dag leven nog steeds 1,4 miljard mensen in extreme armoede, en er zijn enorme verschillen tussen regio’s, landen en bevolkingsgroepen. Bovendien vormt de recente en huidige mondiale crisis – van enorme schommelingen in de voedsel- en brandstofprijzen tot economische instabiliteit en klimaatverandering – een bedreiging voor zowel de reeds behaalde successen als de verwachtingen voor de toekomst.</p>
      <p sl="en">Twee weken geleden bevestigde de top over de millenniumdoelstellingen voor ontwikkeling (MDG) de mondiale ambitie om de armoede te bestrijden. De leden van het Europees Parlement, onder leiding van Gay Mitchell, hebben een belangrijke bijdrage geleverd aan die top, en ik dank hen van harte voor hun deelname en steun. Ik wil ook het Parlement bedanken voor zijn steun bij het hele voorbereidingsproces, dat uitmondde in de aanneming van het verslag-Cashman. De voortdurende aandacht van dit Parlement voor de MDG heeft geleid tot een krachtige en doeltreffende stellingname van de EU in New York. Ik denk dat de leden van dit Parlement die aan de top deelnamen tevreden waren over de resultaten. Het ging er niet om schuldigen aan te wijzen. De bijeenkomst gaf eerder nieuwe energie, een nieuwe impuls en nieuwe hoop dat de doelen bereikt zouden worden. Het feit dat de top werd bijgewoond door ongeveer 110 staatshoofden en regeringsleiders, toonde aan dat de MDG nog steeds hoog op de politieke agenda staan. Door een krachtig gemeenschappelijk standpunt van onze 27 lidstaten te realiseren en te vertolken, droeg de Europese Unie in belangrijke mate bij aan het succes van deze belangrijke bijeenkomst.</p>
      <p sl="en">De strijd tegen de armoede staat ook hoog op onze agenda in de Europese Unie. Het is onderdeel van ons Europees project. Het is een centraal doel van het ontwikkelingsbeleid van de Europese Unie, zoals geformuleerd in het Verdrag van Lissabon, en het wordt ook van harte gesteund door de Europese burgers, en dat is even belangrijk.</p>
      <p sl="en">Als de belangrijkste donor ter wereld heeft de Europese Unie in belangrijke mate bijgedragen aan de realisering van de MDG tot nu toe. Ik zal maar twee voorbeelden noemen. Alleen al door de hulp van de Europese Commissie konden sinds 2004 9 miljoen meer meisjes en jongens naar school. Daarnaast hebben we 31 miljoen huishoudens aangesloten op schoon drinkwater. Hier kunnen we mijns inziens trots op zijn, maar we moeten meer doen en we kunnen ook meer doen.</p>
      <p sl="en">In juni hebben de Europese leiders meegeholpen de MDG effectiever te maken door in te stemmen met een ambitieus plan en een reeks acties. Dit plan voorziet erin dat wij prioriteit geven aan de acties voor de doelen waarvoor we de minste vooruitgang hebben geboekt, en in die regio’s en landen die het verst achterblijven, met inbegrip van gebieden waar conflicten woeden en die kwetsbaar zijn. Het plan bevestigt ook ons vaste voornemen om te voldoen aan de doelstelling van 0,7 procent van het BBP in 2050, ondanks de moeilijke economische en financiële situatie. Om dit te realiseren, moeten wij de voortgang in dit opzicht ieder jaar evalueren.</p>
      <p sl="en">Mijn werk zal er ook in de allereerste plaats op gericht zijn om ervoor te zorgen dat de millenniumdoelstellingen – in het bijzonder het doel om de armoede uit te roeien – in 2015 zijn veranderd in millenniumresultaten.</p>
      <p sl="en">Wij weten allemaal dat hulp alleen niet voldoende zal zijn om de MDG te realiseren. Als we de doelstellingen willen halen, is het bovenal ook belangrijk dat wij creatievere manieren vinden om onze hulp effectiever te maken, om meer duurzame en meer inclusieve groei te bevorderen, en om andere en extra financieringsbronnen voor ontwikkeling te genereren. Even belangrijk zijn de kwaliteit en de doeltreffendheid van de hulp, onder andere door meer transparantie en controle en door ervoor te zorgen dat niet specifiek op ontwikkelingshulp gericht beleid de MDG beter ondersteunt.</p>
      <p sl="en">We moeten ontwikkelingshulp zien als katalysator, niet als remedie. Geen enkel land is ooit ingrijpend veranderd door hulp alleen. Duurzame vooruitgang hangt in de eerste plaats af van de ontwikkeling van de capaciteit van een land om inclusieve en duurzame groei te genereren. Ontwikkeling kan alleen komen vanuit de ontwikkelingslanden zelf, van binnenuit, niet van buitenaf. Het is dan ook dat ‘binnenuit’ waarop we onze ontwikkelingsinspanningen moeten richten. Uiteindelijk is dat ook wat het beginsel van “eigenaarschap” inhoudt.</p>
      <p sl="en">Ik ben van plan in november met een groenboek te komen en een openbare raadpleging te houden om meningen te verzamelen over de vraag hoe we ons beleid en onze instrumenten zodanig kunnen verbeteren dat ze beter aansluiten bij de sleutelfactoren voor duurzame en inclusieve groei in partnerlanden, waardoor de onderliggende oorzaken van armoede worden aangepakt en aanzienlijke meerwaarde wordt toegevoegd aan onze ontwikkelingssamenwerking. Uw bijdrage aan dit debat zal daarbij mijns inziens zoals gewoonlijk van cruciaal belang zijn.</p>
      <p sl="en">Ik wil mevrouw Figueiredo bedanken voor haar verslag over stelsels voor een minimuminkomen. Centraal in haar verslag staat het grondrecht van personen op financiële middelen die toereikend zijn om een menswaardig bestaan te leiden. Dit recht is verankerd in het Handvest van de grondrechten van de Europese Unie. Het heeft de Commissie in het recente verleden aangezet tot verschillende initiatieven op het gebied van actieve inclusie, in het bijzonder de aanbeveling van de Commissie over actieve inclusie in 2008, die werd gesteund door het Parlement en de Raad. De aanbeveling bevat geïntegreerde actieve-inclusiestrategieën die gebaseerd zijn op drie pijlers, namelijk inclusieve arbeidsmarkten, toegang tot hoogwaardige diensten en passende inkomenssteun. De Commissie is dan ook ingenomen met dit verslag.</p>
      <p sl="en">Tegelijkertijd respecteren wij ten volle de bevoegdheden van de lidstaten met betrekking tot de structuur en het functioneren van socialezekerheidsstelsels in het algemeen en stelsels voor een minimuminkomen in het bijzonder. Een toereikend inkomen is een essentieel onderdeel bij de strijd tegen de armoede voor mensen die niet in staat zijn te werken. Het vormt een noodzakelijke aanvulling op inclusieve arbeidsmarkten om mensen die kunnen werken voor armoede te behoeden.</p>
      <p sl="en">De verslag bevestigt terecht nog eens het grondbeginsel van de inkomenssteun, die niet alleen toereikend moet zijn maar mensen ook moet stimuleren. De lidstaten treffen momenteel budgettaire consolidatiemaatregelen om de houdbaarheid van de openbare financiën op de lange termijn te garanderen. De Commissie deelt de mening dat bij deze maatregelen rekening moet worden gehouden met de noodzaak de meest kwetsbare leden van de maatschappij te beschermen.</p>
      <p sl="en">De Europese Commissie zal eind dit jaar een Europees platform tegen armoede presenteren, met daarin concrete maatregelen om de lidstaten te helpen de doelstelling om tot 2020 tenminste 20 miljoen Europese burgers uit de armoede te halen, te realiseren.</p>
    </intervention>
    <intervention id="2-116" speaker_id="4466" name="Ilda FIGUEIREDO" is_mep="True" mode="spoken" role="rapporteur" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Mevrouw de Voorzitter, armoede en sociale uitsluiting zijn schendingen van de menselijke waardigheid en de fundamentele mensenrechten maar nu we al een goed eind gevorderd zijn in het Europees jaar van de bestrijding van armoede en sociale uitsluiting lopen we het risico een triest record te vestigen van het aantal mensen dat in armoede leeft.</p>
      <p sl="pt">Er is sprake van een schandalige achteruitgang in dit rijke Europa waar de winsten van de financiële sector en de economische groepen blijven stijgen en wegvloeien naar belastingparadijzen. De golf van verontwaardiging van miljoenen werknemers, vrouwen en jongeren – die het slachtoffer zijn van kortingen op hun loon en van onzeker en slecht betaald werk – en van werklozen en gepensioneerden met schamele pensioenen, zwelt aan.</p>
      <p sl="pt">Volgens Eurostat werden eind 2008 zelfs na sociale overdrachten nog 85 miljoen mensen met armoede bedreigd. Die situatie kan er alleen maar veel slechter op geworden zijn door de verscherping van het communautaire neoliberale beleid en de zogenaamde bezuinigingsmaatregelen die in een aantal lidstaten worden genomen. Lonen worden gekort, openbare diensten als gezondheidszorg en onderwijs beperkt, sociale uitkeringen verminderd en belastingen op eerste levensbehoeften, waaronder levensmiddelen, verhoogd. Dat gebeurt nu in Portugal, terwijl dergelijke maatregelen eerder in Griekenland, Ierland en andere landen zijn genomen.</p>
      <p sl="pt">Het is onaanvaardbaar dat de Commissie en de Raad druk blijven uitoefenen op lidstaten op grond van de irrationele criteria van het Stabiliteits- en groeipact, waardoor er slechts oog is voor financiële en niet voor sociale kwesties. Alle overheidssteun is naar de banken en het financiële stelsel gegaan en de mensen zijn vergeten. Kwalijker nog is dat arbeiders en andere armlastige bevolkingsgroepen nu verplicht worden met spoed de overheidssteun te betalen die de regeringen aan de banken hebben gegeven met steun van de leiders van de Europese Unie en bijval van de financiële groepen.</p>
      <p sl="pt">Daarom moeten we het beleid veranderen om het hoofd te bieden aan armoede en sociale uitsluiting, zoals miljoenen demonstranten met hun strijd overal in Europa, ook hier in Straatsburg, eisen.</p>
      <p sl="pt">De doelstellingen en leidinggevende beginselen van het Europees jaar van de bestrijding van armoede en sociale uitsluiting mogen niet beperkt blijven tot woorden die met de wind zijn meegevoerd. De toezegging van de Europese Unie om de millenniumdoelstellingen voor ontwikkeling van de Verenigde Naties te realiseren mogen we niet vergeten.</p>
      <p sl="pt">Het beleid dient gericht te zijn op de erkenning van rechten en het delen van verantwoordelijkheden, cohesie te bevorderen en de participatie van mensen die met armoede bedreigd worden of in armoede leven te stimuleren. Het moet eveneens zorgen voor concrete maatregelen en de uitvoering ervan om op doeltreffende wijze armoede te voorkomen en uit te roeien en daklozen en immigranten te integreren zonder de gehandicapten te vergeten en de toekomst van jongeren en kinderen in gevaar te brengen.</p>
      <p sl="pt">Helaas beperkt de EU 2020-strategie zich tot het aangeven van de uitweg uit de armoede voor 20 miljoen mensen voor eind 2020. Dat is een stap achteruit in vergelijking met de oorspronkelijke doelstellingen van de zogenaamde Lissabonstrategie.</p>
      <p sl="pt">Armoede en sociale uitsluiting zijn een probleem met meerdere dimensies. Daarom moet het macro-economische beleid ook een sociaal element bevatten als integraal bestanddeel van de strategie om uit de crisis te geraken. Met het oog daarop moeten we de prioriteiten en het beleid bijstellen, waarbij ik met name denk aan het monetair beleid, met inbegrip van het Stabiliteits- en groeipact, het begrotings- en het fiscale beleid, het mededingingsbeleid en het internemarktbeleid. We dienen prioriteit te geven aan economische en sociale cohesie en verdediging van de mensenrechten. Dat veronderstelt op zijn minst een evenwicht tussen het economische, het werkgelegenheids-, het sociale en het milieubeleid en een rechtvaardige verdeling van rijkdom en inkomen.</p>
      <p sl="pt">In dat kader kan het minimuminkomen een doeltreffend instrument zijn om mensen zekerheid te garanderen en de gevolgen van uitsluiting en werkloosheid te verminderen. Met een dergelijke regeling kunnen we de toegang tot fatsoenlijk werk steunen en de strijd aangaan met onzekere banen en schamele lonen waardoor het percentage arme werknemers stijgt. Regelingen voor het minimuminkomen vervullen een belangrijke rol bij de inkomensverdeling en zijn een waarborg voor solidariteit en sociale rechtvaardigheid, met name in tijden van crisis. De regeling functioneert als een sociale stabilisator en heeft een anticyclisch effect door extra inkomen te genereren waarmee de vraag en de consumptie op de interne markt gestimuleerd worden en de recessie wordt bestreden.</p>
      <p sl="pt">Daarom moet een regeling voor het minimuminkomen waarmee minimaal 60 procent van het mediane inkomen in elke lidstaat is gegarandeerd een integraal bestanddeel zijn van een strategie die gericht is op sociale integratie. Die strategie moet gestoeld zijn op algemeen beleid maar ook op specifieke maatregelen voor de kwetsbaarste groepen in de samenleving. Daarbij denk ik aan huisvesting, gezondheidszorg, onderwijs en opleiding en sociale diensten. Daarmee kunnen we mensen helpen om uit de armoede te geraken, zorgen voor sociale insluiting en iedereen die daarvoor de mogelijkheid heeft laten toetreden tot de arbeidsmarkt. Dat moet op een waardige wijze gebeuren zonder in moderne slavernij te vervallen. Helaas zijn miljoenen werknemers, vooral vrouwen en jongeren, het slachtoffer van dit onzekere en slecht betaalde werk.</p>
      <p sl="pt">Dat is de uitdaging voor de Commissie: presenteer een initiatief en een actieplan voor het minimumloon met als doel kinderen, jongeren, volwassenen en bejaarden uit de armoede te halen en ze het pad van sociale vooruitgang op te sturen.</p>
    </intervention>
    <intervention id="2-118" speaker_id="96819" name="Licia RONZULLI" is_mep="True" mode="spoken" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">namens de PPE-Fractie . – Mevrouw de Voorzitter, dames en heren, de gegevens over de armoede in de wereld zijn alarmerend, deprimerend en meedogenloos. Steeds meer mensen leven onder de armoedegrens, net zoals de kloof tussen degenen die in misère leven en degenen die een hoge levensstandaard genieten, almaar groter wordt.</p>
      <p sl="it">Volgens het laatste VN-rapport over de staat van de steden in de wereld leven vandaag de dag 827 miljoen mensen in sloppenwijken en zal dit aantal gemiddeld met zes miljoen per jaar toenemen. Zoals eerder al is benadrukt, heeft ook Europa hiermee te maken: vandaag de dag leven bijna tachtig miljoen Europese burgers in armoede – 16 procent van de bevolking van de Unie – waaronder ruim negentien miljoen kinderen.</p>
      <p sl="it">2010 is uitgeroepen tot het Europees Jaar van de bestrijding van armoede en sociale uitsluiting, en tegen die achtergrond debatteren wij vandaag over dit verslag. Ik heb mij ervoor ingezet dat in de definitieve tekst een aantal aspecten werd geanalyseerd die ik van fundamenteel belang acht, en ik dank mevrouw Figueiredo daarvoor. De recente economische crisis heeft geleid tot een stijging van de werkloosheid. Helaas zijn vrouwen wederom het zwaarst getroffen. Armoedebestrijding begint bij beleid dat de werkgelegenheid stimuleert, met name de werkgelegenheid van vrouwen en jongeren.</p>
      <p sl="it">Iedereen zou over genoeg geld moeten kunnen beschikken om zichzelf een waardige levensstandaard te kunnen verzekeren. Het is een feit dat het minimumloon een belangrijke rol kan spelen bij de armoedebestrijding, omdat iedereen daarmee de kans krijgt om actief deel te nemen aan het sociale, culturele en politieke leven. De lidstaten moeten echter zelf kunnen beslissen of zij een minimumloon instellen; hierover moet niet op het niveau van de Unie worden besloten.</p>
      <p sl="it">Om werkelijke sociale integratie te bewerkstelligen en achteruitgang en armoede te bestrijden kunnen we niet volstaan met maatregelen op het gebied van de sociale zekerheid, maar moeten we ambitieuzere doelstellingen nastreven. Laten wij ons daarom inzetten voor betere structurele hervormingen en laten wij werken aan een daadkrachtiger werkgelegenheidsbeleid waarmee de zwakste groepen in de samenleving ertoe worden gestimuleerd toe te treden tot de arbeidsmarkt.</p>
    </intervention>
    <intervention id="2-120" speaker_id="28174" name="Thijs BERMAN" is_mep="True" mode="spoken" nationality="Netherlands" birth_date="26-09-1957" birth_place="Coevorden" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">namens de S&amp;D-Fractie . – Voorzitter, collega Figueiredo heeft het uitstekend gezegd, en ik wil er alleen iets aan toevoegen. De EU is gebaseerd op het besef dat welvaart voor de grootst mogelijke groep een garantie is voor economische ontwikkeling voor alle Europeanen. Dankzij de open markt, maar ook dankzij structuursubsidies, dankzij de herverdeling van welvaart stijgt het levenspeil van de lidstaten in Oost- en Midden-Europa, en oudere lidstaten profiteren daarvan. Elke Europeaan heeft recht op een behoorlijk bestaan, elke wereldburger heeft dat ook.</p>
      <p sl="nl">Armoedebestrijding staat daarom in het Verdrag van Lissabon. De millenniumdoelen moeten gehaald worden, en precies zoals we dat bij nieuwe lidstaten doen, kan dat ook wereldwijd. Arme landen worden welvarender door het respect voor de rechtsstaat, waardoor bedrijven durven te investeren, omdat hun contracten veilig zijn. Wereldwijde herverdeling van welvaart leidt tot het afnemen van sociale spanningen, vermindert de kans op geweld en vluchtelingenstromen, vergroot onze afzetmogelijkheden.</p>
      <p sl="nl">Het is daarom onbegrijpelijk dat er lidstaten zijn en regeringen, zoals in Nederland, mijn eigen land, die nu aan de ontwikkelingsbegroting tornen en ook aan deze doelen willen tornen. In een verkeerd begrepen, kortzichtig eigenbelang. Armoedebestrijding moet de prioriteit van de EU blijven.</p>
    </intervention>
    <intervention id="2-122" speaker_id="4541" name="Elizabeth LYNNE" is_mep="True" mode="spoken" nationality="United Kingdom" birth_date="22-01-1948" birth_place="Woking" p_group="Group of the Alliance of Liberals and Democrats for Europe" m_state="GB">
      <p sl="en">namens de ALDE-Fractie . – Mevrouw de Voorzitter, naar mijn mening is het verslag over het minimuminkomen dat wij in de Commissie werkgelegenheid en sociale zaken hebben goedgekeurd de beste aanpak en zal het ook heel brede steun krijgen. Daarom vraag ik u dringend de amendementen 1 en 2 te verwerpen.</p>
      <p sl="en">Ik ben altijd een enthousiast voorstander geweest van een minimuminkomen in alle lidstaten, en dat heb ik ook in alle verslagen die ik ooit over sociale inclusie heb opgesteld, opgeschreven, maar ik geloof dat we dit het beste kunnen bereiken door de uitwisseling van beste praktijken. Als we dit via wetgeving proberen te bereiken, zullen we er mijns inziens niet in slagen om iedereen mee te krijgen, en zullen we dus niet bereiken wat we allemaal willen, namelijk een waardige levensstandaard voor iedereen, mensen uit de armoede halen en voorkomen dat mensen dakloos worden.</p>
      <p sl="en">In het verslag van de Commissie werkgelegenheid zeggen we ook dat de meest doeltreffende weg uit de armoede is door ervoor te zorgen dat iedereen toegang heeft tot de arbeidsmarkt. Eén manier om dat te bereiken is te zorgen voor een daadwerkelijke uitvoering van de werkgelegenheidsrichtlijn in alle lidstaten. Bij de opstelling van beleid inzake armoede en sociale inclusie moeten we luisteren naar de mensen die het direct betreft, met andere woorden naar de mensen die zelf in armoede leven en geen dak boven hun hoofd hebben. Wij moeten ervoor zorgen dat de lidstaten hun doelstellingen voor het terugdringen van de armoede, zoals geformuleerd in de EU 2020-strategie, realiseren.</p>
      <p sl="en">Ik wil er in dit debat ook op wijzen dat we het hebben over een minimuminkomen, met andere woorden over werkloosheidsuitkeringen, en niet over lonen.</p>
    </intervention>
    <intervention id="2-124" speaker_id="96868" name="Karima DELLI" is_mep="True" mode="spoken" nationality="France" birth_date="04-03-1979" birth_place="Roubaix" m_state="FR">
      <p sl="fr">namens de Verts/ALE-Fractie . – Mevrouw de Voorzitter, dames en heren, er zijn 80 miljoen armen in Europa, meer dan 5 miljoen daklozen, miljoenen mensen die in erbarmelijke omstandigheden zijn gehuisvest, een op de vijf kinderen leeft in armoede, en wat zien we aan de andere kant? Het aantal miljardairs vertoont een stijgende lijn.</p>
      <p sl="fr">Op 17 oktober was het de Werelddag van verzet tegen armoede en het Europees Jaar van de bestrijding van armoede en sociale uitsluiting is bijna om. Welke balans kunnen wij daarvan opmaken? Welke concrete oplossingen heeft Europa aangedragen voor de belangrijkste slachtoffers van een crisis waarvoor zij niet verantwoordelijk zijn? Welke hoop bieden wij aan onze generatie, deze Europese generatie die zwaar te lijden heeft onder werkloosheid, onzekerheid en uitsluiting, de jongeren die Europa wantrouwen, die veel van Europa en dus van u verwachten?</p>
      <p sl="fr">Wij hebben de plicht om in te spelen op hun dagelijkse zorgen en hun angst voor de toekomst. De strategie van Lissabon ter uitroeiing van armoede is op niets uitgelopen. We mogen niet meer aan de zijlijn blijven toekijken. Het is te laat voor mooie woorden en holle frasen. Het is nu tijd om durf en politieke moed aan de dag te leggen. Alle organisaties die werken met personen in armoede vragen dit al 20 jaar, zoals ATD Fourth World, het "European Anti-poverty Network" (EAPN), de "European Federation of National Organisations Working with the Homeless" (FEANTSA) en Emmaüs Europe!</p>
      <p sl="fr">Daarom verzoeken wij de Commissie om een kaderrichtlijn op te stellen tot vaststelling van een adequaat minimuminkomen. In deze kaderrichtlijn moet worden vastgelegd wanneer men in aanmerking komt voor een toereikend minimuminkomen en dit krijgt uitgekeerd, zodat ieder kind, iedere volwassene en iedere oudere die in armoede leeft, uit deze situatie kan komen en zo een onvervreemdbaar recht op een waardig leven wordt gewaarborgd.</p>
      <p sl="fr">Dames en heren, we hebben geen tijd meer te verliezen, we moeten nu tot actie overgaan. Samen moeten we een einde maken aan het onverdraaglijke schandaal van duurzame armoede! Armoede, een einde aan de armoede: dit moet niet slechts een slogan zijn. Het is een werkelijkheid en hopelijk kunnen we deze strijd gezamenlijk aangaan.</p>
    </intervention>
    <intervention id="2-126" speaker_id="4556" name="Nirj DEVA" is_mep="True" mode="spoken" nationality="United Kingdom" birth_date="11-05-1948" birth_place="Colombo " p_group="European Conservatives and Reformists Group" m_state="GB">
      <p sl="en">namens de ECR-Fractie . – Mevrouw de Voorzitter, ik vind dit debat tamelijk ridicuul, bijna lachwekkend. Ik heb nu verschillende toespraken gehoord en wij hebben het gehad over de uitroeiing van armoede zonder ook maar één keer te vermelden hoe we meer rijkdom kunnen scheppen. Je kunt de armoede niet uitroeien zonder rijkdom te scheppen, anders doe je niets anders dan wat je hebt gewoon op een andere manier te verdelen, in plaats van nieuwe rijkdom te scheppen.</p>
      <p sl="en">Internationaal gezien komt er 880 miljard euro uit de ontwikkelingslanden via allerlei vormen van corruptie en andere activiteiten die nergens in de boeken terug te vinden is, waarover geen belasting wordt betaald en die niet op rekeningen van fatsoenlijke banken wordt gestort. Dit is een grof schandaal in de financiële wereld rond het internationale ontwikkelingswerk. Met die 880 miljard euro moet rijkdom worden gecreëerd in de ontwikkelingslanden.</p>
      <p sl="en">In Europa neemt de armoede toe door een overvloed aan regels tegen het scheppen van rijkdom, terwijl de problemen nu uit India en China komen. Hier moet verandering in komen.</p>
    </intervention>
    <intervention id="2-128" speaker_id="28248" name="Gabriele ZIMMER" is_mep="True" mode="spoken" nationality="Germany" birth_date="07-05-1955" birth_place="Berlin" p_group="Confederal Group of the European United Left - Nordic Green Left" m_state="DE">
      <p sl="de">namens de GUE/NGL-Fractie . – Mevrouw de Voorzitter, in de vergadering van vandaag over het onderwerp armoede richten we ons bewust op het verband tussen wereldwijde armoede en armoede in de lidstaten van de Europese Unie. Honderdduizenden mensen hebben dit echter al voor ons gedaan. De afgelopen weken en maanden zijn ze steeds vaker de straat opgegaan om dit te eisen en de Global Action Day is bewust gehouden in de buurt van de conferentie van de Verenigde Naties over de millenniumdoelstellingen.</p>
      <p sl="de">In tegenstelling tot deze mensen blijven wij als Europese instellingen echter vaag en inconsequent in al onze strategieën en we creëren randvoorwaarden die op hun beurt de strijd tegen armoede belemmeren. Het Verdrag van Lissabon en ook de EU 2020-strategie hebben de armoededoelstellingen de facto geëlimineerd. Diverse lidstaten van de Europese Unie gebruiken de oproep tot duurzaamheid van de overheidsfinanciën als rechtvaardiging voor de afbraak van sociale diensten en voor herschikkingen door te bezuinigen op de gezondheidszorg en de pensioenen, door te bezuinigen op instrumenten voor arbeidsmarktbeleid en diensten voor werklozen en voor kinderen en gezinnen. We doen dit zelf in onze EU-lidstaten, en in deze vergadering doen we alsof we er alleen maar campagne voor moeten voeren dat mensen in armoede niet langer worden uitgesloten. We doen dit zelf door onze beleidsmethoden.</p>
      <p sl="de">Ik wil erop wijzen dat de EU 2020-strategie en de duurzaamheidsstrategie van de Europese Unie in tegenspraak zijn met elkaar en het zo onmogelijk maken om armoede in de wereld te bestrijden.</p>
    </intervention>
    <intervention id="2-130" speaker_id="28493" name="Derek Roland CLARK" is_mep="True" mode="spoken" nationality="United Kingdom" birth_date="10-10-1933" birth_place="Bristol" p_group="Europe of freedom and democracy Group" m_state="GB">
      <p sl="en">namens EFD-Fractie . – Mevrouw de Voorzitter, de armoede, en in het bijzonder het aantal mensen dat door armoede wordt bedreigd, nam toe naarmate de EU groeide. Met iedere nieuwe lidstaat werd het probleem groter. Het ligt dus nogal voor de hand hoe we een verdere toename kunnen voorkomen.</p>
      <p sl="en">Een van uw antwoorden is de invoering van een minimuminkomen. Ik ben voor een minimumloon, maar alleen als dat door iedere lidstaat voor zichzelf wordt vastgesteld. Een minimumloon voor de hele EU zou een sterk vertekend beeld geven van het probleem. Zo moeten bijvoorbeeld de kosten van verwarming in Scandinavië voor alle inkomensgroepen wel hoger zijn dan in Zuid-Europa.</p>
      <p sl="en">Ik ben tegen een minimuminkomen omdat dat betekent dat overheidsgeld wordt gebruikt om lage lonen aan te vullen, dus hogere belastingen in een tijd van economische crisis. Hoe voorkom je dat sommige werkgevers minder betalen dan ze zouden kunnen omdat ze weten dat het loon wel zal worden aangevuld door het uitkeringsstelsel? Antwoord: meer regels en bureaucratie voor bedrijven, en dat drukt het zwaarst op de mkb’s, die tezamen emplooi geven aan de helft van de beroepsbevolking.</p>
      <p sl="en">En natuurlijk zal een voor de hele EU geharmoniseerd minimuminkomen worden gevolgd door een geharmoniseerd belastingstelsel, waardoor alle burgers worden gereduceerd tot een grijze, vormloze massa, ontdaan van Europa’s allermooiste eigenschap, namelijk diversiteit.</p>
    </intervention>
    <intervention id="2-132" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Mevrouw de Voorzitter, het is verontrustend dat duizenden mensen in de EU op de armoedegrens leven ondanks het feit dat ze een vaste baan hebben. In het licht daarvan zijn pogingen om een behoorlijk minimumloon vast te stellen zeer toe te juichen. Een minimumloon heeft echter alleen zin wanneer het gecombineerd wordt met aanvullende maatregelen. Een geïsoleerd debat zou kunnen leiden tot verzwakking van Europa als vestigingsplaats voor bedrijven en tot een toename van het aantal werklozen. Uiteindelijk kunnen kleine en middelgrote ondernemingen zich een wettelijk vastgesteld minimumloon niet veroorloven als de belastingdruk hetzelfde blijft, en natuurlijk brengen hogere lonen ook het risico met zich mee dat goederen en diensten duurder worden. Dat zou de inflatiespiraal weer in gang zetten.</p>
      <p sl="de">De focus moet daarom gericht zijn op ontlasting van de arbeidsfactor. Arbeid moet weer lonend zijn voor EU-burgers. Een minimumloon is zeker een goed idee, maar het moet deel uitmaken van een zinvol totaalpakket met belastingverlichting voor werknemers en ook voor de kleine en middelgrote ondernemingen in Europa.</p>
    </intervention>
    <intervention id="2-984" speaker_id="38596" name="Elisabeth MORIN-CHARTIER" is_mep="True" mode="spoken" nationality="France" birth_date="10-10-1947" birth_place="Ceaux-en-Couhé" p_group="Group of the European People's Party (Christian Democrats)" m_state="FR">
      <p sl="fr">Mevrouw de Voorzitter, de uitroeiing van armoede is inderdaad een millenniumdoelstelling voor ontwikkeling, maar ook een Europese doelstelling in Europa.</p>
      <p sl="fr">Wij hebben in Europa wereldwijd gezien de hoogste gemiddelde levensstandaard, maar nergens anders ter wereld gaapt er een zo grote kloof tussen groepen als binnen onze Europese samenleving en tussen Europa en Afrika. Nergens ter wereld is het verschil in levensstandaard zo enorm. Het is dan ook onze taak om deze verschillen terug te brengen.</p>
      <p sl="fr">Te veel Europeanen zijn verstoken van het recht op een voedzame maaltijd eens in de twee dagen. Te veel kinderen leven in armoede en vervallen door gezondheidsproblemen en onderwijsachterstanden in duurzame armoede. Te veel vrouwen hebben te kampen met loonverschillen, hebben geen toegang tot werk, hebben werk zonder enige zekerheid, en ook daar is onderwijs de enige manier om hen weer een plaats te bieden in onze samenleving en uit de armoede te halen. Te veel ouderen, en weer vaak vrouwen, hebben in de loop van hun arbeidsleven achterstanden opgelopen wat fatsoenlijk werk en loon betreft.</p>
      <p sl="fr">Op het platteland leven te veel mensen in armoede. Veel van onze maatregelen ter bestrijding van armoede zijn bedoeld voor stedelijke gebieden. Ook in plattelandsgebieden moeten wij echter een bijdrage leveren aan de bestrijding van armoede.</p>
      <p sl="fr">Ik dring dan ook met klem aan op de bestrijding van armoede …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-136" speaker_id="97125" name="Frédéric DAERDEN" is_mep="True" mode="spoken" nationality="Belgium" birth_date="11-01-1970" birth_place="Montegnée" p_group="Group of the Progressive Alliance of Socialists and Democrats in the European Parliament" m_state="BE">
      <p sl="fr">Mevrouw de Voorzitter, dames en heren, deze dag in het Parlement staat grotendeels in het teken van de bestrijding van armoede in de wereld. Dat is belangrijk, maar zoals mevrouw Figueiredo heeft gesteld, is armoede ook in Europa nog te zeer aanwezig. De strijd tegen armoede vormt één van de prioriteiten van de 2020-strategie. Het is weliswaar een goede zaak om doelstellingen vast te leggen, en deze hadden overigens ambitieuzer moeten zijn, maar nog beter is om hiervoor de benodigde middelen in te zetten. Een adequaat minimuminkomen voor iedereen is duidelijk een van deze middelen.</p>
      <p sl="fr">Het uitstekende verslag van onze collega is zinvol voor deze strijd en is een ware stap vooruit. Maar zonder wetgevingsinitiatief van de Commissie, die deze rol van het minimuminkomen overigens erkent, vrezen wij dat de lidstaten geen concrete invulling zullen geven aan onze wens om armoede uit te bannen. Daarom moet dit verslag worden aangevuld met een kaderrichtlijn waarin nationale praktijken worden meegenomen.</p>
    </intervention>
    <intervention id="2-138" speaker_id="840" name="Charles GOERENS" is_mep="True" mode="spoken" nationality="Luxembourg" birth_date="06-02-1952" birth_place="Ettelbruck" m_state="LU">
      <p sl="fr">Mevrouw de Voorzitter, dames en heren, in het kader van dit debat tekenen zich in mijn ogen drie constateringen af.</p>
      <p sl="fr">Ten eerste is de ongelijkheid binnen landen door de globalisering toegenomen, maar is zij tussen landen onderling afgenomen, zoals blijkt uit het succes van opkomende landen. Hierop is ook gewezen door een deskundige van het Internationaal Monetair Fonds tijdens de gezamenlijke conferentie van het IMF en de Internationale Arbeidsorganisatie in Oslo.</p>
      <p sl="fr">Er zijn weliswaar nog grote verschillen tussen landen, maar het zou onjuist zijn om de aanhoudende armoede enkel en alleen toe te schrijven aan de globalisering voor wat betreft de ongelijkheden binnen onze landen.</p>
      <p sl="fr">Mijn tweede constatering is dat Europa in een zeer specifieke situatie verkeert. De EU is namelijk de enige economische ruimte die de afgelopen drie decennia te maken heeft gehad met massawerkloosheid, zoals is uiteengezet door professor Fitoussi.</p>
      <p sl="fr">De 2020-strategie biedt weliswaar interessante perspectieven voor de bestrijding van de structurele werkloosheid, maar voor het bezweren van de huidige crisis moet de Europese Unie wegen zoeken waarmee de werkgelegenheid kan worden verbeterd.</p>
      <p sl="fr">Velen van ons zijn van oordeel dat de doelstelling van terugdringing van armoede wel eens een illusie kan blijken als de aandacht alleen uitgaat naar sanering van de overheidsfinanciën.</p>
      <p sl="fr">Mijn derde opmerking is dat onze aanpak van de armoedebestrijding niet alleen een internationale dimensie moet hebben maar ook naar buiten gericht moet zijn. Met duurzame ontwikkeling in het achterhoofd kunnen we niet meer het ene boven het andere stellen. De Malthusiaanse benadering, die tot strekking heeft dat wat wordt uitgegeven uit naam van solidariteit eenvoudigweg …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-140" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">Mevrouw de Voorzitter, ik denk dat wij allemaal doordrongen zijn van het belang van stelsels voor een minimuminkomen in de Europese Unie, hoewel nog niet alle lidstaten over zo’n stelsel beschikken. We weten ook dat de effectiviteit van deze stelsels sterk uiteenloopt, dat een heldere grondslag voor de uitkeringen vaak ontbreekt en dat de uitkeringen niet noodzakelijkerwijs gelijke tred houden met de stijgende kosten. In sommige lidstaten komen de stelsels zeer slecht van de grond, waardoor mensen niet krijgen waarop ze recht hebben, en sommige lidstaten hanteren bovendien een maximale duur voor de uitkeringen, wat nogal bizar lijkt voor iets dat is bedoeld als vangnet.</p>
      <p sl="en">Ik ben stellig van mening dat er in de Europese Unie een gemeenschappelijk kader moet komen dat voorziet in duidelijke richtsnoeren voor de realisatie van deze stelsels en in een duidelijke methodologie om ermee te werken. We willen zeker niet zeggen dat alle lidstaten vergelijkbare bedragen moeten uitkeren, en als dit telkens weer wordt gezegd wordt daarmee een ernstige misvatting in stand gehouden. We moeten deze stelsels zo opzetten dat iedereen in de EU een waardig leven kan leiden.</p>
    </intervention>
    <intervention id="2-142" speaker_id="96786" name="Tadeusz CYMAŃSKI" is_mep="True" mode="spoken" nationality="Poland" birth_date="06-06-1955" birth_place="Nowy Staw" p_group="European Conservatives and Reformists Group" m_state="PL">
      <p sl="pl">We houden dit debat over armoede tijdens het Europees Jaar van de bestrijding van armoede en sociale uitsluiting. Het is belangrijk dat onze inspanningen en ook die van de overheden en niet-gouvernementele organisaties een blijvend karakter hebben en niet alleen gebaseerd zijn op campagnes en propaganda. Van alle in het verslag voorgestelde maatregelen is het voorstel om het minimuminkomen te bepalen in verhouding tot het gemiddelde inkomen zeer belangrijk. Er bestaan verschillende oorzaken voor armoede. Vaak houdt het verband met een afwijkende levensstijl en sociale uitsluiting. Bijzonder frappant en erg beschamend is echter het feit dat armoede voorkomt onder werkende mensen, en zelfs onder mensen die geen of maar weinig kinderen hebben. Een dergelijke situatie is onaanvaardbaar en daarom moeten de Commissie en het Parlement buitengewoon effectieve, consequente en vastberaden stappen ondernemen. We schieten op verschillende continenten mensen te hulp en bieden humanitaire hulp bij natuurrampen, maar zouden eerst het goede voorbeeld moeten geven door onze solidariteit te tonen aan de Europese burgers die getroffen worden door armoede.</p>
    </intervention>
    <intervention id="2-144" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">Mevrouw de Voorzitter, mijnheer de commissaris, ik wilde wijzen op een vraagstuk waarvoor preventief beleid nodig is, als wij willen voorkomen dat er een nieuwe generatie van “nouveaux pauvres” in Europa ontstaat. Uit recent onderzoek is namelijk gebleken dat er een groot verschil bestaat tussen het loon van werknemers en het pensioen dat zij later krijgen. Met een dergelijk pensioen komt iemand onvermijdelijk in de groep van nouveaux pauvres terecht. Dit is de zogenaamde pensioenkloof. Op pan-Europese schaal moeten de werknemers jaarlijks twee miljard euro sparen als ze dit gat in hun pensioenvoorziening willen opvullen en zichzelf een waardig leven willen verzekeren als ze met pensioen gaan.</p>
      <p sl="el">Met deze opmerkingen wilde ik uw aandacht vestigen op dit enorme probleem. Miljoenen Europese gepensioneerden – de nouveaux pauvres van Europa – zijn hier nu al mee geconfronteerd.</p>
    </intervention>
    <intervention id="2-146" speaker_id="96682" name="Sari ESSAYAH" is_mep="True" mode="spoken" nationality="Finland" birth_date="21-02-1967" birth_place="Haukivuori" p_group="Group of the European People's Party (Christian Democrats)" m_state="FI">
      <p sl="fi">Mevrouw de Voorzitter, het verslag over het minimuminkomen is een goede weergave van het uitvoerige debat dat wij in de Commissie werkgelegenheid en sociale zaken hebben gevoerd over de bestrijding van armoede en uitsluiting. Het mag dan wel het Europees Jaar van de bestrijding van armoede en sociale uitsluiting zijn, toch nemen door de economische crisis werkloosheid en sociale tegenspoed nog steeds toe in veel lidstaten.</p>
      <p sl="fi">De Europese armoede kenmerkt zich vooral door kinderarmoede, toenemende jeugdwerkloosheid, de zwakkere positie van vrouwen op de arbeidsmarkt, de uitsluiting van immigranten, de status van etnische minderheden zoals de Roma en de netelige positie van werklozen die de pensioengerechtigde leeftijd naderen. Armoedebestrijding is een van de belangrijkste doelen van de EU 2020-strategie en de wens bestaat om die te realiseren door middel van kwantitatieve doelstellingen die bindend zijn voor de lidstaten. Dat is ook nodig, want de armoedebestrijding in het afgelopen decennium heeft zo goed als geen resultaten opgeleverd.</p>
      <p sl="fi">De meerderheid in onze commissie besloot uiteindelijk voor te stellen dat de lidstaten een minimuminkomen moeten vaststellen van 60 procent van hun mediane inkomen. Een aantal leden eiste zelfs een kaderwet met betrekking tot het minimuminkomen. Ik ben geen voorstander van wijziging van de wetgeving, omdat er bij de vaststelling van een minimuminkomen geen rekening wordt gehouden met de verschillende structuren van de socialezekerheidsstelsels in de lidstaten. In sommige lidstaten maken verschillende getrapte, inkomensafhankelijke sociale diensten en met belastinggeld gefinancierde universele diensten ook deel uit van het socialezekerheidsstelsel. Het vraagstuk van het minimuminkomen moet daarom worden benaderd met inachtneming van het subsidiariteitsbeginsel in de lidstaten en er moeten oplossingen worden gezocht door middel van uitwisseling van de beste praktijken.</p>
    </intervention>
    <intervention id="2-148" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mevrouw de Voorzitter, mijnheer Chastel, commissarissen, na 17 oktober, de Werelddag van verzet tegen armoede, in dit Jaar van de bestrijding van armoede en sociale uitsluiting, weten we dat de Europese Unie in 2007, vóór de crisis, 17 procent armen telde. We weten niet wat het huidige percentage is, maar we weten allen dat het hoog is en we kunnen zo'n situatie niet accepteren.</p>
      <p sl="fr">Als we ons aan onze afspraken houden, als we geloven in de grondrechten die we hebben aangenomen, in artikel 1 van het Handvest, waarin is vastgelegd dat iedereen recht heeft op waardigheid, in het Verdrag van Lissabon waarin de bestrijding van sociale uitsluiting is verankerd als doelstelling van de Europese Unie, in de strategie voor 2020, waarvan de bestrijding van armoede een van de belangrijkste doelstellingen is, en we nooit de middelen definiëren waarmee een dergelijke strategie ten uitvoer moet worden gelegd, stevenen we af op een echec en zullen we desillusie creëren bij onze burgers.</p>
      <p sl="fr">We moeten een wetgevingsinitiatief ontplooien voor een minimuminkomen en de financiering organiseren …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-150" speaker_id="28122" name="David CASA" is_mep="True" mode="spoken" nationality="Malta" birth_date="16-11-1968" birth_place="Valletta" m_state="MT">
      <p sl="mt">Zoals reeds gezegd neemt het onderwerp armoede een belangrijke plaats in op onze agenda. We zijn allemaal bekend met de statistieken, de percentages en de retoriek over dit onderwerp; het feit dat zoveel burgers onder de armoedegrens leven is een ernstige zaak die zonder dralen moet worden aangepakt. Het is prachtig als men armoede kan bestrijden door meer werkgelegenheid te scheppen en de introductie te stimuleren van structuren die ons helpen ons doel te bereiken. Dit omvat onder meer een plan om Europese burgers te helpen de benodigde opleidingen te krijgen waarmee ze banen kunnen vinden die de moeite waard zijn. We moeten ook de nodige fondsen hebben om die landen te steunen die op dit vlak nog achter lopen, zodat ook zij deze doelen kunnen realiseren. Het is daarom duidelijk dat we zoveel mogelijk mensen moeten stimuleren de arbeidsmarkt te betreden, vrouwen in het bijzonder. Dit verslag bevat een grondige evaluatie van de situatie en ik wil op deze plek de rapporteur graag hartelijk bedanken voor en complimenteren met haar zeer nuttige werk. We moeten er echter wel voor waken niet in het wilde weg actie te gaan ondernemen, want de bepalingen in het Verdrag inzake het subsidiariteitsbeginsel moeten nog wel steeds geëerbiedigd worden. Een eenvormige aanpak voor heel Europa is geen praktische oplossing. Bovendien beschikken we nog niet over de benodigde rechtsgrondslag, zoals vereist door het Verdrag. De lidstaten moeten daarom deze vereisten zelf en ongehinderd naar eigen behoeften reguleren.</p>
    </intervention>
    <intervention id="2-152" speaker_id="5956" name="Regina BASTOS" is_mep="True" mode="spoken" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Mevrouw de Voorzitter, Europa maakt een veranderingsproces door als gevolg van de huidige economische, financiële en sociale crisis. De crises die al in een aantal lidstaten bestonden zijn verergerd en de sociale ongelijkheden toegenomen. Daardoor is het aantal burgers dat onder de armoedegrens leeft gegroeid.</p>
      <p sl="pt">Vandaag de dag zijn er in Europa meer armen. Er zijn meer vrouwen en mannen met een inkomen minder dan 60 procent van het gemiddelde inkomen van het land waar zij wonen. Voor dit ernstige probleem zijn concrete en doeltreffende maatregelen nodig. Tachtig miljoen Europeanen leven op of onder die armoedegrens. Hoewel de armoedegrens in de Europese Unie van land tot land varieert, staat het vast dat de armoede toeneemt in onze gemeenschap die als ontwikkelingsparadigma het meest geavanceerde sociale model van de wereld heeft.</p>
      <p sl="pt">In Portugal leeft ongeveer 20 procent van de bevolking in armoede of wordt ermee bedreigd en moet met minder dan 360 euro per maand rondkomen. De gegevens over armoede onder kinderen in mijn land zijn rampzalig. Portugal is één van de acht landen met de hoogste niveaus van kinderarmoede.</p>
      <p sl="pt">Wij juichen zowel het doel toe om uiterlijk in 2020 20 miljoen burgers uit de armoede te halen als de inspanningen om werkgelegenheid en sociale insluiting te bevorderen. Ik feliciteer de rapporteur met haar werk en wil benadrukken dat ofschoon een minimuminkomen wenselijk is, de lidstaten de bevoegdheid moeten hebben om de hoogte ervan vast te stellen.</p>
    </intervention>
    <intervention id="2-154" speaker_id="39724" name="Csaba SÓGOR" is_mep="True" mode="spoken" nationality="Romania" birth_date="12-05-1964" birth_place="Arad" p_group="Group of the European People's Party (Christian Democrats)" m_state="RO">
      <p sl="hu">In 1992 heeft de VN 17 oktober tot Werelddag van verzet tegen extreme armoede uitgeroepen. De internationale organisatie heeft in 2000 toegezegd in vijftien jaar het percentage van mensen die in extreme armoede leven tot de helft terug te brengen. We zijn nu op tweederde van deze termijn. De cijfers zijn alarmerend en we blijven achter bij de indicatoren, terwijl de behoefte groot is en de verwachtingen hoog gespannen zijn. 73 procent van de bevolking in de EU beschouwt de toenemende armoede in eigen land als het grootste probleem. 89 procent van de mensen wil onmiddellijke actie om dit probleem aan te pakken, en 74 procent verwacht van de EU dat zij een belangrijke rol speelt in het uitroeien van armoede. Aan de andere kant zijn de afgelopen twee jaar 6 miljoen EU-onderdanen hun baan kwijtgeraakt en neemt kinderarmoede hand over hand toe.</p>
      <p sl="hu">We kennen werkgelegenheid weliswaar als het meest effectieve instrument in de strijd tegen armoede en verwijzen daar ook vaak naar, maar economische belangen hebben het model van een sociaal Europa, zoals geformuleerd door Jean Monnet, naar de achtergrond gedrongen. Het doel van economische groei is het waarborgen van welzijn, maar zonder effectieve sociale maatregelen en een drastische verlaging van het huidige armoedeniveau is dit echter geen knip voor de neus waard. Het sociale beleid is natuurlijk in de eerste plaats de taak en de verantwoordelijkheid van de lidstaten, maar toch denk ik dat we met een intensiever gebruik van de open coördinatiemethode en de bevordering van het uitwisselen van goede praktijken gezamenlijk de antwoorden moeten vinden op de meest prangende vragen.</p>
    </intervention>
    <intervention id="2-156" speaker_id="28257" name="Ivo BELET" is_mep="True" mode="spoken" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">Voorzitter, commissaris, een op de zes inwoners in de Europese Unie wordt met armoede bedreigd. Het gaat vooral om jongeren onder de 17 jaar, maar ook veel ouderen zijn kwetsbaar. De armoede neemt toe, ook onder de Europeanen die wèl een job hebben. Daarom denk ik dat wij ook in Europees verband een initiatief moeten nemen, collega's.</p>
      <p sl="nl">Economische groei, betere opleiding, meer jobs. Uiteraard zijn we daar helemaal voor, maar het duidelijk dat dit niet volstaat en dat we een specifiek beleid tegen armoede nodig hebben. Het is trouwens - het is hier al gezegd - een van de vlaggenschepen, een van de prioriteiten van onze nieuwe 2020-strategie. Waarover gaat het concreet? Het gaat over waardig leven, recht op waardig leven, het gaat over eten, over een huis, kleren, elementaire zaken die anno 2010 blijkbaar niet verzekerd zijn in onze welvarende Europese Unie.</p>
      <p sl="nl">Daarom, beste collega's, Voorzitter, denk ik dat we ook in Europees verband actie moeten ondernemen voor dat minimuminkomen. Geen instrument - het is ook al gezegd door mevrouw Bastos - dat in de Europese Unie overal op een identieke manier moet worden ingevuld. Er moet voldoende ruimte zijn voor de lidstaten om een eigen specifieke oplossing te kiezen. Maar we moeten wel de druk blijven opvoeren om te vermijden dat kwetsbaren in de kou blijven staan.</p>
      <p sl="nl">Daarom vragen we uitdrukkelijk dat er in alle landen van de Europese Unie een stelsel komt voor een gegarandeerd minimuminkomen. Dat zou een belangrijk signaal zijn van hoop voor alle zwakkeren in Europa, die vandaag getroffen worden door armoede en door sociale uitsluiting.</p>
    </intervention>
    <intervention id="2-158" speaker_id="96933" name="Milan ZVER" is_mep="True" mode="spoken" nationality="Slovenia" birth_date="25-05-1962" birth_place="Ljubljana" m_state="SI">
      <p sl="sl">Ik ben tevreden dat we de kwestie van armoede en sociale uitsluiting nu ook op het niveau van de Europese instellingen proberen aan te pakken. Dat is erg belangrijk.</p>
      <p sl="sl">De resolutie die we zullen aannemen gaat juist in die richting. Deze beschrijft de situatie heel goed, maar is iets minder succesvol bij het vinden van een oplossing ervoor.</p>
      <p sl="sl">Een minimuminkomen is slechts één van de oplossingen die in uiteenlopende varianten in het sociale beleid van de lidstaten al bestaat. Ik vond echter in de resolutie ook een voorstel voor een universeel basisinkomen of een onvoorwaardelijk inkomen voor iedereen.</p>
      <p sl="sl">Vanuit het standpunt van sociale rechtvaardigheid kan dat echter al in twijfel worden getrokken. Het is geen goed idee wanneer iedereen een basisinkomen voor een normaal leven ontvangt, omdat er zo niet genoeg geld is voor degenen die werkelijk sociale bijstand nodig hebben.</p>
      <p sl="sl">Ik hoop dat we tijdens deze plenaire vergadering …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-160" speaker_id="95281" name="Viorica DĂNCILĂ" is_mep="True" mode="spoken" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">De in het Verdrag van Lissabon vervatte doelstellingen – het scheppen van meer banen en uitbannen van de armoede in 2010 – zijn niet gehaald. Daarom moet Europa zijn inspanningen om die alsnog te bereiken voortzetten.</p>
      <p sl="ro">Ik vind dat de Europese Unie en de lidstaten bijzondere aandacht moeten schenken aan programma’s van levenslang leren. Deze bieden een middel om armoede en sociale uitsluiting te bestrijden en inzetbaarheid en toetreding tot de arbeidsmarkt te consolideren.</p>
      <p sl="ro">Aan de andere kant meen ik dat de Europese uitvoerende macht die gebieden moet analyseren waar een groeiend tekort heerst aan geschoold personeel, teneinde een bijdrage te leveren aan de bevordering van toekomstige maatregelen waarmee dit tekort kan worden verholpen.</p>
      <p sl="ro">Een mogelijke maatregel kan zijn het Erasmus-programma, dat op dit moment bedoeld is voor studenten, uit te breiden naar andere maatschappelijke- en beroepsgroepen, zoals jonge mensen zonder universitaire diploma´s of werklozen die deelnemen aan herscholingsprogramma’s.</p>
    </intervention>
    <intervention id="2-162" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="bg">Gelet op het grondbeginsel van solidariteit van de Europese Unie en in de context van het Europees Jaar van de bestrijding van armoede en sociale uitsluiting vraag ik om de invoering van een toereikend gegarandeerd minimuminkomen in alle lidstaten van de EU, dat mensen met onvoldoende inkomen zal steunen om hun economische en maatschappelijke integratie te consolideren en in een fatsoenlijk levensonderhoud te voorzien.</p>
      <p sl="bg">We zullen pas aanzienlijke en doeltreffende vooruitgang in de strijd tegen armoede kunnen boeken wanneer we concrete maatregelen nemen die gericht zijn op het invoeren van minimuminkomensregelingen. Hiermee kunnen we een passende levensstandaard garanderen voor alle Europese burgers, die ook sociale zekerheid en gelijke toegang tot door de staat geleverde maatschappelijke diensten inhoudt, zoals welzijnswerk, gezondheidszorg en onderwijs.</p>
      <p sl="bg">Tot slot wil ik graag benadrukken dat we onze burgers, in het bijzonder vrouwen en risicogroepen en ook etnische minderheden, alleen tegen sociale uitsluiting kunnen beschermen met behulp van een heel scala aan concrete politieke oplossingen die ervoor zorgen dat er financiële middelen beschikbaar komen voor maatschappelijke interventie en bescherming.</p>
    </intervention>
    <intervention id="2-164" speaker_id="1933" name="Elisabeth SCHROEDTER" is_mep="True" mode="spoken" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">Mevrouw de Voorzitter, ik zou de Commissie nogmaals willen verzoeken om ervoor te zorgen dat als zij een armoedeplatform opricht, zij het niet alleen bij woorden laat, maar de initiatieven van het Parlement meeneemt. Ten eerste is er een initiatief dat voorziet in een onderzoek naar de noodzaak van een kaderrichtlijn inzake minimumloon, zodat iedereen in deze Europese Unie een waardig leven kan leiden. Ten tweede is er een initiatief dat verdergaat dan alleen het gebruik van het bbp bij het voorbereiden van de structuurfondsen, maar bij de beoordeling ook rekening houdt met de Gini-coëfficiënt als maatstaf voor inkomensongelijkheid – als er sprake is van benadeling. Dat zijn zaken waarover u nu moet beslissen als we überhaupt een kans willen hebben om ze in te voeren. Ik zou de commissaris dan ook willen vragen om deze twee punten uit de plenaire vergadering op de agenda van de Commissie te zetten en ervoor te zorgen dat de Commissie hierop een antwoord formuleert voor het Europees Parlement.</p>
    </intervention>
    <intervention id="2-166" speaker_id="96881" name="Elie HOARAU" is_mep="True" mode="spoken" nationality="France" birth_date="08-07-1938" birth_place="Sainte-Suzanne" p_group="Confederal Group of the European United Left - Nordic Green Left" m_state="FR">
      <p sl="fr">Mevrouw de Voorzitter, al jarenlang vieren we de Werelddag van verzet tegen armoede, maar we moeten toegeven dat die weinig concreets heeft opgeleverd. We zullen deze dag nog een groot aantal decennia lang moeten vieren als we vasthouden aan het huidige beleid. In dit opzicht mogen Europa en het Westen de verantwoordelijkheid niet van zich afschuiven.</p>
      <p sl="fr">Een strijd tegen armoede is een strijd voor eerlijke verdeling van rijkdom binnen de lidstaten en in internationaal verband. Ook respect voor het milieu valt daaronder, alsmede de eerbiediging van het beginsel van gelijkheid van alle mensen. Als onze discussies van vandaag niet worden gevolgd door concrete actie gericht op wat we hier hebben gehoord, vrees ik dat onze verklaringen slechts intentieverklaringen blijven die niets bijdragen aan de bestrijding van de armoede in de wereld en in Europa.</p>
    </intervention>
    <intervention id="2-168" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Mevrouw de Voorzitter, dames en heren, armoede en sociale uitsluiting schenden de menselijke waardigheid, met andere woorden de fundamentele mensenrechten. Degenen die het meeste gevaar lopen, zijn alleenstaande ouders, kinderen en oudere mensen. Een aanzienlijk deel van de bevolking dat door armoede wordt bedreigd bestaat uit vrouwen, deels vanwege de gebruikelijke discriminatie, die nog steeds wijdverspreid is als het gaat om lonen en pensioenen, en deels vanwege hun vaak onzekere arbeidsomstandigheden.</p>
      <p sl="de">We moeten actie ondernemen om investeringen in de arbeidsmarkt te bevorderen, en bijvoorbeeld werkgelegenheid creëren en gemeenschapsprogramma's als levenslang leren stimuleren. Ja, we moeten zorgen voor een minimumniveau van materiële zorg mits voorzien van uitgebreide controles en voorwaarden om ieder mogelijk misbruik van meet af aan te kunnen voorkomen. Ja, we moeten zorgen voor een minimuminkomen, mits dit er niet toe leidt dat er een nieuwe vorm van indirecte of omgekeerde discriminatie ontstaat.</p>
    </intervention>
    <intervention id="2-170" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Ongeveer 85 miljoen mensen in de Europese Unie worden bedreigd met armoede en 17 procent van de 500 miljoen inwoners van de Europese Unie leefde in 2008 onder de armoedegrens.</p>
      <p sl="sk">Aangezien armoede en sociale uitsluiting een meerdimensionaal karakter hebben, is het noodzakelijk preventie systematisch te verweven met andere beleidspunten, zodat alle burgers van de Europese Unie een waardig bestaan kunnen leiden. De strijd tegen armoede vereist niet alleen het verlenen van actieve steun aan inkomenssystemen en sociale bescherming, maar ook het creëren van waardige en duurzame arbeidsplaatsen voor benadeelde groepen van werklozen. Ik wil benadrukken dat werkgelegenheid algemeen zou moeten worden beschouwd als de meest effectieve vorm van armoedebestrijding, en daarom zou het creëren van arbeidsplaatsen een duidelijke prioriteit moeten zijn van de Europese Unie en de lidstaten. Speciale aandacht zou moeten worden gewijd aan de toetreding van jongeren en ouderen tot de arbeidsmarkt.</p>
    </intervention>
    <intervention id="2-172" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Mevrouw de Voorzitter, afgelopen zondag heb ik in Ierland gesproken met een groep jongeren die vechten om het hoofd boven water te houden. Zij vroegen mij, als lid van dit Parlement, aan wiens kant ik stond. Stond ik aan hun kant, of aan de kant van de bankiers? Dat is wat ze mij op de man af vroegen. Deze jongeren hebben mij een reeks persoonlijke getuigenissen overhandigd, met het verzoek deze aan te bieden aan het Parlement. Ze zeiden dat ze niet inzien waarom ze nog zouden moeten stemmen, omdat dat toch geen verandering in hun situatie zal brengen. Ook vertelden ze me dat ze het zat zijn om als oud vuil te worden behandeld, en dat ze het gevoel hebben niet mee te tellen in de samenleving.</p>
      <p sl="en">Ik vind dat we ons iets moeten aantrekken van de mening van deze jonge mensen. Zij zijn onze toekomst. Ik zie geen enkel bewijs dat de Commissie er daadwerkelijk op toeziet dat de lidstaten die worden gemaand tot financiële consolidatie, rekening houden met de noodzaak te voorkomen dat deze mensen – die het al heel moeilijk hebben – nog meer ellende wordt bezorgd en dat de mensen die nu op de rand van armoede balanceren over de rand worden geduwd. Het is ontzettend belangrijk dat we …</p>
      <a text="(Spreker wordt door de Voorzitter onderbroken.)"/>
    </intervention>
    <intervention id="2-173" speaker_id="4466" name="Ilda FIGUEIREDO" is_mep="True" mode="spoken" role="rapporteur" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Mevrouw de Voorzitter, ik wil alle collega’s, de Commissie, de Raad en het Belgische voorzitterschap bedanken voor de woorden die zij hier hebben gesproken. Ik zou nog willen ingaan op drie punten die ook door meerdere collega’s zijn onderstreept.</p>
      <p sl="pt">Op de eerste plaats volstaan mooie woorden en voornemens niet. Dit Europees Jaar van de bestrijding van armoede en sociale uitsluiting moet praktisch worden ingevuld. We moeten van beleid veranderen en de mens op de eerste plaats zetten. Rijkdom wordt door arbeiders gegenereerd die daarvoor wel een fatsoenlijk loon nodig hebben. Voor meer rijkdom hebben we echter meer werkgelegenheid nodig, meer banen met rechten en een rechtvaardig loon. Rijkdom en inkomen moeten ook op een andere manier worden verdeeld. In dat verband zijn regelingen voor een minimuminkomen een essentieel instrument in deze strijd. De verschillen in minimuminkomen tussen de lidstaten kunnen blijven bestaan maar wel met een gemeenschappelijk doel …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-175" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Mevrouw de Voorzitter, armoede is een drama – niet alleen voor de mensen die ermee te maken krijgen, maar ook voor de samenleving. Armoede werkt geweld, misdaad en conflicten in de hand. Ik ben het Europees Parlement erkentelijk voor het feit dat het de strijd tegen de armoede zo hoog op de agenda heeft gezet, en uit het debat van vandaag blijkt wel hoe vastberaden wij zijn om de armoede aan te pakken. De EU 2020-strategie, het verslag van mevrouw Figueiredo, de maatregelen die zijn genomen in de lidstaten – het zijn allemaal stappen in de goede richting.</p>
      <p sl="en">Ik wil benadrukken dat wij, zolang er in de wereld armoede bestaat – 1,4 miljard mensen leven van minder dan een dollar per dag – niet mogen verwachten dat we dit probleem binnen de Europese Unie kunnen uitbannen. Het beleid voor de millenniumdoelstellingen voor ontwikkeling is dus ook voor ons van belang.</p>
      <p sl="en">Ik geloof dat we op zoek zijn naar de juiste oplossing, en dat deze oplossing inclusieve economische groei is – in onze partnerlanden maar ook in de Europese Unie zelf. Ik besef dat inclusieve economische groei nogal eenvoudig klinkt, maar dat is exact wat we proberen te bereiken met de wijziging van ons ontwikkelingsbeleid. De EU 2020-strategie is hier ook op gericht.</p>
    </intervention>
    <intervention id="2-177" speaker_id="photo_generic" name="Olivier Chastel" is_mep="True" mode="spoken">
      <p sl="fr">fungerend voorzitter van de Raad. − Mevrouw de Voorzitter, dames en heren, in mijn eerste interventie heb ik mij opzettelijk beperkt tot het ontwikkelingsaspect van de bestrijding van armoede. Uiteraard zal ik kort iets zeggen met betrekking tot de Europese Unie. Het Belgische voorzitterschap heeft zich toegelegd op de ontwikkeling van instrumenten op het gebied van armoedebestrijding en sociale uitsluiting, in het bijzonder door de tenuitvoerlegging van belangrijke initiatieven in het kader van de EU 2020-strategie. Een van de doelstellingen van de strategie die de Raad op 7 juni 2010 heeft goedgekeurd, is de bevordering van sociale integratie, die met name is gericht op de terugdringing van armoede.</p>
      <p sl="fr">Hiermee wordt beoogd voor ten minste 20 miljoen mensen het risico van armoede of uitsluiting tegen 2020 weg te nemen op basis van drie indicatoren die zijn voorgesteld door het Comité voor sociale bescherming, te weten het armoederisico, materiële ontbering en de vraag of iemand in een werkloos huishouden leeft.</p>
      <p sl="fr">Met het Europees Jaar van de bestrijding van armoede en sociale uitsluiting wordt overigens getracht het publiek bewust te maken van deze problematiek en de boodschap uit te dragen dat armoede en uitsluiting sociale en economische ontwikkeling ondermijnen. Ook wordt ermee beoogd de visie te ontkrachten dat de bestrijding van armoede kosten voor de samenleving met zich meebrengt, en opnieuw het belang duidelijk te maken van de collectieve verantwoordelijkheid van niet alleen politieke besluitvormers, maar ook besluitvormers uit de overheids- en particuliere sector.</p>
      <p sl="fr">Het Belgische voorzitterschap heeft willen inspelen op dit Jaar van de bestrijding van armoede en sociale uitsluiting. In dit verband zou ik graag enkele initiatieven en evenementen willen noemen die ter gelegenheid hiervan zijn georganiseerd. In september heeft een conferentie plaatsgevonden over armoede onder kinderen. Doel van deze conferentie was de Europese discussies over de goedkeuring van een aanbeveling over armoede onder kinderen te verbreden teneinde de vicieuze cirkel te doorbreken waarbij armoede van de ene generatie overgaat op de andere.</p>
      <p sl="fr">Als antwoord op de vraag van collega Daerden kan ik melden dat er vandaag een rondetafelconferentie plaatsvindt in Brussel. Thema van deze bijeenkomst is de tenuitvoerlegging van de aanbeveling inzake actieve integratie met haar drie pijlers: minimuminkomen, een inclusieve arbeidsmarkt en toegang tot hoogwaardige diensten.</p>
      <p sl="fr">Op 27 en 28 oktober vindt een andere conferentie plaats met als onderwerp de sociale economie. Op 9 en 10 december wordt er een conferentie gehouden over daklozen. Op 17 december vindt tijdens de Europese Raad de officiële sluitingsbijeenkomst plaats van het Europees Jaar voor de bestrijding van armoede, met de presentatie van goede praktijken en belangrijke gebeurtenissen uit het afgelopen jaar.</p>
      <p sl="fr">Mevrouw de Voorzitter, dames en heren, dit zijn concrete initiatieven ter invulling van de ambitie van het Belgische voorzitterschap om sociale kwesties boven aan de Europese agenda te plaatsen.</p>
    </intervention>
    <intervention id="2-179" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="fr">Mevrouw de Voorzitter, graag wil ik een woord van welkom richten tot de jongerendelegatie van ATD Fourth World die plaats heeft genomen op de diplomatieke tribune. Ik complimenteer hen met alles wat zij ondernemen voor de bestrijding van extreme armoede en ik dank hen voor hun aanwezigheid hier tijdens deze vergadering.</p>
    </intervention>
    <intervention id="2-180" speaker_id="28241" name="Silvana KOCH-MEHRIN" is_mep="True" mode="spoken" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="nl">Het debat is gesloten.</p>
      <p sl="nl">De stemming vindt woensdag 20 oktober om 12.30 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-983" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Armoede is een serieus probleem dat 85 miljoen van onze Europese medeburgers treft en daarom mag niemand er onverschillig tegenover staan. Het armoedeprobleem moeten we bovenaan op ons prioriteitenlijstje plaatsen. We moeten op dat probleem een collectief antwoord geven, waardoor we onze medeburgers die zich in een sociaal kwetsbare positie bevinden een minimum aan waardigheid garanderen.</p>
      <p sl="pt">Dit diep geworteld probleem treft onze jongeren, onze bejaarden en ook in toenemende mate onze werknemers. Zij zijn getroffen door het verlies van zes miljoen arbeidsplaatsen alleen al in de afgelopen twee jaar en door het onzekere en ontoereikende karakter van hun loon, zelfs als zij erin slagen hun baan te behouden.</p>
      <p sl="pt">We hebben ongetwijfeld een systematische aanpak nodig, waarmee de problemen die de oorzaak vormen van de armoede aangepakt en opgelost worden. We moeten echter met spoed ook directe antwoorden geven op de gevolgen van de armoede. Het garanderen van een minimuminkomen aan degenen die zich in onze samenleving in een kwetsbare positie bevinden en het geven van urgente antwoorden waardoor deze mensen uit die situatie kunnen geraken, is niet alleen een noodzaak maar vooral een eis die wij moeten steunen en die in het verslag zeer goed wordt verdedigd.</p>
    </intervention>
    <intervention id="2-982" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">In 2009 heeft Europa de economische crisis in al haar hevigheid gevoeld. De weerslag van deze periode had in de hele EU, wat armoede betreft, niet nadeliger kunnen zijn, vooral voor de 17 procent Europeanen die in 2008 onder de armoedegrens leefden. Helaas is dit percentage zeer waarschijnlijk gestegen.</p>
      <p sl="ro">Pas nu, in 2010, is er een sprankje hoop dat de algehele economische situatie zich zou kunnen verbeteren. Onze krachtigste inspanningen moeten zijn gericht op de Europeanen die het zwaarst zijn getroffen door de crisis, vooral omdat 2010 is uitgeroepen tot Europees Jaar voor de bestrijding van armoede en sociale uitsluiting.</p>
      <p sl="ro">Gelet op de doelstelling om absolute armoede en armoede onder kinderen tot 2015 op te heffen en relatieve armoede aanzienlijk terug te dringen, wil ook ik de aandacht vestigen op het met spoed invoeren van drempels voor een nationaal minimuminkomen op EU-niveau. Die zullen bescherming bieden tegen het gevaar van armoede, en maatschappelijke insluiting waarborgen voor alle Europese burgers.</p>
    </intervention>
    <intervention id="2-981" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">We vieren dit jaar naast de Werelddag van verzet tegen armoede ook het Europees jaar van de bestrijding van armoede, maar helaas leven momenteel in de Europese Unie al meer dan 85 miljoen mensen onder de armoedegrens. Alhoewel werkloosheid de belangrijkste oorzaak is van armoede, worstelen veel Europeanen, ook mensen met werk, dagelijks met armoede en hebben ze niet de kans om het leven ten volle te leven. Het is absurd dat het inkomen van werkende mensen soms onvoldoende is om hun gezinnen een waardig leven te verzekeren. Ik herinner u eraan dat economische groei niet heeft bijgedragen aan minder armoede en sociale uitsluiting en dat armoede in zware tijden alleen maar erger wordt. Een systeem van minimuminkomens stelt ons echter in staat de meest kwetsbare mensen te beschermen. Een gegarandeerd minimuminkomen is een belangrijk en doeltreffend instrument voor het bestrijden van armoede, een instrument dat goed is voor sociale integratie en toegang tot de arbeidsmarkt en dat mensen de mogelijkheid geeft een menswaardig leven te leiden. Ik wijs erop dat minimuminkomens zelfs in tijden van crisis niet moeten worden gezien als kostenverhogend, maar juist als een fundamenteel middel om de crisis te bestrijden. Vroege investeringen in de strijd tegen armoede leveren namelijk het meest op doordat ze op de lange termijn de sociale uitgaven verlagen. Om het doel van de EU 2020-strategie voor uitbanning van de dreiging van armoede en sociale uitsluiting voor ten minste 20 miljoen mensen in de Europese Unie te realiseren, moet de Commissie concrete maatregelen treffen en Europese wetgeving voorstellen ter waarborging van minimuminkomens overal in Europa.</p>
    </intervention>
    <intervention id="2-980" speaker_id="28150" name="Kinga GÁL" is_mep="True" mode="written" nationality="Hungary" m_state="HU">
      <p sl="nl">Tijdens de economische wereldcrisis, in het Europees Jaar van de bestrijding van armoede en sociale uitsluiting, en drie dagen na Wereldvoedseldag is het bij uitstek belangrijk dat ook kinderarmoede op Europees niveau de nodige aandacht krijgt. Elke zes seconden sterft er op aarde een kind door honger. Er wonen miljoenen ondervoede kinderen in Europa. Het percentage kinderen dat in armoede en in veel gevallen in een meervoudig kansarme situatie leeft, is 19 procent, 3 procent meer dan het percentage van de hele wereldbevolking. De behoefte aan speciale aandacht wordt ook onderbouwd door cijfers en in de Europese strategie voor kinderrechten moet hier ook de juiste nadruk op worden gelegd. De wereldwijde economische crisis die we momenteel doormaken, drukt niet alleen als een last op ons, maar is ook een mogelijkheid, een mogelijkheid om creatief te denken, om een mentaliteitsverandering teweeg te brengen in het zakenleven en om een paradigmawijziging door te voeren in ons economisch, sociaal en ecologisch denken, waarvoor de mensen in onze samenlevingen steeds meer openstaan.</p>
      <p sl="nl">Met sociale solidariteit en lokale initiatieven kunnen we ertoe bijdragen dat kinderarmoede en ondervoeding worden teruggedrongen. Dankzij het initiatief ‘Elk kind moet genoeg te eten hebben!’ dat onlangs van start is gegaan in Hongarije, kunnen elke dag duizenden kinderen een warme maaltijd eten. Verder is het dankzij het initiatief van de franciscaanse monnik Csaba Böjte in Transsylvanië gelukt om bijna 2 000 kinderen in 18 wooninstellingen en 40 dagverblijven te voorzien van maaltijden en toezicht. In overeenstemming met het advies van de internationale organisatie Eurochild wil ik echter benadrukken dat de strijd tegen kinderarmoede niet alleen als economische uitdaging maar ook als kinderrechtenkwestie moet worden behandeld.</p>
    </intervention>
    <intervention id="2-979" speaker_id="96983" name="Pascale GRUNY" is_mep="True" mode="written" nationality="France" birth_date="18-02-1960" birth_place="Cambrai" p_group="Group of the European People's Party (Christian Democrats)" m_state="FR">
      <p sl="fr">Ten eerste: het feit dat armoedebestrijding een plaats heeft gekregen in de EU 2020-strategie, is voor mij een belangrijke stap voorwaarts. Door de economische crisis is het armoedeprobleem de afgelopen jaren verergerd. De Europese Unie moet de lidstaten kunnen aanmoedigen dit probleem het hoofd te bieden.</p>
      <p sl="fr">Ten tweede: het Europees Sociaal Fonds (ESF) is een essentieel Europees instrument bij de armoedebestrijding. Ik ben rapporteur voor het Europees Sociaal Fonds en voorstander van de inzet ervan om mensen die het verst van de arbeidsmarkt afstaan, weer aan het werk te krijgen. Dit is altijd de taak van het ESF geweest sinds de oprichting krachtens het Verdrag van Rome, en werkgelegenheid moet de primaire doelstelling van het fonds blijven.</p>
      <p sl="fr">Ten derde: ik ben tegen een minimuminkomen zonder tegenprestatie, behalve voor mensen die echt niet kunnen werken. Wil men de armoede terugdringen, dan is werkgelegenheid een doorslaggevende factor. Het is de enige manier om iedereen zijn of haar waardigheid terug te geven.</p>
      <p sl="fr">Ten vierde: de regeringen van de lidstaten hebben de verantwoordelijkheid om zelf actief armoede te bestrijden. Europa is er om hen te ondersteunen en hun optreden aan te vullen, maar niet om hen te vervangen. Europa is geen remedie voor alle kwalen. Het zijn vóór alles de lidstaten zelf die hun verantwoordelijkheden moeten nemen.</p>
    </intervention>
    <intervention id="2-978" speaker_id="23805" name="Zita GURMAI" is_mep="True" mode="written" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="en">Wanneer we het hebben over armoede, vergeten we vaak de mensen die zwaar onderbetaald worden voor hun werk. In dit opzicht heeft armoede in Europa nog steeds een vrouwelijk gezicht. De achtergestelde positie van vrouwen is structureel. Ze werken minder, aangezien huishoudelijk werk niet als echt werk wordt beschouwd. Als ze actief zijn op de arbeidsmarkt verdienen ze minder door discriminatie en segregatie. Ik wijs u erop dat de loonkloof alles bij elkaar nog steeds meer dan zeventien procent is (wat inhoudt dat vrouwen zeventien procent meer moeten werken om hetzelfde bedrag te verdienen als mannen). En uiteindelijk krijgen vrouwen uiteraard ook een lagere pensioenuitkering als gevolg van de omstandigheden die ik net heb geschetst. Is dit niet vreselijk oneerlijk?</p>
      <p sl="en">We kunnen deze vicieuze cirkel doorbreken door te erkennen dat onbetaald werk wel degelijk werk is, door vrouwen aan te moedigen de arbeidsmarkt op te gaan en economisch zelfstandig te worden, door de structurele oorzaken van de segregatie in de arbeidsmarkt aan te pakken, en door bij de hervorming van onze pensioenregelingen rekening te houden met de problemen van vrouwen. Vandaag kost dat ons mogelijk meer geld, maar op de lange termijn zullen meer gelijkheid en minder armoede ook bijdragen aan evenwichtige begrotingen. Als wij de armoede onder vrouwen aanpakken is dat goed voor ons allemaal – niet alleen voor vrouwen, maar ook voor mannen.</p>
    </intervention>
    <intervention id="2-977" speaker_id="28331" name="Jaromír KOHLÍČEK" is_mep="True" mode="written" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">Het verheugt mij dat het debat over de rol van het minimuminkomen bij de bestrijding van armoede is geopend. In een jaar dat is uitgeroepen tot Europees Jaar van de bestrijding van armoede en sociale uitsluiting is een dergelijke activiteit uiteraard volledig op zijn plaats. De eerste vraag die bij mij rijst, betreft de representativiteit van de officiële cijfers voor werkloosheid, gemiddelde loon, het aantal mensen onder de armoedegrens alsook die grens zelf. Het gemiddelde loon is typisch een voorbeeld van een onwaarschijnlijke of zelfs ronduit leugenachtige indicator. Indien we de miljoenenlonen van een paar managers en de minimumlonen van alle arbeiders op één hoop gooien en daar een gemiddelde uithalen, krijgen we een niet bijster betrouwbaar beeld. Bij loonvergelijkingen dient dan ook een onderscheid te worden aangebracht tussen leidinggevend personeel enerzijds en uitvoerend personeel anderzijds. Bovendien is er op z'n best een zeer los verband tussen de inkomsten van de bevolking – bijvoorbeeld gemeten als bbp per persoon – en het minimumloon. De inkomsten van de bevolking in Portugal en de Tsjechische Republiek in termen van bbp zijn vrijwel gelijk, maar het minimumloon daarentegen verschilt bijna 50 procent. En als ik zie op welke uitermate twijfelachtige manier indicatoren als “armoedegrens” en “armoederisico” gehanteerd worden, valt mijn mond open van verbazing. Zo lees ik dat het armoederisico van de bevolking in Zweden 12 procent bedraagt, in de Tsjechische Republiek 9 procent en in Luxemburg daarentegen 13 procent. Ondanks dit alles heeft het verslag toch wel enige relevantie.</p>
    </intervention>
    <intervention id="2-976" speaker_id="96829" name="Ádám KÓSA" is_mep="True" mode="written" nationality="Hungary" birth_date="01-07-1975" birth_place="Budapest" m_state="HU">
      <p sl="hu">Bij alles wat we gehoord hebben over het minimuminkomen, moeten we één ding niet uit het oog verliezen: we moeten niet alleen over vandaag en morgen beslissen, maar ook over de periode daarna. Inactiviteit is veel destructiever dan velen van ons denken of weten. Dit maken mensen met een handicap echter dagelijks mee. Zij hebben geen stijging van hun inkomen met een percentage van een heel getal vóór de komma nodig terwijl ze werkloos zijn. Het is juist activiteit die koste wat het kost verhoogd en gestimuleerd moet worden. Daarnaast moeten gerontologisch en leefstijlonderzoek ondersteund worden. Het moet gemakkelijker worden gemaakt om innovatieve up-to-date investeringen te doen die de kwaliteit van het leven van alledag verhogen en aanpassingen en toegankelijkheid ondersteunen. We moeten afhankelijkheid niet wettelijk verankeren en versterken, waardoor het toch al grote aantal afhankelijken en behoeftigen alleen maar zou toenemen. Hierbij gaat het eveneens om een zichzelf in stand houdend stigma, dat onhoudbaar is.</p>
      <p sl="hu">Door de krimpende overheidsmiddelen (dalende belastinginkomsten) wordt het steeds moeilijker om de voor de sociale voorzieningen benodigde middelen te vinden. Degenen wier situatie steeds verder achteruitgaat, zijn de mensen met werkelijke behoeften, mensen die niet in staat zijn te werken en met ernstige handicaps kampen: we zien steeds meer voorbeelden van wijdverbreid misbruik, bijvoorbeeld op het gebied van arbeidsongeschiktheidsuitkeringen, die het peil van de voorzieningen naar beneden halen. En wat de vergrijzing betreft: de afhankelijkheidsgraad neemt alsmaar toe, wat met zich meebrengt dat het niveau van de bestaande sociale voorzieningen ook zal dalen, omdat het aantal actieve burgers op den duur tekort zal schieten om de sociale uitkeringen en het minimuminkomen op een behoorlijk peil te houden. Het aantal actieve burgers in Europa zal het komende decennium al met miljoenen dalen. Dit lijkt de voorbode te zijn van een achteruitgang in de levens van de mensen die werkelijk behoeftig zijn, wat onacceptabel is.</p>
    </intervention>
    <intervention id="2-975" speaker_id="96791" name="Elżbieta Katarzyna ŁUKACIJEWSKA" is_mep="True" mode="written" nationality="Poland" birth_date="25-11-1966" birth_place="Jasło" m_state="PL">
      <p sl="pl">Dames en heren, volgens de statistieken wordt 16 procent van de EU-burgers getroffen door armoede. Een van de hoofdredenen van de toename van het aantal armen in de EU-lidstaten is het gebrek aan adequate opleiding en bijscholing of omscholing om aan de vereisten van de arbeidsmarkt te voldoen. Armoede gaat eveneens gepaard met een enorme psychische belasting, met angst en stress en maakt het onmogelijk de juiste keuzes te maken. Deze factoren zorgen ervoor dat de mensen die armoede lijden vaak ook met nog een ander probleem kampen, namelijk sociale uitsluiting.</p>
      <p sl="pl">Kinderen uit arme gezinnen krijgen niet dezelfde kansen als kinderen uit rijkere gezinnen. Een jongere die in een dergelijk milieu opgroeit, heeft noch de mogelijkheden, noch de juiste rolmodellen om in de toekomst die vicieuze kring van armoede te doorbreken. 2010 werd uitgeroepen tot het Europees Jaar van de bestrijding van armoede en sociale uitsluiting. We hebben bijgevolg de unieke kans om de hele internationale gemeenschap kennis te laten maken met de problemen van de mensen die in armoede leven en sociaal uitgesloten zijn, en concrete oplossingen voor te stellen.</p>
    </intervention>
    <intervention id="2-974" speaker_id="96653" name="Katarína NEVEĎALOVÁ" is_mep="True" mode="written" nationality="Slovakia" birth_date="10-11-1982" birth_place="Nitra" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">In de Europese Unie staat dit jaar in het teken van de bestrijding van armoede en sociale uitsluiting, maar we moeten ons afvragen wat de EU op dit vlak nu écht doet. Er leven op dit moment 80 miljoen mensen onder de armoedegrens in de EU, ofwel 17 procent van de EU-bevolking. De meest kwetsbaren binnen deze groep zijn al lang niet meer alleen ouderen, er zitten ook veel jongeren en jongvolwassenen tussen. Terwijl over de gehele EU gerekend het gemiddelde werkloosheidspercentage op 10 procent ligt, is dit cijfer tweemaal zo hoog voor jonge mensen – 21 procent, terwijl het in sommige landen, zoals Spanje, zelfs op 40 procent ligt. Armoede vormt dus vooral een bedreiging voor jonge mensen. Met het oog op de toekomst van de EU is het dan ook belangrijk om niet alleen te zorgen voor een minimumloon, maar ook, en vooral, voor kansen op werk voor deze groep. Iemand die zijn opleiding niet afmaakt, vindt slechts met grote moeite een baan. We kunnen het wel hebben over "een leven lang leren", maar ook dat heeft een direct doel – namelijk mensen opleiden voor een beroep. Ik doe dan ook een appel op de vertegenwoordigers van de EU. Neem maatregelen die de situatie van jonge mensen verbeteren, zodat we werken aan een gezonde samenleving in de toekomst. Deze mensen zijn de toekomst van de Europese Unie en de hele wereld.</p>
    </intervention>
    <intervention id="2-973" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Armoede en sociale uitsluiting maken inbreuk op de menselijke waardigheid en de fundamentele mensenrechten. Inkomenssteunprogramma’s moeten vóór alles mensen uit de armoede halen en hen in staat stellen een waardig leven te leiden. De meest recente statistieken geven een angstaanjagend beeld. Over de hele wereld leven momenteel 1,4 miljard mensen in armoede, waarvan zo’n 85 miljoen in de Europese Unie. Het Europees Parlement en de lidstaten moeten verdere maatregelen nemen om meer banen te scheppen, de kwaliteit daarvan en de lonen te verhogen en om billijke pensioenen, uitkeringen en gezinstoelagen te garanderen. Het is van het allerhoogste belang om iedereen toegang te bieden tot hoogwaardige publieke diensten. Een van de voorstellen van het Europees Parlement is om een minimuminkomen vast te stellen dat ten minste 60 procent van het mediane inkomen in een gegeven lidstaat bedraagt. In Polen ligt het minimuminkomen momenteel op ongeveer 42 procent van het gemiddelde inkomen. De verhoging van het minimumloon zou niet alleen volwassenen en ouderen uit de armoede helpen en hun het recht geven op waardige levensomstandigheden, maar ook alle kinderen de mogelijkheid bieden aan hun ontwikkeling te werken en onderwijs te volgen. Wat dit laatste punt aangaat is het uiterst belangrijk om vóór alles doeltreffende actie te ondernemen ter bestrijding van de factoren die bijdragen tot het voortijdig schoolverlaten door jongeren en ter verbetering van het niveau van beroepsonderwijs en –opleidingen. Naar mijn mening moeten we de basis leggen voor concrete maatregelen en politieke strategieën om jongeren een bredere toegang tot onderwijs te bieden, bijvoorbeeld via beurzen, leningen en subsidies.</p>
    </intervention>
    <intervention id="2-972" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">De doelstelling van de EU 2020-strategie om het aantal Europeanen dat onder de armoedegrens leeft met 25 procent terug te brengen, wat gelijk staat aan meer dan 20 miljoen mensen, moet bijdragen aan de ontwikkeling van nationaal beleid dat burgers beschermt tegen het risico van armoede.</p>
      <p sl="ro">Vrouwen vormen een groot deel van de bevolking die door armoede wordt bedreigd als gevolg van werkloosheid (van 7.4 procent in 2008 naar 9 procent in 2009), zorgtaken die niet worden gedeeld, onzeker en slecht betaald werk, loondiscriminatie en lagere pensioenen. In Roemenië leeft 25 procent van de vrouwen in armoede (vergeleken met een gemiddeld Europees niveau van 17 procent), evenals 33 procent van de kinderen. Roemenië heeft het op een na hoogste percentage mensen die in armoede leven: 23 procent. Het minimumloon is nauwelijks 140 euro, terwijl het gemiddelde bruto loon niet hoger is dan 460 euro.</p>
      <p sl="ro">Ik roep de lidstaten op concrete maatregelen te nemen, die zijn gericht op het scheppen van fatsoenlijke, duurzame banen en die een behoorlijk inkomen en socialezekerheidstelsels bevorderen ter voorkoming en bestrijding van armoede, in het bijzonder extreme armoede, en ook om middellange- en langetermijnstrategieën uit te stippelen waarin rekening wordt gehouden met het genderaspect, en die in alle relevante beleidsgebieden worden geïntegreerd.</p>
    </intervention>
    <intervention id="2-971" speaker_id="96789" name="Joanna SENYSZYN" is_mep="True" mode="written" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">2010 is het Europees Jaar van de bestrijding van armoede en sociale uitsluiting. Een van de zes Europeanen of 17 procent van de bevolking leeft onder de armoedegrens. In Polen zijn dat ongeveer 6,5 miljoen inwoners. Iedereen kan het slachtoffer worden van armoede. Het volstaat om je baan te verliezen of ernstig ziek te worden. De kring van armen wordt steeds vaker aangevuld met mensen die wel werken. Armoede treft meestal kinderen en ouderen, jonge werknemers, pas afgestudeerden, kinderrijke gezinnen en mensen die leningen afbetalen.</p>
      <p sl="pl">Het is de plicht van het Parlement om de oorzaken van armoede op doeltreffende wijze te voorkomen en te bestrijden. We streven naar een daling van het aantal armen met 20 miljoen tegen 2020. De volgende punten zouden een primaire plaats moeten innemen in de nationale strategieën ter bestrijding van armoede: de garantie van de juiste materiële steun aan armen, een gemakkelijkere toegang tot de arbeidsmarkt en de voorziening van opleidingsmogelijkheden, en de garantie van hoogkwalitatieve openbare diensten voor iedereen.</p>
      <p sl="pl">Even belangrijk zijn de sociale en ethische kwesties. Armoede is ook een gemoedsgesteldheid die gepaard gaat met verlies van waardigheid en vernedering. De wijziging van deze gesteldheid is een van de moeilijkste aspecten van armoedebestrijding. We hebben hiervoor doeltreffende psychologische zorg en snelle hulpverlening nodig. De nationale strategieën dienen te stroken met de initiatieven die ondersteund worden door het Europees Sociaal Fonds en de projecten van het Progress-programma van de EU. Moge het jaar 2010 een kans bieden op sociale dialoog en moge daarbij het Europees Sociaal Handvest door alle EU-landen worden geratificeerd.</p>
    </intervention>
    <intervention id="2-970" speaker_id="5729" name="Kathleen VAN BREMPT" is_mep="True" mode="written" nationality="Belgium" birth_date="18-11-1969" birth_place="Wilrijk" m_state="BE">
      <p sl="nl">Enkele dagen na de Werelddag van verzet tegen armoede en goed twee maanden voor het einde van het Europees Jaar tegen Armoede en Sociale Uitsluiting heeft het Europees Parlement de kans om duidelijk zijn stem te laten horen. Er is één keuze die wij hier moeten maken: wordt 2010 het jaar van mooie woorden en loze beloftes tegen armoede, of nemen we een concrete maatregel die miljoenen Europeanen vooruit helpt? Het Parlement kan voor het laatste kiezen door te eisen dat de Commissie met een voorstel voor een kaderrichtlijn komt waarin het beginsel van een gepast minimuminkomen in Europa wordt vastgelegd. Vandaag de dag bestaan er in de EU immers al te grote verschillen, waarbij sommige landen zelfs helemaal geen minimuminkomen hebben. Maar ook in de landen die het beter doen (zoals België), ligt het leefloon vaak nog onder de armoedegrens. Ik geloof dat iedereen gelijke kansen verdient. Wanneer je mensen onder de armoedegrens duwt, ontneem je hen die kansen en dat uit zich op verschillende niveaus (gezondheid, huisvesting, kans op werk, …). Bovendien, als we echt werk willen maken van het halen van de EU-2020-doelstellingen, kunnen we het ons simpelweg niet veroorloven om mensen zomaar op te geven.</p>
    </intervention>
  </section>
  <section id="creitem7" title="7. Plechtige vergadering - toespraak van Ban Ki-Moon, secretaris-generaal van de Verenigde Naties">
    <intervention id="2-183" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Mijnheer de secretaris-generaal, geachte gasten, collega’s, vrienden, wij hebben de grote eer de secretaris-generaal van de Verenigde Naties, de heer Ban Ki-moon, die zijn eerste officiële bezoek aflegt aan het Europees Parlement, in ons midden te mogen verwelkomen.</p>
      <p sl="nl">Dit bezoek komt op een uitgelezen moment. Vorige maand, op de VN-top over de millenniumontwikkelingsdoelstellingen, hebben we kunnen evalueren wat we tot nu toe hebben bereikt en wat ons nog te doen staat. Afgelopen zondag was het de Werelddag van verzet tegen armoede. We zijn nog twee maanden verwijderd van Cancún. We zijn in afwachting van een bindende overeenkomst en een aantal cruciale besluiten en praktische maatregelen. Daarnaast zien we belangrijke ontwikkelingen in het Midden-Oosten, Azië en Afrika die gevolgen hebben voor de mondiale veiligheid.</p>
      <p sl="nl">Een bezoek van de secretaris-generaal van de Verenigde Naties komt echter altijd gelegen. Wij, de Verenigde Naties en de Europese Unie, dragen immers een gezamenlijke verantwoordelijkheid voor de mondiale uitdagingen. Zoals u enkele minuten geleden hebt geschreven in ons gouden boek, zijn wij natuurlijke bondgenoten. Dat klopt, wij delen die mening. Over enkele minuten zult u het woord richten tot ons Parlement en tot onze burgers.</p>
      <p sl="nl">Het Europees Parlement is altijd de aanjager geweest van ambitieus Europees beleid. Zo geven wij gestalte aan de ambities van onze burgers. Zij willen een Europa dat staat voor solidariteit; solidariteit binnen Europa, maar ook solidariteit met alle mensen, waar dan ook ter wereld, solidariteit met landen die zich onvermoeibaar inspannen om hun burgers een waardig leven te geven. Maar waardigheid betekent niet alleen gevrijwaard zijn van honger, ziekte en geweld. Het betekent ook de vrijheid om een opleiding te volgen en actief deel te nemen aan het sociale en politieke leven. Waardigheid staat ook voor vrijheid van godsdienst en levensopvatting, en voor respect voor onderlinge verschillen.</p>
      <p sl="nl">Mijnheer de secretaris-generaal, wij geloven dat u die ambities met ons deelt. Uw volhardende en gepassioneerde toewijding aan de waarden die de Verenigde Naties en de Europese Unie met elkaar verbinden is voor ons heel belangrijk. Het is ons een genoegen naar u te mogen luisteren.</p>
      <a text="(Applaus)"/>
    </intervention>
    <intervention id="2-184" speaker_id="photo_generic" name="Ban Ki-moon" is_mep="True" mode="spoken">
      <p sl="fr">secretaris-generaal van de Verenigde Naties. − Mijnheer de Voorzitter, mijnheer Welle, ministers, dames en heren, goedemiddag.</p>
      <p sl="fr">Het is voor mij een grote eer om het woord te mogen richten tot het Europees Parlement.</p>
      <p sl="fr">Dames en heren, u bent door de burgers van uw land naar Straatsburg gestuurd om een sterker Europa op te bouwen voor de eenentwintigste eeuw.</p>
      <p sl="fr">Ik ben gekomen omdat u de democratische stem bent van de Europese bevolking, dat wil zeggen van bijna 500 miljoen mensen.</p>
      <p sl="fr">U keurt begrotingen goed, u neemt wetgeving aan en u voert geanimeerde debatten.</p>
      <p sl="fr">U bent de onmisbare schakel tussen de mondiale, regionale en lokale dimensies.</p>
      <p sl="fr">U bent een krachtige motor van vrede, stabiliteit en welvaart in uw eigen regio.</p>
      <p sl="fr">Bovendien speelt u een doorslaggevende rol bij het uitstippelen van beleid dat veel verder reikt dan uw grenzen.</p>
      <p sl="fr">Uw verantwoordelijkheden zullen met de mogelijkheden van het Verdrag van Lissabon alleen maar toenemen.</p>
      <p sl="fr">Wij zijn verheugd over deze vooruitgang.</p>
      <p sl="en">De Verenigde Naties en de Europese Unie zijn natuurlijke bondgenoten. Wij maken een echt verschil voor mensen overal ter wereld.</p>
      <p sl="en">Miljoenen arme meisjes en jongens gaan naar school, miljarden jonge kinderen worden gevaccineerd tegen dodelijke ziekten en duizenden soldaten handhaven de vrede in Libanon, Centraal-Afrika, Cyprus en andere gebieden, allemaal dankzij ons partnerschap en de buitengewone vrijgevigheid en leiderschapskwaliteiten van Europa. Dat werk moeten wij verder verdiepen en verbreden.</p>
      <p sl="en">We zijn geconfronteerd met voor talrijke uitdagingen en meervoudige crises. Maar er is nog iets anders aan de hand; er is als het ware in de hele wereld een lampje gaan branden. Land na land, leider na leider realiseert zich dat we onze uitdagingen het beste samen kunnen aangaan, samen met de Verenigde Naties en samen met alle lidstaten van de Europese Unie. Geen land, geen groep, geen regio kan dit alleen. Als we de lasten verdelen, zullen we ook allemaal delen in de successen.</p>
      <p sl="en">Ik wil het vandaag dan ook graag met u hebben over solidariteit, over de wijze waarop de Europese Unie en de Verenigde Naties gezamenlijk de echte angsten van echte mensen kunnen wegnemen. Overal om ons heen zien we zorgwekkende ontwikkelingen. Banen zijn schaars, de spanningen zijn hoog opgelopen, mensen hebben verdriet en zijn boos en gedesillusioneerd. Het gevolg is een afkalving van het vertrouwen in instanties, in leiders, en tussen buren onderling. Deze tijd stelt ons zwaar op de proef, zelfs in een welvarende regio als Europa.</p>
      <p sl="en">Ik ben ervan overtuigd dat wij de test kunnen doorstaan. Samen hebben we een visie geformuleerd voor het werk dat ons te doen staat en een nauwkeurige beschrijving gegeven van de overkoepelende uitdagingen van deze tijd. We hebben wereldwijd draagvlak gecreëerd voor een gezamenlijke aanpak. Laat ik duidelijk zijn: we hebben een verplichting tegenover de mensen die terecht resultaten eisen. Het is tijd dat we meer gaan doen dan alleen toespraken geven; het is tijd om in actie te komen en onze woorden in daden om te zetten.</p>
      <p sl="en">Ik wil het hebben over drie mondiale uitdagingen: ten eerste de uitbanning van extreme armoede in de wereld, ten tweede de aanpak van klimaatverandering, en ten derde de totstandbrenging van een kernwapenvrije wereld.</p>
      <p sl="en">Ik zal nu nader op deze onderwerpen ingaan en beginnen met de uitbanning van armoede. Vorige maand hebben de wereldleiders in New York de VN-top over de millenniumontwikkelingsdoelstellingen bijgewoond. Er is goed nieuws te melden: er zijn flinke vorderingen gemaakt op het gebied van honger- en armoedebestrijding, onderwijsdeelname, kindergezondheid en schoon water, en ook op het gebied van de bestrijding van malaria, tuberculose en hiv/aids.</p>
      <p sl="en">Onze prestaties staan echter niet in verhouding tot de obstakels die we op ons pad zijn gekomen. De mondiale handelsgesprekken zijn gestagneerd, waardoor we vooralsnog vastzitten aan schadelijke subsidies en een oneerlijk beleid, dat ontwikkelingslanden nieuwe kansen ontneemt. Door prijsstijgingen zijn essentiële geneesmiddelen veelal onbetaalbaar voor de minstbedeelden. Bijna een miljard mensen gaan elke avond met een lege maag naar bed. Dit jaar alleen al zullen nog eens 64 miljoen mensen in extreme armoede vervallen.</p>
      <p sl="en">Dit alles vraagt om een hernieuwd offensief om onze doelstellingen tot 2015 te realiseren. En dat is dan ook precies wat we hebben besloten op de recente top over de millenniumontwikkelingsdoelstellingen. We gaan zorgen voor meer middelen en meer rekenschap eisen. Ik wil mijn waardering overbrengen aan de lidstaten van de Europese Unie die ondanks de financiële druk stevige beloftes hebben gedaan. We kunnen wel degelijk de broekriem aantrekken zonder de ogen te sluiten voor de gemeenschappelijke uitdagingen.</p>
      <p sl="en">Ik vraag u allen de Verenigde Naties vooral daar te ondersteunen waar actie dringend geboden is. We moeten ons richten op groei die banen genereert, op fatsoenlijke banen. Investeringen in schone en hernieuwbare energie zwengelen banengroei en innovatie aan en zijn in die zin essentieel. Wanneer mensen honger lijden, moeten we hen helpen zichzelf te helpen.</p>
      <p sl="en">Ik dank u voor uw investering in de Voedselfaciliteit van de Europese Unie met een bedrag van een miljard euro. We moeten deze middelen daar inzetten waar het rendement het grootste is. Ik denk hierbij in het bijzonder aan de verbetering van de gezondheid en de positie van vrouwen. Vorige maand is het ons gelukt voor de komende vijf jaar veertig miljard dollar aan toezeggingen los te krijgen voor onze mondiale strategie inzake de gezondheid van vrouwen en kinderen. Dit is de meest weerbarstige van onze millenniumontwikkelingsdoelstellingen. Sommigen zullen zeggen dat we voor de gemakkelijke successen moeten gaan, maar persoonlijk geloof ik niet in een dergelijke overwinning. We moeten strijden voor de moeilijkst te realiseren doelstellingen en de moeilijkst te bereiken mensen op de moeilijkst te bereiken plaatsen. We kunnen het leven van meer dan zestien miljoen vrouwen en kinderen redden.</p>
      <p sl="en">Onze tweede grote uitdaging is klimaatverandering. Ook op dit gebied hebben de visie en stem van Europa een bepalende rol gespeeld.</p>
      <p sl="en">Wetenschappers waarschuwen dat de extreme weersomstandigheden die we in veel landen hebben waargenomen mogelijk slechts een voorproefje zijn van wat ons in de toekomst te wachten staat. We hebben verwoestende branden in Rusland gezien, en overstromingen van epische omvang in Pakistan. We mogen nooit zomaar aannemen dat specifieke weersverschijnselen een gevolg zijn van klimaatverandering, maar anderzijds mogen we ook de ogen niet sluiten voor dat wat zonneklaar is. De boodschap is duidelijk: hoe langer we wachten, hoe hoger de tol zal zijn, en deze tol zullen wij moeten betalen in de vorm van een verlies van concurrentievermogen, een verlies van financiële middelen en een verlies van mensenlevens. We moeten nu in actie komen om de klimaatrisico’s te beperken, om onze veerkracht te vergroten en ontwikkelingslanden te ondersteunen in hun streven naar het gebruik van meer schone energiebronnen.</p>
      <p sl="en">Kopenhagen was zeker niet perfect, maar heeft wel een fundament opgeleverd waarop we kunnen voortbouwen. Sindsdien is er vooruitgang geboekt bij belangrijke vraagstukken met betrekking tot de tenuitvoerlegging, zoals aanpassingsmechanismen, technologische samenwerking en maatregelen tegen ontbossing. Op het gebied van mitigatieverplichtingen, financiering op de lange termijn, toezicht en verificatie, en de toekomst van het Kyotoprotocol is de vooruitgang moeizamer. Op de VN-klimaatconferentie in Cancún, die binnenkort zal plaatsvinden, moeten we stappen zien te zetten op die gebieden waarover consensus bestaat. Voor de onderwerpen waarover nog geen akkoord is bereikt geldt dat de regeringen met elkaar een route uit de impasse moeten uitstippelen.</p>
      <p sl="en">Ik roep alle partijen op zich flexibel en solidair op te stellen, en de moed op te brengen om zo nodig compromissen te sluiten. De gezondheid, veiligheid en welvaart van miljoenen mensen hangen ervan af. We hebben geen tijd te verliezen.</p>
      <p sl="en">Willen wij vertrouwen kweken en concrete stappen bespoedigen, dan zijn allereerst de financiën cruciaal. Er is nog steeds sprake van een gebrek aan vertrouwen tussen de ontwikkelde wereld en de ontwikkelingslanden. Wij kunnen het vertrouwen het snelste doen groeien door financiële ondersteuning te geven aan die landen die geen enkele capaciteit hebben.</p>
      <p sl="en">Ik roep alle ontwikkelde landen, met inbegrip van de landen die in dit vooraanstaand Parlement vertegenwoordigd zijn, op om hun aandeel van de dertig miljard dollar die in Kopenhagen is toegezegd als snelle financiering voor de periode 2010-2012 beschikbaar te stellen. Velen beschouwen dit als een lakmoesproef, waaruit moet blijken hoe gemotiveerd de geïndustrialiseerde landen zijn om vooruitgang te boeken in de bredere onderhandelingen. Verder moeten we vóór 2020 jaarlijks honderd miljard dollar bijeen zien te krijgen. Die belofte heeft de ontwikkelde wereld gedaan in Kopenhagen. Mijn adviesgroep op hoog niveau betreffende de financiering van maatregelen op het gebied van klimaatverandering is dit jaar actief geweest en zal met verschillende ideeën komen om vóór 2020 jaarlijks honderd miljard dollar bijeen te brengen voor ontwikkelingslanden.</p>
      <p sl="en">Klimaatverandering is een cruciaal onderdeel van de bredere agenda voor duurzame ontwikkeling. Daarom heb ik onlangs een nieuw panel op hoog niveau over mondiale duurzaamheid ingesteld, onder covoorzitterschap van president Halonen van Finland en president Zuma van Zuid-Afrika. Zij hebben de taak de verbanden tussen de vele verschillende punten te leggen, en ons via de juiste route langs de onderling verbonden economische, sociale en ecologische uitdagingen van de komende decennia te loodsen.</p>
      <p sl="en">Bij dit alles zal het leiderschap van Europa, uw leiderschap essentieel zijn. Europa is van oudsher een drijvende kracht achter groei en verandering. Op dit moment, nu regeringen niet van hun plaats komen – nu de trein is vastgelopen op onze onderhandelingen over klimaatverandering of andere onderwerpen – kan Europa de locomotief zijn die het proces weer in beweging brengt. U kunt duwen en trekken en de trein weer aan het rijden krijgen. U kunt ervoor zorgen dat wij ons in de goede richting blijven bewegen.</p>
      <p sl="en">We werken ook samen aan een schonere maar ook veiligere wereld. Dat is de derde mondiale uitdaging die ik vandaag onder uw aandacht wil brengen.</p>
      <p sl="en">Het streven naar een kernwapenvrije wereld is een onderwerp waarin de leden van dit Parlement veel belang stellen. Het is prijzenswaardig dat u zich hebt uitgesproken over ontwapeningskwesties, tijdig vragen hebt gesteld en hebt aangedrongen op stappen op dit gebied. Ik dank u voor uw resolutie van april 2009, waarin u uw steun uitspreekt voor volledige nucleaire ontwapening en het voorstel voor een kernwapenconventie aanhaalt.</p>
      <p sl="en">Op dit moment zit er weer beweging in de uitvoering van de toezeggingen met betrekking tot ontwapening. Deze vooruitgang zal alleen doorgaan als – en uitsluitend als – de stem van de volkeren volledig wordt weerspiegeld in de nationale en regionale kwesties, en als de vijfhonderd miljoen mensen in de Europese Unie zich eensgezind uitspreken over dit onderwerp, gesteund door mensen uit andere regio’s.</p>
      <p sl="en">Ik waardeer en verwelkom uw steun voor mijn vijfpuntenvoorstel inzake nucleaire ontwapening en non-proliferatie en dat van vele leiders, met inbegrip van de Interparlementaire Unie. Wij spannen ons in om andere massavernietigingswapens uit te bannen, de handel in handvuurwapens en lichte wapens in te perken en te voorkomen dat kernwapens in handen van terroristen vallen. Laten wij ons overbewapende en onderontwikkelde tijdperk achter ons laten en de wereld veiliger maken voor iedereen.</p>
      <p sl="en">Dit zijn enorme uitdagingen en ambitieuze doelen; dit zijn uiteenlopende problemen met een gemene deler, namelijk mondiale solidariteit. We overwinnen samen of gaan samen ten onder, dus moeten we waken voor verdeeldheid, verdeeldheid in de wereld en verdeeldheid binnen gemeenschappen.</p>
      <p sl="en">Bijna zeven jaar geleden stond mijn voorganger Kofi Annan voor u. In zijn toespraak deed hij een gepassioneerde oproep aan Europa om de kansen van immigratie aan te grijpen en weerstand te bieden aan de stemmen die deze nieuwkomers demoniseren als ‘de anderen’. Ik zou willen dat ik hier vandaag kon melden dat de situatie in Europa in de tussentijd is verbeterd, maar als vriend van Europa maak ik mij ernstig zorgen.</p>
      <p sl="en">Het is bijna een gemeenplaats om te zeggen dat de geboorte van de Europese Unie een eind heeft gemaakt aan eeuwen van oorlog, en blijvende vrede heeft gebracht op het continent, maar het is en blijft een onmiskenbaar feit en een baken van hoop. Europa heeft gefungeerd als een buitengewone aanjager van integratie, en naties en culturen vervlochten tot een geheel dat vele malen groter is dan de som van zijn afzonderlijke delen. Maar voor Europa was ‘het tot stand brengen van de vrede’ het thema van de vorige eeuw.</p>
      <p sl="en">De uitdaging van de eenentwintigste eeuw is ‘tolerantie onderling’. Zorgen voor inclusie en de opbouw van verschillende gemeenschappen is een complexe opgave die niet onderdoet voor de taak waar Europa zich voor geplaatst zag na afloop van de Tweede Wereldoorlog. Het is allemaal niet eenvoudig. Migranten, van binnen en buiten Europa, hebben onevenredig veel te maken met werkloosheid, discriminatie en ongelijke kansen in het onderwijs en op de arbeidsmarkt. Er is een gevaarlijke trend in opkomst – een nieuwe politiek van polarisatie.</p>
      <a text="(Applaus)"/>
      <p sl="en">Er zijn mensen inspelen op de angst van andere. Ze willen liberale waarden gebruiken voor onliberale doeleinden. Ze beschuldigen immigranten ervan dat zij de Europese waarden schenden.</p>
      <a text="(Applaus)"/>
      <p sl="en">Maar al te vaak zijn het echter juist degenen die met beschuldigende vinger wijzen die deze waarden – en daarmee de idee wat het betekent een burger van de Europese Unie te zijn – ondermijnen.</p>
      <p sl="en">De zwartste hoofdstukken van de Europese geschiedenis zijn geschreven in een dergelijke taal. Vandaag de dag zijn immigranten met een islamitische levensovertuiging het voornaamste doelwit. Europa kan zich dit denken in stereotypen, waardoor mensen zich afsluiten en haatgevoelens ontwikkelen, niet veroorloven. De wereld kan zich zo’n Europa niet veroorloven.</p>
      <p sl="fr">Het moderne Europa is gebaseerd op mensenrechten en op de fundamentele waarden van menselijkheid. We streven dan ook naar een verenigd continent dat niet wordt verscheurd door etnische of religieuze verschillen. Een Unie waarin alle kinderen, ongeacht de afkomst van hun ouders, dezelfde kansen op succes hebben.</p>
      <p sl="fr">Ik heb vertrouwen in het Europese model, in het Europa dat niet alleen een geografische entiteit maar ook een ideaal is. We maken moeilijke tijden door, maar juist in deze tegenspoed moeten we solidariteit blijven tonen.</p>
      <p sl="fr">We moeten opgewassen zijn tegen de mondiale uitdagingen. Ik heb er vandaag drie genoemd: de bestrijding van armoede, klimaatverandering en een kernwapenvrije wereld.</p>
      <p sl="fr">Ik doe een beroep op u, geachte afgevaardigden van het Europees Parlement. Toon leiderschap en solidariteit, niet alleen in Europa, maar ook daarbuiten. De beroemde Elzasser Albert Schweitzer heeft ooit gezegd: de eerste stap in de evolutie van ethiek is een gevoel van solidariteit met andere mensen.</p>
      <p sl="fr">Ik weet zeker dat Europa, hét symbool van solidariteit, op deze taak berekend is.</p>
      <a text="(Het Parlement geeft de spreker een staande ovatie)"/>
    </intervention>
    <intervention id="2-187" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Mijnheer de secretaris-generaal, ik dank u voor uw zeer bemoedigende woorden over het leiderschap en de solidariteit van de Europese Unie, en over onze rol als locomotief van onze mondiale trein. Ik twijfel er niet aan dat wij de trein op het juiste spoor zullen houden. Voor ons beiden, voor de Verenigde Naties en de Europese Unie, is ‘verenigd’ het sleutelwoord. We zeggen dat we in verscheidenheid verenigd zijn, dus laten we de handen ineenslaan. Laten we ons samen inspannen voor een betere wereld, voor alle naties, de Verenigde Naties. Ik dank u nogmaals heel hartelijk.</p>
      <a text="(Applaus)"/>
    </intervention>
    <intervention id="2-190" speaker_id="23792" name="Michał Tomasz KAMIŃSKI" is_mep="True" mode="spoken" nationality="Poland" birth_date="28-03-1972" birth_place="Warszawa" p_group="European Conservatives and Reformists Group" m_state="PL">
      <p sl="pl">Dames en heren, enkele uren geleden is er een brutale terreuraanslag gepleegd op de zetel van mijn partij in Polen. Hierbij zijn twee mensen omgekomen, onder wie een van de personeelsleden van dit Parlement, die voor een van onze collega´s werkte. Ik hoop dat deze brutale terreurdaad, die ongekend is in de geschiedenis van mijn land en twee personen het leven kostte, ten strengste veroordeeld zal worden door Parlement en dat de methodes van geweld en moord op politieke tegenstanders uitdrukkelijk zullen veroordeeld worden.</p>
      <a text="(Applaus)"/>
    </intervention>
    <intervention id="2-191" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Dank u, mijnheer Kamiński. Zoals u ziet betuigt dit Parlement zijn solidariteit met de slachtoffers van deze volstrekt onaanvaardbare daad.</p>
    </intervention>
  </section>
  <section id="creitem8" title="8. Stemmingen">
    <intervention id="2-193" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Aan de orde zijn de stemmingen.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem9" title="8.1. Statistiek van het zeevervoer van goederen en personen (A7-0217/2010, Brian Simpson) (stemming)"/>
  <section id="creitem10" title="8.2. Beschikbaarstelling van middelen uit het Europees Fonds voor aanpassing aan de globalisering: Nordjylland/Denemarken (A7-0270/2010, Barbara Matera) (stemming)"/>
  <section id="creitem11" title="8.3. Beschikbaarstelling van middelen uit het Europees fonds voor aanpassing aan de globalisering: NXP Halfgeleiders /Nederland (A7-0269/2010, Barbara Matera) (stemming)"/>
  <section id="creitem12" title="8.4. Beschikbaarstelling van middelen uit het Europees Fonds voor aanpassing aan de globalisering: Qimonda/Portugal (A7-0271/2010, Barbara Matera) (stemming)"/>
  <section id="creitem13" title="8.5. Beschikbaarstelling van middelen uit het Europees Fonds voor aanpassing aan de globalisering: Cataluña automocion/Spanje (A7-0272/2010, Barbara Matera) (stemming)"/>
  <section id="creitem14" title="8.6. Controle- en handhavingsregeling voor het gebied dat onder het verdrag inzake toekomstige multilaterale samenwerking op visserijgebied in het noordoostelijke deel van de Atlantische Oceaan valt (A7-0260/2010, Carmen Fraga Estévez) (stemming)"/>
  <section id="creitem15" title="8.7. Verdrag inzake toekomstige multilaterale samenwerking op visserijgebied in het noordwestelijk deel van de Atlantische Oceaan (A7-0262/2010, Jarosław Leszek Wałęsa) (stemming)"/>
  <section id="creitem16" title="8.8. Vrouwen in onzekere banen (A7-0264/2010, Britta Thomsen) (stemming)">
    <intervention id="2-204" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Hiermee is de stemming beëindigd.</p>
    </intervention>
  </section>
  <section id="creitem17" title="9. Stemverklaringen">
    <intervention id="2-207" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Mevrouw de Voorzitter, ik zou de rapporteur en de Raad willen bedanken voor hun inspanningen om een akkoord te bereiken. Ik denk dat dit een belangrijke stap is in de vooruitgang en in de erkenning die het Verdrag van Lissabon geeft aan dit Parlement en aan de Visserijcommissie in het bijzonder. Ik denk dat dit een beslissende stap zal zijn om te garanderen dat toekomstige overeenkomsten inzake visserijkwesties gesloten worden krachtens de gewone wetgevingsprocedure.</p>
      <p sl="es">Dat is wat ik zou willen opmerken over dit akkoord.</p>
    </intervention>
    <intervention id="2-209" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">De controle van schepen die illegale, ongemelde en ongereglementeerde visserij bedrijven is van essentieel belang en dient op effectieve en efficiënte wijze en zo vaak mogelijk te worden uitgevoerd. Daarbij moet speciale aandacht worden geschonken aan gebieden waar het risico op illegale visvangst het grootst is. Daarom hebben we de nieuwe controlemiddelen die met de aangenomen verordening worden ingevoerd zo broodnodig. De controlesystemen die door de regionale visserijorganisaties worden toegepast dienen te worden omgezet in de EU-wetgeving en wel dusdanig dat vertragingen en juridische achterdeurtjes ten gevolge van gecompliceerde procedures zijn uitgesloten. Ik deel ook de mening van de rapporteur dat het argument dat de vertragingen te wijten zijn aan een tekort aan personele middelen onaanvaardbaar is.</p>
    </intervention>
    <intervention id="2-211" speaker_id="4462" name="Clemente MASTELLA" is_mep="True" mode="spoken" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, ik heb vóór dit verslag gestemd omdat ik het met de rapporteur eens ben dat de door het Verdrag inzake toekomstige multilaterale samenwerking op visserijgebied in het noordoostelijk deel van de Atlantische Oceaan vastgestelde controle- en handhavingsregeling zo spoedig mogelijk in het Gemeenschapsrecht moet worden omgezet. Hierbij verwijs ik vooral naar de nieuwe bepalingen die een nieuw systeem voor havenstaatcontrole introduceren dat de Europese havens gesloten houdt voor de aanvoer en de overlading van bevroren vis die door de lidstaat in kwestie niet wettelijk is bevonden.</p>
      <p sl="it">Ik ben er echter van overtuigd dat een aantal compromisoplossingen na de omzetting van deze wijzigingen dient te worden geëvalueerd, en het is essentieel om de eventueel daaruit resulterende aanpassingen, mits overeenkomstig het Verdrag, door te voeren.</p>
    </intervention>
    <intervention id="2-213" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Mevrouw de Voorzitter, dit akkoord zal ook betekenen dat er zal worden gestreden voor bescherming van vissers, dat illegale visserij wordt bestreden, dat er controlemaatregelen komen – die bepalend moeten zijn in het visserijbeleid – en dat we weer een stap dichter bij duurzame visserij komen.</p>
      <p sl="es">Het zal ook betekenen dat de controleniveaus worden verhoogd en dat de vissers en de sector in Europa beschermd worden. Ik ben dan ook bijzonder blij dat we dit akkoord bereikt hebben.</p>
    </intervention>
    <intervention id="2-215" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">De fundamentele doelstelling van het Verdrag inzake toekomstige multilaterale samenwerking op visserijgebied in het noordwestelijke deel van de Atlantische Oceaan is de verwezenlijking van een optimaal visbeheer in de betrokken gebieden. We mogen niet vergeten dat met dit verdrag gezorgd moet worden voor een zo breed mogelijke internationale samenwerking en gebruik van wetenschappelijk onderzoek, teneinde het visbeheer zo effectief mogelijk te maken.</p>
      <p sl="pl">De voornaamste wijzigingen in het verdrag betreffen de modernisering van de Visserijorganisatie voor het noordwestelijke deel van de Atlantische Oceaan, de herziening van de formule voor de begrotingsbijdrage, de herdefiniëring van de verplichtingen van de verschillende partijen en de wijziging van de procedure voor geschillenbeslechting. Ik sta achter de rapporteur en vind dat deze wijzigingen een positieve invloed zullen hebben op de belangen van de Europese Unie, die dankzij het verdrag in kwestie de toestemming heeft om in die gebieden te vissen.</p>
    </intervention>
    <intervention id="2-217" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Mevrouw de Voorzitter, ik heb voor dit initiatief gestemd want als we het over onzekere banen hebben, hebben we het wederom over de ongelijkheid en discriminatie waaronder vrouwen in Europa te lijden hebben.</p>
      <p sl="es">Door de economische crisis is deze ongelijkheid toegenomen als gevolg van de impact ervan op de slechtst betaalde banen waarin vooral vrouwen werkzaam zijn, onder meer in het huishouden en de zorg, en die volgens onderzoek 31,5 procent van de banen in de zakelijke sector vertegenwoordigen, waaronder deeltijdbanen. Het verschil in beloning heeft overal in Europa dezelfde impact. Onzekerheid geldt ook voor banen van vrouwen met een hogere opleiding.</p>
      <p sl="es">Het gebrek aan medeverantwoordelijkheid tussen vrouwen en mannen in de thuissituatie is een van de oorzaken van die onzekerheid en discriminatie. We moeten ervoor zorgen dat er hoogwaardige diensten komen voor de zorg aan kinderen en oudere mensen, en dat we de omstandigheden verbeteren waaronder vrouwen toetreden tot de arbeidsmarkt. Ik moet hier nog aan toevoegen dat immigrantenvrouwen het werk doen van Europese vrouwen zodat wij de arbeidsmarkt op kunnen.</p>
      <p sl="es">Kortom, we moeten ons blijven inzetten voor echte gelijkheid.</p>
    </intervention>
    <intervention id="2-219" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Op de arbeidsmarkt heeft een verschuiving van gewone naar afwijkende dienstverbanden plaats gevonden, en daarom moet worden voorkomen dat werkgevers de voorkeur blijven geven aan de goedkoopste en meest voordelige dienstverbanden, die onzekere arbeidsplaatsen tot gevolg hebben.</p>
      <p sl="sk">Werknemers die zich in een kwetsbare arbeidspositie bevinden, waarin vaak zelfs niet wordt voldaan aan elementaire gezondheids- en veiligheidsnormen en geen sprake is van bescherming tegen discriminatie, sociale bescherming en collectieve vertegenwoordiging, moeten worden beschermd tegen onwaardige arbeidsomstandigheden en uitbuiting. Ik ben er daarom voor om werknemers te beschermen door sociale minimumnormen voor werknemers in te voeren en te zorgen voor gelijke toegang tot gezondheidszorg en ouderdomspensioen, een passend loon en een redelijke arbeidstijd. Ik ben van mening dat de lidstaten door middel van strenge arbeidscontroles zouden moeten verhinderen dat gewone arbeidsplaatsen veranderen in onzekere arbeidsplaatsen.</p>
    </intervention>
    <intervention id="2-221" speaker_id="4462" name="Clemente MASTELLA" is_mep="True" mode="spoken" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, de huidige economische en financiële crisis heeft de problematiek van vrouwen in onzeker dienstverband vergroot. Omdat zij vaak een evenwicht moeten vinden tussen werk en gezin, bevinden zij zich in een slechtere onderhandelingspositie, die vaak tot slechtere arbeidsvoorwaarden leidt.</p>
      <p sl="it">Ik heb vóór dit verslag gestemd omdat ik het eens ben met de noodzaak om dit probleem te bestrijden door de lidstaten en de sociale partners te vragen om hun wetgeving en bij overeenkomst vastgelegde regels op het gebied van regelmatige en onregelmatige werkgelegenheid, in ruime mate in onderlinge overeenstemming te brengen zonder daarbij het reële gevaar van uitbreiding van zwartwerk te onderschatten. Daarom dringen wij er bij de Commissie en de lidstaten op aan om nieuwe, concrete strategieën tegen onzekere dienstverbanden te ontwikkelen, die rekening houden met een evenwichtige verdeling tussen mannen en vrouwen.</p>
      <p sl="it">Dit verslag dringt er ook bij de Commissie op aan om een voorstel betreffende de toepassing van het beginsel van gelijke beloning van mannen en vrouwen in te dienen. We moeten de lidstaten herinneren aan hun verplichting om Richtlijn 2006/54/EG onverwijld in nationaal recht om te zetten. Wij verzoeken de lidstaten daarom om netwerken voor kinderopvang en zorg te creëren en om alle maatregelen te treffen die voltijdse werkgelegenheid faciliteren voor de vrouwen die dat willen, om daarmee hun deelname aan de arbeidsmarkt en hun economische onafhankelijkheid te vergroten.</p>
    </intervention>
    <intervention id="2-223" speaker_id="96719" name="Andrea ČEŠKOVÁ" is_mep="True" mode="spoken" nationality="Czechia" birth_date="18-10-1971" birth_place="Praha" p_group="European Conservatives and Reformists Group" m_state="CZ">
      <p sl="cs">Ik heb tegen aanneming van dit verslag over vrouwen in onzeker dienstverband gestemd, omdat ik van mening ben dat deeltijdwerk, arbeidsbetrekkingen voor bepaalde duur en andere soortgelijke vormen van arbeidsbetrekkingen juist gunstig zijn voor werkende vrouwen en dan met name voor vrouwen die voor hun kinderen zorgen en tegelijkertijd een baan willen. Deze flexibele arbeidsvormen zijn in mijn ogen juist gunstig en verdienen dan ook juist te worden ondersteund, opdat werkgevers meer genegen zijn dergelijke arbeidsovereenkomsten af te sluiten en vrouwen op die manier meer kansen krijgen om het heft in eigen handen te nemen.</p>
      <p sl="cs">Tevens ben ik tegen quota bij de zorg voor kinderen, bijvoorbeeld dat uiterlijk in 2013 33 procent van de kinderen tot drie jaar in collectieve opvangvoorzieningen moeten verblijven. Ik sta pal voor de fundamentele vrijheid van gezinnen, die in volstrekte vrijheid moet kunnen beslissen hoe ze voor hun kinderen zorgen.</p>
    </intervention>
    <intervention id="2-225" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Ik wil vooral graag van deze gelegenheid gebruik maken omdat de Voorzitter gisteren niet bereid was om iedereen die een bijdrage wilde leveren aan het debat daartoe de gelegenheid te geven, ofschoon dit een buitengewoon belangrijk thema is. In het verslag van mevrouw Thomsen wordt namelijk gewezen op de veelal onzekere posities van vrouwen op de arbeidsmarkt en de verslechterende sociale situatie.</p>
      <p sl="sk">De onzekerheid op de arbeidsmarkt betreft vrouwen in het algemeen. Vooral in deze tijd van wereldwijde crisis gaan de zogeheten afwijkende dienstverbanden het eerste voor de bijl, zowel in de dienstensector als in de landbouw. Aangezien in deze sectoren voornamelijk vrouwen werken, vallen de ontslagen vooral onder hen. Dit is opnieuw een terrein waar de zogenaamde logica van de markt niet opgaat en waarop, in naam van gelijkheid en ondersteuning van de koopkracht van de bevolking en de marktvraag, positieve interventie nodig is, bijvoorbeeld door te stoppen met het sluiten van arbeidsovereenkomsten zonder vermelding van de werkuren.</p>
    </intervention>
    <intervention id="2-227" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mevrouw de Voorzitter, met de enorme meerderheid die vóór het verslag heeft gestemd geeft het Parlement een belangrijk waarschuwingssignaal af over het probleem van vrouwen in onzeker dienstverband. In Europa zijn het nog steeds voornamelijk vrouwen die gebukt gaan onder onzekere dienstverbanden, en de situatie verslechtert verder als gevolg van de internationale crisis die ook onze landen treft. De Europese Unie heeft zich altijd ingezet voor het genderbeleid middels specifieke wetgeving die door de lidstaten is omgezet, en moet al het mogelijke blijven doen om echte gelijkheid te bewerkstelligen bij de toegang tot werk.</p>
      <p sl="it">Dit initiatiefverslag geeft een duidelijk signaal af aan de Commissie en de lidstaten: zij moeten een einde maken aan onzekere dienstverbanden en de sociale bescherming van vrouwen in onzeker dienstverband verbeteren. Ik feliciteer de rapporteur, mevrouw Thomsen.</p>
    </intervention>
    <intervention id="2-229" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Ik heb het verslag gesteund, zij het met enige voorbehouden. Het verslag werpt ook een belangrijk licht op mijn verslag uit de vorige zittingsperiode, waarin gesproken werd over armoede onder vrouwen in de Europese Unie. Dit verslag toont aan dat we de situatie van bedreigde arbeidsplaatsen serieus nemen.</p>
      <p sl="sk">Veel vrouwen en gezinnen vragen zich af of de Europese politiek praktische oplossingen en concrete beleidsmaatregelen heeft voor sociale problemen. De politiek zou niet moeten ingrijpen in de economie. Economische vrijheid is één van de kenmerken van de gemeenschappelijke markt. Wanneer het winstoogmerk echter bepaalde ondernemingen ertoe drijft van hun werknemers te eisen dat zij werken onder gevaarlijke en onzekere omstandigheden, moet de wetgever dat verhinderen. We moeten eindelijk toegeven dat ook het werk van huisvrouwen onder onzeker werk valt. Verzekeringsmaatschappijen hebben de kosten daarvan al berekend en nu is het aan de politiek om er wat aan te doen. Ik roep de Commissie op voorstellen in te dienen voor de erkenning van het werk van huisvrouwen als een niet-monetaire investering in de nationale welvaart.</p>
    </intervention>
    <intervention id="2-231" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Mevrouw de Voorzitter, dit is een belangrijk en significant verslag voor de bescherming van vrouwen. De Europese instellingen worden echter gekenmerkt door een grote tekortkoming: zij brengen niet in de praktijk wat zij prediken. Afgelopen vrijdag en zaterdag is er in aanwezigheid van Commissievoorzitter Barroso, de Voorzitter van het Europees Parlement en de voorzitter van de Europese Raad, de heer Van Rompuy, vergaderd met hoogwaardigheidsbekleders van de belangrijkste Europese vrijmetselaarsloges. In die vergadering is echter geen woord gezegd over het feit dat de meeste loges geen vrouwen toelaten. Erger nog, de vergadering werd in het Europees Parlement gehouden, achter gesloten deuren, en zelfs het personeel van het Parlement werd de toegang ontzegd. Dit alles is in strijd met de beginselen van transparantie, die leidend moeten zijn voor alle activiteiten van de Europese instellingen.</p>
    </intervention>
    <intervention id="2-962" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik ben heel tevreden met dit voorstel, aangezien het erop gericht is het verzamelen van gegevens naar soort goederen verplicht te stellen voor statistieken van het zeevervoer, wat een algemeen kader zal opleveren dat nuttig is voor de ondersteuning en monitoring van het beleid ter bevordering van intermodaliteit. Voor de eilanden zou dit meer steun betekenen voor een combinatie van zee- en luchtvervoer, aangezien dat de enig mogelijke vervoersmiddelen zijn. Dit statistisch onderzoek zal ons ook een beter inzicht geven in de met de ultraperifere regio’s samenhangende kosten, zowel voor goederen als voor personen, en dat inzicht zal dan weer kunnen meespelen bij de besluitvorming over zaken als de trans-Europese netwerken, vooral als het gaat om de zogenaamde “zeesnelwegen”. Dan hebben we het ook over de zeeverbindingen tussen de eilanden onderling en tussen de eilanden en het Europese vasteland. De rapporteur wijst op de mogelijkheid om deze bepalingen aan te passen aan de nieuwe voorschriften inzake gedelegeerde handelingen die zijn ingevoerd door het Verdrag van Lissabon, met als doel de bevoegdheden van het Europees Parlement op dit terrein te versterken. Ik sluit me daarbij aan.</p>
    </intervention>
    <intervention id="2-961" speaker_id="28422" name="Alfredo ANTONIOZZI" is_mep="True" mode="written" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Ik heb voor het verslag van de heer Simpson gestemd, aangezien statistische gegevens over het zeevervoer van goederen en personen heel nuttig kunnen zijn. Het verzamelen van gegevens volgens goederensoort is al verplicht voor Europese statistieken betreffende vervoer over de weg, per spoor en over de binnenwateren.</p>
      <p sl="it">Het is, zoals het verslag stelt, inderdaad zo dat “de beschikbaarheid van volledige en homogene statistieken volgens soort goederen voor alle vervoerswijzen een algemeen kader oplevert dat nuttig is voor de ondersteuning en monitoring van het beleid ter bevordering van de intermodaliteit, dat wil zeggen de mogelijkheid verschillende vervoerswijzen optimaal te combineren binnen dezelfde vervoersketen, en de modernisering van de goederenvervoerslogistiek.</p>
    </intervention>
    <intervention id="2-960" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik steun dit voorstel voor een verordening. Dit beoogt een wijziging van de bestaande richtlijn teneinde het verzamelen van gegevens naar soort goederen verplicht te stellen voor statistieken van het zeevervoer. Deze gegevens worden momenteel op vrijwillige basis verzameld door 18 lidstaten. Het verzamelen van gegevens volgens goederensoort is verplicht voor Europese statistieken betreffende vervoer over de weg, per spoor en over de binnenwateren. Door gegevens te verzamelen kunnen we vergelijkingen maken per vervoerswijze en dat geeft ons de mogelijkheid verschillende vervoerswijzen optimaal te combineren binnen dezelfde vervoersketen en de goederenvervoerslogistiek te moderniseren. Men gaat ervan uit dat het verzamelen van de relevante gegevens meestal geen bijkomende last zal betekenen voor de respondenten, aangezien de betrokken lidstaten in staat zouden moeten zijn de gegevens bijeen te brengen aan de hand van al bestaande gegevensbronnen (zoals douanedocumenten).</p>
    </intervention>
    <intervention id="2-959" speaker_id="96849" name="Alain CADEC" is_mep="True" mode="written" nationality="France" birth_date="21-06-1953" birth_place="Saint-Brieuc" p_group="Group of the European People's Party (Christian Democrats)" m_state="FR">
      <p sl="fr">De nu geldende Richtlijn 2009/42/EG biedt de mogelijkheid om op vrijwillige basis statistische gegevens over het zeevervoer te verzamelen. De wijziging van die richtlijn zou het verzamelen van gegevens naar goederensoort verplicht stellen. Ik steun die wijziging, die geen bijkomende last zal betekenen voor de respondenten aangezien de betrokken lidstaten in staat zouden moeten zijn de gegevens bijeen te brengen aan de hand van al bestaande gegevensbronnen.</p>
      <p sl="fr">Het is zinvol om deze regels voor het zeevervoer verplicht te stellen: dat is al verplicht voor het vervoer over de weg, per spoor en over de binnenwateren. Ik ben ook heel tevreden over de amendementen van de rapporteur betreffende de handhaving van de verordening overeenkomstig de procedure inzake gedelegeerde handelingen. Het Parlement zou gebruik moeten maken van dit voorrecht, dat door het Verdrag van Lissabon is ingevoerd.</p>
    </intervention>
    <intervention id="2-958" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik heb voor dit verslag gestemd omdat ik het ermee eens ben dat de beschikbaarheid van volledige en homogene statistieken naar soort goederen van cruciaal belang is voor alle vervoerswijzen. Deze informatie biedt een algemeen kader dat nuttig is voor de ondersteuning en monitoring van het beleid ter bevordering van de intermodaliteit, dat wil zeggen de mogelijkheid verschillende vervoerswijzen optimaal te combineren binnen dezelfde vervoersketen, en de modernisering van de goederenvervoerslogistiek. Ik zou met klem willen vragen om alle Europese statistieken over alle vervoerswijzen overeenkomstig gemeenschappelijke concepten en normen op te stellen, zodat de verschillende vervoerswijzen zo goed mogelijk met elkaar vergeleken kunnen worden.</p>
    </intervention>
    <intervention id="2-957" speaker_id="28122" name="David CASA" is_mep="True" mode="written" nationality="Malta" birth_date="16-11-1968" birth_place="Valletta" m_state="MT">
      <p sl="en">Dit verslag gaat over het verzamelen en registreren van gegevens op het gebied van zeevervoer in lidstaten met een kustlijn. Er wordt in voorgesteld de wijze waarop dergelijke gegevens worden verzameld aan te passen, door ze in het vervolg te ordenen naar soort goederen. Voor andere vervoersmodaliteiten wordt dit al gedaan. Ik vind dit een positieve ontwikkeling en steun de rapporteur dan ook met volle overtuiging.</p>
    </intervention>
    <intervention id="2-956" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Hoewel een tijdje geleden werd verklaard dat de interne markt voltooid is, openbaren de nog steeds bestaande verschillen tussen de verschillende toegangspunten voor goederen en mensen nog steeds het nationale karakter van haar grenzen. De lidstaten mogen dan wel besloten hebben om toe te geven aan de Europese instellingen op dit punt, maar dit soort verschillen, die sommige gebieden straffen en andere bevoordelen, kunnen niet blijven voortbestaan. Deze verdere voorwaarde, die bedoeld is om de behandeling van goederen en mensen te harmoniseren, is een nieuwe stap op de weg naar volledig integratie van de Europese interne markt.</p>
    </intervention>
    <intervention id="2-955" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">De lidstaten van de Europese Unie moeten een Europese databank helpen opzetten voor gegevens over het maandelijkse vervoer van goederen en passagiers over zee en over de schepen die hen vervoeren. Hierdoor zal de specialistische dienst van de EU, Eurostat, Europese statistieken kunnen samenstellen voor elke vervoerswijze conform de EU-normen. Onder gebruikmaking van deze gegevens kan vervolgens een geïntegreerd Europees systeem bestaande uit statistieken op dit gebied worden opgebouwd. De bedoeling hiervan is een zo groot mogelijke vergelijkbaarheid tussen de vervoerswijzen in de Europese landen te bewerkstelligen.</p>
    </intervention>
    <intervention id="2-954" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Dit voorstel is erop gericht om het verzamelen van gegevens naar soort goederen verplicht te stellen voor statistieken van het zeevervoer en om de soort informatie die in de 27 lidstaten bijeengebracht en verwerkt wordt te standaardiseren. In de woorden van de rapporteur: de beschikbaarheid van volledige en homogene statistieken naar soort goederen voor alle vervoerswijzen zou een algemeen kader opleveren dat nuttig is voor de ondersteuning en monitoring van het beleid ter bevordering van de intermodaliteit, dat wil zeggen de mogelijkheid verschillende vervoerswijzen optimaal te combineren binnen dezelfde vervoersketen, en de modernisering van de goederenvervoerslogistiek.</p>
      <p sl="pt">Gelet op het belang van een veilig en effectief vervoer van goederen in de internationale handel steun ik het voorstel van de Commissie.</p>
    </intervention>
    <intervention id="2-953" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Het doel van dit voorstel voor een verordening van het Parlement en de Raad is Richtlijn 2009/42/EG te wijzigen om het verzamelen van gegevens naar soort goederen verplicht te stellen voor statistieken van het zeevervoer. Deze gegevens worden momenteel op vrijwillige basis verzameld door achttien lidstaten. Vijf lidstaten beschikken niet over een kustlijn en verstrekken geen gegevens in het kader van deze richtlijn. Het verzamelen van de relevante gegevens zal meestal geen bijkomende last betekenen voor de respondenten, aangezien de betrokken lidstaten in staat zouden moeten zijn de gegevens bijeen te brengen aan de hand van al bestaande gegevensbronnen, bijvoorbeeld douanedocumenten. Ik heb voor dit verslag gestemd omdat ik het ermee eens ben dat er volledige en homogene statistieken naar soort goederen nodig zijn voor alle vervoerswijzen om een algemeen vergelijkingskader mogelijk te maken.</p>
    </intervention>
    <intervention id="2-952" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Het doel van dit voorstel voor een verordening van het Parlement en de Raad is Richtlijn 2009/42/EG te wijzigen om het verzamelen van gegevens naar soort goederen verplicht te stellen voor statistieken van het zeevervoer, aangezien de rapporteur van mening is dat het verzamelen van de relevante gegevens geen bijkomende last voor de respondenten zou betekenen, aangezien de betrokken lidstaten in staat zouden moeten zijn de gegevens bijeen te brengen aan de hand van al bestaande gegevensbronnen, bijvoorbeeld douanedocumenten. Bovendien is het verzamelen van gegevens naar soort goederen reeds verplicht voor Europese statistieken van het vervoer over de weg, per spoor en over de binnenwateren.</p>
      <p sl="pt">Wij delen de opvatting dat de beschikbaarheid van statistieken over alle vormen van vervoer, goederen en passagiers een informatiekader zal opleveren dat nuttig is voor de nauwkeurige omschrijving van een beleid van interoperabiliteit en intermodaliteit, dat wil zeggen de mogelijkheid verschillende vervoerswijzen optimaal te combineren binnen dezelfde vervoersketen, waarmee een bijdrage wordt geleverd aan de modernisering en rationalisering van de goederenvervoerslogistiek en de duurzaamheid ervan wordt bevorderd. Uiteraard is dit afhankelijk van de vergelijkbaarheid van de beschikbare statistieken, waarvoor enige harmonisatie van normen en concepten nodig is.</p>
    </intervention>
    <intervention id="2-951" speaker_id="96667" name="Alan KELLY" is_mep="True" mode="written" nationality="Ireland" birth_date="13-07-1975" birth_place="Limerick" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Dit voorstel beoogt enkel het verzamelen van gegevens naar soort goederen verplicht te stellen voor het zeevervoer. Voor het Europese vervoer over de weg, per spoor en over de binnenwateren is dit al verplicht, en deze aanpassing zou dan ook bijdragen aan de harmonisatie op dit gebied. Het verzamelen van de gegevens zal geen bijkomende last betekenen voor de respondenten.</p>
    </intervention>
    <intervention id="2-950" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="nl">Doel van deze tekst is om Richtlijn 2009/42/EG te wijzigen teneinde het verzamelen van gegevens naar soort goederen verplicht te stellen voor de statistieken over zeevervoer. Op het ogenblik verzamelen achttien lidstaten deze gegevens op vrijwillige basis. Vijf lidstaten hebben geen kustlijn en verstrekken de in deze richtlijn vastgelegde gegevens niet. In de meeste gevallen zal het verzamelen van de relevante gegevens geen enkele extra belasting betekenen voor de respondenten, daar de betreffende lidstaten de gegevens zouden moeten kunnen verzamelen met behulp van reeds bestaande informatiebronnen, zoals douanedocumenten. Het verzamelen van gegevens per soort goederen is al verplicht voor de Europese statistieken van het vervoer over de weg, per spoor en over de binnenwateren. Het verzamelen van Europese statistieken over alle vervoerswijzen moet gebeuren aan de hand van gemeenschappelijke beginselen en normen, om ervoor te zorgen dat een zo hoog mogelijk niveau van vergelijkbaarheid tussen de vervoerswijzen bereikt wordt. Daarom heb ik vóór de tekst gestemd. De beschikbaarheid van volledige en homogene statistieken naar soort goederen voor alle vervoerswijzen zou een nuttig algemeen kader bieden voor de ondersteuning en monitoring van het beleid ter bevordering van de comodaliteit.</p>
    </intervention>
    <intervention id="2-949" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Ik heb het verslag van de heer Simpson volledig gesteund. Ik ben het ermee eens dat het nodig is om de statistieken van het zeevervoer naar soort goederen onder te verdelen. Deze statistieken zullen exporteurs en importeurs de mogelijkheid bieden om het beste vervoersmiddel te vinden voor hun goederen. Dit betekent dat de kosten van de goederen voor de Europese bevolking zullen dalen en dat de exporteurs op een efficiëntere manier prijzen in rekening kunnen brengen voor goederen uit derde landen. Met dit soort statistische gegevens kan beter worden voorkomen dat er onvoorziene kosten worden gemaakt en zal het verkeer van zowel interne als externe goederen worden gestimuleerd. Ik zou dit soort statistische gegevens ook willen invoeren voor vrachtvervoer per vliegtuig.</p>
    </intervention>
    <intervention id="2-948" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Om te kunnen reageren zijn statistieken belangrijk, omdat ze feiten leveren waarop besluiten kunnen worden gebaseerd. Bij het verzamelen van statistische gegevens is het echter altijd belangrijk om de balans te bewaren tussen de noodzakelijke verzameling van feiten en de administratieve kosten. Tot op heden worden de gegevens van het zeevervoer van goederen en personen door achttien lidstaten op vrijwillige basis verzameld. Dit heeft alleen zin als de betreffende gegevens niet tot extra belasting leiden, als de lidstaten inderdaad in staat zijn om deze gegevens te verzamelen op basis van reeds bestaande informatiebronnen. Het verzamelen van complete statistieken van het zeevervoer van goederen en personen voor alle goederen en voor alle vervoerswijzen om een vergelijking te kunnen maken, komt mij, gezien de administratieve kosten, overdreven voor. Ik heb daarom dienovereenkomstig gestemd.</p>
    </intervention>
    <intervention id="2-947" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">In het verslag wordt een reeks amendementen voorgesteld ter aanpassing van de bepalingen inzake de regelgevingsprocedure met toetsing aan de nieuwe bepalingen inzake gedelegeerde handelingen die zijn ingevoerd met het Verdrag van Lissabon. Het doel van de rapporteur was om amendementen voor te stellen op de EU-richtlijn en aldus het verzamelen van gegevens naar soort goederen verplicht te stellen voor statistieken van het zeevervoer. Deze gegevens worden momenteel op vrijwillige basis verzameld door achttien lidstaten. Vijf lidstaten beschikken niet over een kustlijn en verstrekken daarom de gegevens die in het kader van die richtlijn vereist zijn niet.</p>
      <p sl="pl">Het is de moeite waard om te vermelden dat het verzamelen van de relevante gegevens geen bijkomende last voor de respondenten betekent, aangezien de betrokken lidstaten in staat zouden moeten zijn om de gegevens bijeen te brengen aan de hand van al bestaande gegevensbronnen, bijvoorbeeld douanedocumenten. Het verzamelen van gegevens naar soort goederen is verplicht voor Europese statistieken van het vervoer over de weg, per spoor en over de binnenwateren. Gegeven de noodzaak om effectieve, op elkaar afgestemde en milieuvriendelijke communicatie- en vervoersnetwerken te ontwikkelen (voor het zeevervoer, het vervoer over de weg en over de binnenwateren) zijn maatregelen met betrekking tot het verzamelen en analyseren van gegevens voor alle soorten vervoer inderdaad zeer relevant.</p>
    </intervention>
    <intervention id="2-946" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ik heb voor het verslag-Simpson gestemd omdat daarmee via de wijziging van Richtlijn 2009/42/EG de laatste hand wordt gelegd aan de wetgeving inzake het verzamelen van gegevens over het vervoer van goederen en passagiers vanuit en binnen Europa. Vroeger was het verzamelen van gegevens alleen verplicht voor het vervoer over de weg, per spoor en over de binnenwateren, maar met de wijziging van de richtlijn zal dit ook verplicht worden voor het zeevervoer. Daarmee wordt een reeks gegevens verschaft over de goederen die via onze grenzen de EU binnenkomen en verlaten. Dergelijke gegevens zijn niet alleen van essentieel belang voor statistische doeleinden maar via de tenuitvoerlegging van de gewijzigde richtlijn zullen vanaf begin volgend jaar ook gegevens worden vergaard over het zeevervoer, waardoor er meer transparantie mogelijk is wat betreft de soorten vervoerde goederen en waardoor het vervoer van specifieke goederen efficiënter wordt, aangezien het dankzij de vergelijkbaarheid mogelijk zal zijn om voor elke soort goederen het meest efficiënte vervoermiddel te vinden.</p>
    </intervention>
    <intervention id="2-945" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Met dit voorstel wordt gestreefd naar de invoering van een verplichte verzameling gegevens naar soort goederen ten behoeve van zeevervoerstatistieken. Deze gegevens over het zeevervoer worden momenteel op zuiver vrijwillige basis verzameld door achttien lidstaten, terwijl het verzamelen van gegevens naar goederensoort reeds verplicht is voor Europese statistieken van het vervoer over de weg, per spoor en over de binnenwateren.</p>
      <p sl="pt">De beschikbaarheid van volledige en homogene statistieken naar soort goederen voor alle vervoerswijzen met inbegrip van het zeevervoer zal een algemeen kader opleveren dat nuttig is voor de ondersteuning en monitoring van het beleid ter bevordering van de intermodaliteit, dat wil zeggen de mogelijkheid verschillende vervoerswijzen optimaal te combineren binnen dezelfde vervoersketen, en de modernisering van de goederenvervoerslogistiek.</p>
    </intervention>
    <intervention id="2-944" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit voorstel voor een verordening van het Europees Parlement en de Raad heeft tot doel Richtlijn 2009/42/EG te wijzigen om het verzamelen van gegevens naar soort goederen verplicht te stellen voor statistieken van het zeevervoer. Deze gegevens worden momenteel op vrijwillige basis verzameld door achttien lidstaten. Vijf lidstaten hebben geen kustlijn en verstrekken dan ook geen gegevens in het kader van deze richtlijn. Het verzamelen van de relevante gegevens zal meestal geen bijkomende last betekenen voor de respondenten, aangezien de betrokken lidstaten in staat zouden moeten zijn de gegevens bijeen te garen aan de hand van al bestaande gegevensbronnen, zoals douanedocumenten. De fractie De Groenen/Vrije Europese Alliantie heeft voor dit voorstel gestemd.</p>
    </intervention>
    <intervention id="2-943" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Het verplicht verzamelen van gegevens naar soort goederen voor het aanleggen van statistieken van het zeevervoer is volgens mij essentieel voor het bevorderen van co-modaal vervoer. Daarmee zou de mogelijkheid om verschillende vervoersmodi met elkaar te combineren gestimuleerd worden. Daar deze verzameling van gegevens al verplicht is voor de statistieken van andere vervoersvormen – wegvervoer, spoorvervoer en vervoer over de binnenwateren – lijkt het me terecht een gemeenschappelijk kader vast te stellen waarin ook het aanleggen van statistieken van het zeevervoer geregeld wordt. Dat kan tevens een bijdrage leveren aan een optimale onderlinge vergelijkbaarheid van de verschillende vervoersmodi.</p>
      <p sl="pt">Op basis van het Commissievoorstel zou bij de herziening van Richtlijn 2009/42/EG deze aanpak moeten worden gevolgd. De gewijzigde richtlijn zou al moeten gelden voor de gegevens van 2011 op grond van de vrijwillige regeling voor het verzamelen van gegevens die momenteel reeds in achttien lidstaten van de Europese Unie toepassing vindt.</p>
    </intervention>
    <intervention id="2-942" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Dames en heren, deze kwestie van de systematische verzameling van statistische gegevens is vooral voor ons erg belangrijk. In Litouwen vertegenwoordigt het vervoer van goederen over de zee slechts een klein percentage van alle goederenvervoer en er valt op dit gebied dus veel te bereiken. Bovendien is er een groot groeipotentieel in de toeristische sector aan onze kust. Door de modernisering van de goederenvervoerslogistiek en de bevordering van de intermodaliteit, dat wil zeggen de mogelijkheid om verschillende vervoerswijzen optimaal te combineren binnen dezelfde vervoersketen, krijgen we de mogelijkheid de welvaart in de Baltische regio te vergroten. Dit is vooral van belang met het oog op het toekomstige concurrentievermogen van de Europese havens, zoals die van Klaipėda in Litouwen. Wanneer de Baltische landen nauwer gaan samenwerken zal dit hen nader tot elkaar brengen en zal de markt in onze regio harmonieuzer worden en toegankelijker voor de rest van de Europese Unie. Momenteel zijn de Baltische landen zo goed als afgesneden van het Europese transportnetwerk. Gehoopt wordt dat het verkeer tussen de Baltische landen tegen 2020 zal zijn verdubbeld en daarom moeten we ons bezighouden met het gebrek aan geschikte infrastructuur en toegankelijkheid. Bovenal moeten we ervoor zorgen dat het verzamelen van gegevens geen bijkomende last betekent voor de lidstaten. We hebben niets te verliezen.</p>
    </intervention>
    <intervention id="2-940" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Gelet op het feit dat Denemarken om steun heeft gevraagd in verband met 951 gedwongen ontslagen in 45 bedrijven die vallen onder afdeling 28 van de NACE Rev. 2 (vervaardiging van machines, apparaten en werktuigen) in de NUTS II-regio Noord-Jutland, heb ik voor de resolutie gestemd omdat ik het eens ben met het voorstel van de Commissie en met de amendementen die het Parlement heeft ingediend. Ik ben het er ook mee eens dat in het voorstel van de Commissie, met name in zijn toelichting, heldere en gedetailleerde informatie wordt gegeven over de aanvraag. Deze gaat gepaard met een analyse van de subsidiabiliteitscriteria en een uitleg van de redenen voor het verlenen van goedkeuring, hetgeen overeenstemt met de wensen van het Parlement.</p>
    </intervention>
    <intervention id="2-939" speaker_id="28122" name="David CASA" is_mep="True" mode="written" nationality="Malta" birth_date="16-11-1968" birth_place="Valletta" m_state="MT">
      <p sl="en">Het Europees Fonds voor aanpassing aan de globalisering is een belangrijk structuurfonds in de Europese Unie. Dit stelt ons in staat werknemers bij te staan die werkloos zijn geworden als gevolg van veranderingen in de wereldhandelspatronen. Dit is ook inderdaad gebeurd in een aantal lidstaten, waaronder Spanje, waar het fonds zijn waarde uitstekend heeft bewezen. Daarom sluit ik mij aan bij de besluiten die de rapporteur heeft geformuleerd en heb ik besloten voor het verslag te stemmen.</p>
    </intervention>
    <intervention id="2-938" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">In het licht van de structurele veranderingen in de internationale handel is het van essentieel belang dat de Europese economie de instrumenten ter ondersteuning van de hierdoor getroffen werknemers doeltreffend kan uitvoeren. Daarmee moeten de werknemers ook sterker worden gemaakt opdat zij snel kunnen terugkeren tot de arbeidsmarkt. Gelet op het feit dat Denemarken om steun heeft gevraagd voor 951 gedwongen ontslagen bij 45 bedrijven in de regio Noord-Jutland, wil ik herinneren aan de redenen die ik heb uiteengezet in mijn stemverklaring over de beschikbaarstelling van gelden uit het Europees fonds voor aanpassing aan de globalisering in de Spaanse regio Catalonië. Deze redenen gelden eveneens voor mijn stem vóór dit verslag.</p>
    </intervention>
    <intervention id="2-937" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Dit is een resolutie over het voorstel voor een besluit van het Parlement en de Raad over de beschikbaarstelling van middelen uit het Europees fonds voor aanpassing aan de globalisering overeenkomstig punt 28 van het Interinstitutioneel Akkoord van 17 mei 2006 tussen het Europees Parlement, de Raad en de Commissie betreffende de begrotingsdiscipline en een goed financieel beheer.</p>
      <p sl="pt">De sector die machines, apparaten en werktuigen vervaardigt voor de scheepsbouwindustrie in de Deense regio Noord-Jutland is door de veranderingen op de markten en de wereldwijde kredietcrisis overvallen en heeft te lijden gehad van een drastische afname van orders, hetgeen tot ontslagen in meer dan veertig bedrijven heeft geleid.</p>
      <p sl="pt">In regio’s als Noord-Jutland die bijzonder afhankelijk zijn van één sector, gaat het herstel van de markt en herintreding op de arbeidsmarkt in andere bedrijfstakken meestal langzamer en moeizamer. Ik geloof dat de beschikbaarstelling van middelen uit het Europees fonds voor aanpassing aan de globalisering in dit geval gerechtvaardigd is.</p>
    </intervention>
    <intervention id="2-936" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Gelet op de maatschappelijke impact van de wereldwijde economische crisis, die bijzondere gevolgen heeft gehad voor de werkgelegenheid, is het geëigende gebruik van het Europees fonds voor aanpassing aan de globalisering (EFG) van groot belang om de moeilijke situatie van vele Europeanen en Europese gezinnen te verlichten. Daarmee kan een bijdrage worden geleverd aan sociale herintegratie en beroepsontwikkeling, terwijl er tegelijkertijd nieuwe middelen worden geboden om aan de behoeften van bedrijven te voldoen en de economie te stimuleren. Het actieplan van Denemarken om 951 mensen te helpen die ontslagen zijn in 45 bedrijven die machines, apparaten en werktuigen vervaardigen in de kleine regio Noord-Jutland valt binnen hetzelfde kader. In dit geval is 40 procent van de ontslagen werknemers geschoold handarbeider, metaalwerker of werktuigbouwkundige, en is 33 procent van de werknemers geclassificeerd als ongeschoolde handarbeiders. Uit deze situatie blijkt duidelijk de behoefte aan een effectieve technische en professionele evaluatie van de mensen die door deze wereldwijde crisis getroffen zijn. Ik hoop daarom dat de Europese instellingen hun inspanningen zullen verdubbelen om maatregelen ten uitvoer te leggen die de benuttingspercentages versnellen en verbeteren van zo’n belangrijk instrument als het EFG, dat momenteel in zeer geringe mate wordt aangesproken. Dit jaar werd maar een aanvraag ingediend voor 11 procent van de beschikbare 500 miljoen euro.</p>
    </intervention>
    <intervention id="2-935" speaker_id="96953" name="Estelle GRELIER" is_mep="True" mode="written" nationality="France" birth_date="22-06-1973" birth_place="La Roche sur Yon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Opnieuw is het Parlement gevraagd om de verstrekking van steun uit het Europees fonds voor aanpassing aan de globalisering te valideren voor werknemers die ontslagen zijn als gevolg van de crisis of door verplaatsing van hun bedrijf naar elders. Opnieuw zal deze steun worden gehaald uit begrotingsonderdelen die oorspronkelijk aan andere Europese programma’s waren toegekend, aangezien het Europees fonds voor aanpassing aan de globalisering in het huidige financiële kader geen eigen financiële middelen heeft.</p>
      <p sl="fr">Om een einde aan deze situatie te maken heb ik tijdens de opstelling van de begroting 2011 geijverd voor de ontwikkeling van een reeks betalingskredieten specifiek voor het Europees fonds voor aanpassing aan de globalisering. Het bedrag van 50 miljoen euro is vervolgens door het Parlement goedgekeurd tijdens de stemming van zijn lezing van de begroting op 20 oktober 2010.</p>
      <p sl="fr">Dit bedrag, dat symbolisch is vergeleken met datgene wat jaarlijks nodig is, moet nog worden bevestigd, omdat de Europese Raad in eerste instantie het voorstel om het Europees fonds voor aanpassing aan de globalisering eigen financiële middelen te geven heeft verworpen. Ik zal deze kwestie daarom blijven volgen in de hoop dat we dit mechanisme via de begroting en wetgeving kunnen consolideren.</p>
    </intervention>
    <intervention id="2-934" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Ik moet mevrouw Matera oprecht feliciteren met een totaal van vier verslagen over de beschikbaarstelling van middelen uit het Europees fonds voor aanpassing aan de globalisering. De verbreding van de reikwijdte van het Europees fonds voor aanpassing aan de globalisering, zodat ook werknemers eronder vallen, is een belangrijke stap geweest in ons vermogen om Europese burgers rechtstreeks te steunen. Het instrument van het Europees fonds voor aanpassing aan de globalisering is bedoeld om degenen te helpen die overvallen zijn door de effecten van de globalisering. Om een doeltreffend gebruik van het beschikbaar gestelde geld mogelijk te maken, moet dit zijn bestemming snel en op een doelgerichte manier bereiken. Dat is de enige manier om de Europese burgers echt te helpen en het vertrouwen in de EU te versterken.</p>
    </intervention>
    <intervention id="2-933" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Ik heb gestemd voor de beschikbaarstelling van middelen uit het Europees Fonds voor aanpassing aan de globalisering (EFG) aan Denemarken, omdat ik van mening ben dat dit instrument een waardevol hulpmiddel is voor de ondersteuning van mensen die als gevolg van de economische crisis in moeilijkheden verkeren.</p>
      <p sl="it">Het EFG werd in 2006 opgericht om praktische steun te verlenen aan personen die zijn ontslagen, hetzij vanwege de verplaatsing van hun bedrijf, hetzij, na de wijziging van 2009, vanwege de economische crisis, met het oog op het bevorderen van hun re-integratie in de arbeidsmarkt. De stemming van vandaag betrof een aanvraag voor steun aan 1 122 werknemers in 45 machinefabrieken in de regio Noord-Jutland, ten bedrage van 7 521 359 euro, gefinancierd uit het EFG.</p>
      <p sl="it">Concluderend juich ik toe dat het verslag is aangenomen. Hieruit blijkt dat het EFG een nuttig en effectief middel is voor de bestrijding van de werkloosheid als gevolg van de globalisering en de economische crisis.</p>
    </intervention>
    <intervention id="2-932" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="nl">Ik heb gestemd vóór dit verslag over de besteding van middelen uit het Europees fonds voor aanpassing aan de globalisering (EFG), in concreto aan de 951 ontslagen die gevallen zijn bij 45 bedrijven die actief waren in NACE, herziening 2, Afdeling 28 (“Fabricage van machines en apparatuur”) in de NUTS II-regio Noord-Jutland. Het EFG verschaft extra steun aan werknemers die te lijden hebben onder de gevolgen van grote structurele veranderingen in de wereldhandelspatronen, en aan steun voor terugkeer naar de arbeidsmarkt. Denemarken heeft een aanvraag om steun uit het EFG ingediend in verband met ontslagen in de automobielsector die overeenstemmen met de verordening van het fonds. Er moet nu gegarandeerd worden dat het EFG de terugkeer van de ontslagen werknemers naar de arbeidsmarkt ondersteunt, ofschoon deze steun van het EFG niet in de plaats mag komen van maatregelen die volgens de nationale wetgeving of collectieve overeenkomsten de verantwoordelijkheid zijn van de ondernemingen, of in de plaats van maatregelen voor de herstructurering van bedrijven of sectoren.</p>
    </intervention>
    <intervention id="2-931" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Het is heel belangrijk dat we geen laissez faire-benadering hanteren ten aanzien van het werkloosheidsproces. Het is op dit gebied van essentieel belang dat mensen het gevoel hebben dat ze gesteund worden door zowel hun nationale regering als de EU in haar geheel. Hoewel ik vóór hebben gestemd, is het mij nog steeds niet duidelijk hoe het bedrag aan steun zal worden verdeeld. Waarom krijgt Nederland ongeveer 3 000 euro voor elke ontslagen werknemer, terwijl Spanje 1 000 euro en Denemarken 7 000 euro krijgt? Kost omscholing en bijscholing zeven keer zo veel in Denemarken als in Spanje? Afgezien van deze buitengewoon ongemakkelijke kwestie ben ik gedwongen het eens te zijn met de rapporteur, mevrouw Matera, dat de toekenning van deze financiële steun een noodzakelijke maatregel op het goede moment is. Het is een schande dat de Letse regering deze gelegenheid niet te baat heeft genomen en geen aanvraag heeft ingediend. Letland telt momenteel 180 000 werklozen.</p>
    </intervention>
    <intervention id="2-930" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Gelet op het feit dat Denemarken om steun heeft gevraagd in verband met 951 gedwongen ontslagen in 45 bedrijven die vallen onder afdeling 28 van de NACE rev. 2 (vervaardiging van machines, apparaten en werktuigen) in de NUTS II-regio Noord-Jutland, heb ik voor de resolutie gestemd omdat ik het eens ben met het voorstel van de Commissie en met de amendementen die het Parlement heeft ingediend.</p>
      <p sl="pt">Ik zou graag de aandacht op de volgende punten willen vestigen omdat zij bijzonder relevant zijn: 1) het Europees fonds voor aanpassing aan de globalisering (EGF) steunt de terugkeer naar de arbeidsmarkt van ontslagen werknemers, zonder bedrijven van hun verantwoordelijkheden te ontslaan; 2) in de context van de beschikbaarstelling van middelen uit het EFG heeft de Commissie een alternatieve bron van betalingskredieten naast niet-bestede middelen uit het Europees Sociaal Fonds (ESF) aangegeven, zoals het Parlement met klem heeft verzocht; 3) de werking en de toegevoegde waarde van het EFG moeten worden beoordeeld in de context van de algemene evaluatie van de op basis van het Interintstitutioneel Akkoord van 17 mei 2006 ingevoerde programma’s en andere instrumenten, in het kader van de begrotingsherziening van het meerjarig financieel kader 2007-2013; 4) in het voorstel van de Commissie staat informatie over de aanvraag en bevat een analyse van de subsidiabiliteitscriteria en uitleg van de redenen voor het verlenen van goedkeuring, hetgeen overeenstemt met de wensen van het Parlement.</p>
    </intervention>
    <intervention id="2-929" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gelet op het feit dat Denemarken om steun heeft gevraagd in verband met 951 gedwongen ontslagen in 45 bedrijven die vallen onder afdeling 28 van de NACE Rev. 2 (vervaardiging van machines, apparaten en werktuigen) in de NUTS II-regio Noord-Jutland, heb ik voor de resolutie gestemd omdat ik het eens ben met het voorstel van de Commissie en met de amendementen die het Parlement heeft ingediend. Ik ben het er ook mee eens dat in het voorstel van de Commissie, met name in de toelichting, heldere en gedetailleerde informatie wordt gegeven over de aanvraag evenals een analyse van de subsidiabiliteitscriteria en uitleg van de redenen voor het verlenen van goedkeuring, hetgeen overeenstemt met de wensen van het Parlement.</p>
    </intervention>
    <intervention id="2-928" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Met deze stemming neemt het Europees Parlement er nota van dat Denemarken om steun heeft gevraagd in verband met 951 ontslagen bij 45 bedrijven die vallen onder afdeling 28 (vervaardiging van machines, apparaten en werktuigen) van de NACE Rev. 2 en die actief zijn in de NUTS II-regio Noord-Jutland. De aanvraag voldoet aan de subsidiabiliteitscriteria van de EFG-verordening. In zijn resolutie verzoekt het Europees Parlement de betrokken instellingen zich de nodige inspanningen te getroosten om de beschikbaarstelling van middelen uit het EFG te bespoedigen. Verder brengt het Parlement in herinnering dat de instellingen zich ertoe verbonden hebben een probleemloze en snelle procedure te garanderen voor de goedkeuring van de besluiten betreffende de beschikbaarstelling van middelen uit het EFG, met als doel tijdelijk en eenmalig individuele steun te verlenen aan werknemers die als gevolg van de globalisering en de financiële en economische crisis werkloos geworden zijn. Tot slot benadrukt het Parlement de rol die het EFG kan vervullen om ontslagen werknemers te helpen bij hun terugkeer op de arbeidsmarkt.</p>
    </intervention>
    <intervention id="2-927" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">De CESA, de Community of European Shipyards' Associations (Gemeenschap van Europese scheepswerfverenigingen) houdt er rekening mee dat de wereldwijde vraag in de scheepsbouwindustrie in 2014 gedaald zal zijn als gevolg van de wereldwijde financiële crisis, terwijl de scheepsbouwindustrie zich in de toekomst verplaatst naar gebieden met lagere kosten, in het bijzonder in Azië. Gezien het ontbreken van een Europees beleid ter ondersteuning van de scheepvaartindustrie is het onwaarschijnlijk dat het productieniveau op het peil van voor de huidige crisis zal terugkeren. In mijn eigen stad Galaţi wordt de Damen Shipyard nu ook geconfronteerd met de gevolgen van de economische en financiële crisis, waardoor alleen al in 2009 rond de zeshonderd werknemers ontslagen zijn. Naar verwachting worden er in 2010 nog eens vijfhonderd werknemers ontslagen. Ik heb voor de resolutie van het Europees Parlement over de beschikbaarstelling van middelen uit het Europees fonds voor aanpassing aan de globalisering (EFG) gestemd. Denemarken heeft gevraagd 7 521 359 euro te mogen gebruiken voor de medefinanciering van het programma voor steunverlening aan 951 werknemers uit de regio Noord-Jutland die tussen 15 februari 2009 en 14 november 2009 zijn ontslagen. De ontslagen zijn gevallen in 45 bedrijven die machines, apparaten en werktuigen voor de scheepsbouwsector maken.</p>
    </intervention>
    <intervention id="2-926" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Het gaat hierbij om het verlenen van steun aan ondernemingen die zich bezighouden met de productie van machines en apparatuur in de middenregio Nordjylland. In deze regio, in de noordoostelijke punt van Noord-Jutland, zijn tussen 15 februari en 14 november 2009 951 mensen uit 45 ondernemingen ontslagen. Om deze personen te ondersteunen bij hun re-integratie in het arbeidsproces, wordt een bedrag van 7 521 359 euro uit het Fonds beschikbaar gesteld.</p>
    </intervention>
    <intervention id="2-924" speaker_id="28422" name="Alfredo ANTONIOZZI" is_mep="True" mode="written" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Zoals ik in maart van dit jaar, bij de stemming over het verslag-Böge, al de gelegenheid had om uit te leggen, is het gebruik van het Europees Fonds voor aanpassing aan de globalisering, als een nuttig instrument voor de aanpak van de gevolgen van de economische en financiële crisis, een zeer waardevol initiatief dat een praktische reactie in termen van financiële hulp vormt. Diverse andere verzoeken zijn sindsdien goedgekeurd, inclusief het onderhavige. Ik denk dat dit het beste bewijst hoe nuttig het initiatief is.</p>
    </intervention>
    <intervention id="2-923" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Gezien het feit dat Nederland een aanvraag om steun heeft ingediend voor 512 gevallen van ontslag bij NXP Semiconductors Netherlands, een bedrijf dat actief is in de elektronicasector in de NUTS II-regio’s Gelderland en Eindhoven, heb ik voor de resolutie gestemd, aangezien ik het voorstel van de Commissie, met de respectieve amendementen van het Parlement, steun. Ik steun ook het voorstel van de Commissie voor een financieringsbron voor alternatieve betaling voor ongebruikte middelen uit het Europees Sociaal Fonds (ESF) in verband met de beschikbaarstelling van middelen uit het Europees Fonds voor aanpassing aan de globalisering (EFG), nadat het Europees Parlement er veelvuldig op heeft gewezen dat het EFG is opgericht als een specifiek, afzonderlijk instrument met eigen doelstellingen en termijnen, en dat het derhalve noodzakelijk is om passende begrotingslijnen voor overschrijvingen aan te wijzen.</p>
    </intervention>
    <intervention id="2-922" speaker_id="28122" name="David CASA" is_mep="True" mode="written" nationality="Malta" birth_date="16-11-1968" birth_place="Valletta" m_state="MT">
      <p sl="en">Het Europees Fonds voor aanpassing aan de globalisering is een belangrijk structuurfonds van de Europese Unie, dat ons in staat stelt werknemers bij te staan die hun baan hebben verloren als gevolg van veranderingen in de wereldhandelspatronen. Het is noodzakelijk geworden om werknemers in Nederland die hun baan in de elektronicasector hebben verloren, toegang te verlenen tot dit fonds. Met het oog daarop sluit ik mij aan bij de besluiten die de rapporteur heeft geformuleerd en heb ik vóór het verslag gestemd.</p>
    </intervention>
    <intervention id="2-921" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Steun aan werknemers die zijn ontslagen als gevolg van herstructurering en verplaatsing moet dynamisch en flexibel zijn, zodat deze snel en doeltreffend kan worden uitgevoerd. Gezien het feit dat Nederland heeft verzocht om bijstand voor 512 gevallen van ontslag bij NXP Semiconductors Netherlands, een bedrijf dat actief is in de elektronicasector in de regio’s Gelderland en Eindhoven, en onder verwijzing naar de redenen die ik heb opgegeven in mijn stemverklaring over de beschikbaarstelling van middelen uit het Europees Fonds voor aanpassing aan de globalisering aan de Spaanse regio Catalonië, stem ik voor dit verslag.</p>
    </intervention>
    <intervention id="2-920" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Wederom worden we geconfronteerd met het probleem van het wegvallen van de belangrijkste bedrijfstak van een stad, in dit geval Nijmegen, met de verzwarende omstandigheid dat het ontstaan van een andere bedrijfstak met hetzelfde werkgelegenheidspotentieel niet wordt verwacht.</p>
      <p sl="pt">Een nadere beschouwing van de resoluties van het Parlement biedt een duidelijker inzicht in de reikwijdte en de omvang van het probleem in verschillende Europese landen. Deze landen hebben nog steeds niet laten zien dat zij in staat zijn het hoofd te bieden aan het gebrek aan coördinatie en het verlies van aantrekkelijkheid voor investeringen en innovatie.</p>
      <p sl="pt">Als er geen actie wordt ondernomen ben ik bang dat aanvragen om beschikbaarstelling van middelen uit het fonds alleen maar vaker zullen voorkomen en dat het fonds zelf onvoldoende zal blijken te zijn om werknemers die worden getroffen door plotselinge en onverwachte veranderingen in hun respectieve bedrijven, te helpen.</p>
    </intervention>
    <intervention id="2-919" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Gezien de gevolgen van de huidige wereldwijde economische en financiële crisis voor de industriële activiteit en de specifieke banen in de elektronicasector moet er een dringend en effectief programma komen ter ondersteuning van de 512 ontslagen werknemers van het bedrijf NXL Semiconductors Netherlands in de Nederlandse regio’s Gelderland en Eindhoven. Er dient te worden gewezen op de regionale en sociale gevolgen van de activiteitsdaling bij de bedrijfseenheid in Nijmegen (provincie Gelderland), waar het bedrijf met een groot aantal laaggeschoolde werknemers die er al decennia lang werkzaam waren, de grootste lokale werkgever was. Deze situatie onderstreept de noodzaak van een plan ter bevordering van het herstel en de herscholing van deze voormalige werknemers, om hun re-integratie in het arbeidsproces te bevorderen. Ik zou de waarschuwing willen herhalen dat het noodzakelijk is mechanismen in het leven te roepen voor de vereenvoudiging en versnelling van de beschikbaarstelling en het gebruik door Europese landen van middelen uit het Europees Fonds voor aanpassing aan de globalisering (EFG).</p>
    </intervention>
    <intervention id="2-918" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Ik heb gestemd voor de beschikbaarstelling van middelen uit het Europees Fonds voor aanpassing aan de globalisering (EFG) aan Nederland, omdat ik van mening ben dat dit instrument een waardevol hulpmiddel is voor de ondersteuning van mensen die als gevolg van de economische crisis in moeilijkheden verkeren.</p>
      <p sl="it">Het EFG werd in 2006 opgericht om praktische steun te verlenen aan personen die zijn ontslagen, hetzij vanwege de verplaatsing van hun bedrijf, hetzij – na de wijziging van 2009 – vanwege de economische crisis, met het oog op het bevorderen van hun re-integratie in de arbeidsmarkt. De stemming van vandaag betrof een verzoek om steun aan 1 590 werknemers van NXL Semiconductors Netherlands, een elektronicabedrijf in de regio’s Gelderland en Eindhoven, ten bedrage van 1 809 434 euro, gefinancierd uit het EFG.</p>
      <p sl="it">Concluderend juich ik toe dat het verslag is aangenomen. Hieruit blijkt dat het EFG een nuttig en effectief middel is voor de bestrijding van de werkloosheid als gevolg van de globalisering en de economische crisis.</p>
    </intervention>
    <intervention id="2-917" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="nl">Ik heb gestemd vóór dit verslag over de besteding van middelen afkomstig uit het Europees fonds voor aanpassing aan de globalisering (EFG), in concreto aan de 512 ontslagen die gevallen zijn bij NXL Semiconductors Netherlands, een bedrijf dat actief is in de elektronicasector in de NUTS II-regio’s in Gelderland en Eindhoven. Het EFG verstrekt extra steun aan werknemers die te lijden hebben onder de gevolgen van grote structurele veranderingen in de patronen van de wereldhandel, en steun voor hun terugkeer naar de arbeidsmarkt. Nederland heeft een aanvraag om steun uit het EFG ingediend in verband met ontslagen in de automobielsector, die overeenkomen met de verordening van het fonds. Er moet nu gegarandeerd worden dat het EFG de terugkeer van de ontslagen werknemers naar de arbeidsmarkt ondersteunt, ofschoon die steun niet mag komen in de plaats van maatregelen die krachtens de nationale wetgeving of collectieve overeenkomsten de verantwoordelijkheid van de ondernemingen zijn, noch in plaats van maatregelen voor de herstructurering van de ondernemingen of de sector.</p>
    </intervention>
    <intervention id="2-916" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Gezien het feit dat Nederland een aanvraag om steun heeft ingediend voor 512 gevallen van ontslag bij NXP Semiconductors Netherlands, een bedrijf dat actief is in de elektronicasector in de NUTS II-regio’s Gelderland en Eindhoven, heb ik voor de resolutie gestemd, aangezien ik het voorstel van de Commissie, met de respectieve amendementen van het Parlement, steun.</p>
      <p sl="pt">Ik zou graag de volgende punten als bijzonder relevant eruit willen lichten: (1) het Europees Fonds voor aanpassing aan de globalisering (EFG) steunt de re-integratie van mensen die hun baan hebben verloren, zonder de bedrijven van hun verantwoordelijkheid te ontslaan; (2) in het kader van de beschikbaarstelling van middelen uit het EFG heeft de Commissie een alternatieve bron van betalingskredieten naast ongebruikte middelen uit het Europees Sociaal Fonds (ESF) voorgesteld, waarop het Parlement ook had aangedrongen; (3) het functioneren en de toegevoegde waarde van het EFG moeten worden geëvalueerd in de context van de algemene beoordeling van de programma’s en verschillende andere instrumenten die zijn ingesteld door het Interinstitutioneel Akkoord van 17 mei 2006 binnen het kader van de tussentijdse herziening van het meerjarig financieel kader (MFK) voor 2007-2013; (4) het voorstel van de Commissie bevat informatie over de toepassing, analyseert de toepassingscriteria en zet de redenen voor de goedkeuring uiteen, wat ook in overeenstemming is met de verzoeken van het Parlement.</p>
    </intervention>
    <intervention id="2-915" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gezien het feit dat Nederland een aanvraag om steun heeft ingediend voor 512 gevallen van ontslag bij NXP Semiconductors Netherlands, een bedrijf dat actief is in de elektronicasector in de NUTS II-regio’s Gelderland en Eindhoven, heb ik voor de resolutie gestemd, aangezien ik het voorstel van de Commissie, met de respectieve amendementen van het Parlement, steun. Ook ik vind dat de toelichting op het voorstel van de Commissie duidelijke en gedetailleerde informatie moet bevatten over de toepassing, de toepassingscriteria moet analyseren en de redenen voor de goedkeuring moet uitleggen, in overeenstemming met de verzoeken van het Parlement.</p>
    </intervention>
    <intervention id="2-914" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Overwegende dat financiële steun van de Unie aan ontslagen werknemers flexibel zou moeten zijn en zo snel en efficiënt mogelijk ter beschikking zou moeten worden gesteld, overeenkomstig de gezamenlijke verklaring van het Europees Parlement, de Raad en de Commissie die is goedgekeurd op de bemiddelingsvergadering van 17 juli 2008, en met inachtneming van het Interinstitutioneel Akkoord van 17 mei 2006 wat betreft het nemen van besluiten om gebruik te maken van het EFG, overwegende dat Nederland om steun heeft gevraagd in verband met 512 ontslagen bij NXP Semiconductors Netherlands, dat actief is in de elektronicasector in de NUTS II-regio’s Gelderland en Eindhoven, overwegende dat de aanvraag voldoet aan de criteria voor subsidiabiliteit van de EFG-verordening, verzoekt het Europees Parlement de betrokken instellingen zich de nodige inspanningen te getroosten om de beschikbaarstelling van middelen uit het EFG te bespoedigen; brengt in herinnering dat de instellingen zich ertoe verbonden hebben een probleemloze en snelle procedure te garanderen voor de goedkeuring van de besluiten betreffende de beschikbaarstelling van middelen uit het EFG, met als doel tijdelijk en eenmalig individuele steun te verlenen aan werknemers die als gevolg van de globalisering en de financiële en economische crisis werkloos geworden zijn; en benadrukt de rol die het EFG kan vervullen om ontslagen werknemers te helpen bij hun terugkeer op de arbeidsmarkt.</p>
    </intervention>
    <intervention id="2-913" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik heb gestemd voor de resolutie van het Europees Parlement over de beschikbaarstelling van middelen uit het Europees Fonds voor aanpassing aan de globalisering (EFG) in antwoord op de aanvraag van NL/NXP Semiconductors in Nederland.</p>
      <p sl="ro">Op 26 maart 2010 vroeg Nederland om financiële steun uit het EFG voor 512 van de 590 werknemers die zijn ontslagen bij NXP Semiconductors, een bedrijf dat actief is in de elektronicasector in de NUTS II-regio’s Gelderland en Eindhoven. Het totaal aantal ontslagen werknemers wordt gevormd door 425 mannen en 87 vrouwen. Hierbij zijn ook 7even personen met ernstige gezondheidsproblemen of een handicap (1,3 procent) meegeteld. Nederland benadrukt de ingrijpende gevolgen van deze ontslagen: NXP Semiconductors is de grootste industriële werkgever in de regio en biedt werkgelegenheid aan een groot aantal laaggeschoolde werknemers die al meerdere decennia bij het bedrijf werkzaam zijn. Het gebrek aan werkgelegenheid in soortgelijke bedrijven in de regio zal vooral een probleem vormen voor werknemers met specialistische ervaring in de productie van halfgeleiders.</p>
      <p sl="ro">De beschikbaarstelling van middelen uit het EFG is vooral van belang voor de re-integratie van ontslagen werknemers in het arbeidsproces. Ik wil echter de aandacht van de Commissie en de lidstaten vestigen op de noodzaak van het ontwikkelen van een Europees industriebeleid, dat duurzaam zal zijn en nieuwe banen zal scheppen.</p>
    </intervention>
    <intervention id="2-912" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Na 1 mei 2009 is de werkingssfeer van het Europees fonds voor aanpassing aan de globalisering verbreed. Het fonds kan nu ook steun geven aan werknemers die zijn ontslagen als rechtstreeks gevolg van de wereldwijde financiële en economische crisis. In de NUTS II-gebieden Gelderland en Eindhoven zijn 512 werknemers ontslagen bij NXP Semoconductors Nederland. Ter ondersteuning van deze werknemers is een bedrag van 1 809 434 euro ter beschikking gesteld.</p>
    </intervention>
    <intervention id="2-910" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd. Daarmee wordt goedkeuring gehecht aan de terbeschikkingstelling van 2,4 miljoen euro uit het Europees Fonds voor aanpassing aan de globalisering aan Portugal. Het doel hiervan is steun te geven aan de ontslagen werknemers van Qimonda. Dit besluit volgt op de aanvraag tot activering van het EFG die Portugal in december 2009 had ingediend. Het EFG werd opgericht om aanvullende steun te geven aan werknemers die de gevolgen van belangrijke structurele veranderingen in de internationale handelspatronen ondergaan. Het pakket steunmaatregelen van het EFG moet de positie van de 839 werknemers van Qimonda Portugal die in de tijd van 8 juni tot 8 oktober van vorig jaar werden ontslagen, beschermen. Met dit bedrag zullen maatregelen worden gefinancierd op de volgende terreinen: erkenning van vaardigheden, beroepsopleiding, scholing en ondersteuning met het oog op het scheppen van banen, ondersteuning van zelfpromotie en stimulansen voor aanwerving en ervaring op de werkplek. Volgens mij is het dan ook essentieel dat wij al het mogelijke doen om de activering van het EFG te versnellen. Daarbij moeten wij voor ogen houden dat de Europese instellingen hebben toegezegd zich te zullen inzetten voor een snelle en eenvoudige procedure voor de goedkeuring van de besluiten.</p>
    </intervention>
    <intervention id="2-909" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Ik heb gestemd vóór de resolutie over de terbeschikkingstelling aan Portugal van een bedrag van 2 405 671 uit het Europees Fonds voor aanpassing aan de globalisering. Dit bedrag is bestemd voor de 839 gevallen van ontslag bij Qimonda Portugal S.A. die plaatsvonden tussen 8 juni en 8 oktober van vorig jaar. Deze middelen zijn bedoeld om de ontslagen werknemers van Qimonda te ondersteunen via erkenning van vaardigheden, beroepsopleiding, scholing en ondersteuning bij het opstarten van een bedrijf, bijstand bij het vinden van een nieuwe baan, stimulansen voor het aanwerven van personeel en het opdoen van beroepservaring op de werkplek. Het is de tweede keer dat Portugal een aanvraag heeft ingediend tot beschikbaarstelling van een bijdrage uit het EFG aan de regio Norte. In 2009 was 832 800 euro toegekend na ontslagen in de textielsector. Tot slot betreur ik het dat de Portugese regering niet heeft geleerd hoe zij gebruik moet maken van het potentieel van het fonds. De voormalige werknemers van het Nederlandse bedrijf NXP Semiconductors ontvangen elk 3 534 euro en de voormalige werknemers van het Deens bedrijf in Noord-Jutland elk 7 908 euro. De Portugese werknemers van Qimonda krijgen echter slechts 2 867 euro per persoon als steun van het fonds.</p>
    </intervention>
    <intervention id="2-908" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Aangezien Portugal heeft gevraagd om steun voor de 839 gevallen van ontslag bij Qimonda S.A., een multinational die actief is in de elektronicasector in het NUTS II-gebied Norte, heb ik voor de resolutie gestemd. Ik ben het namelijk eens met het voorstel van de Commissie en de daarop door het Parlement ingediende amendementen. Ik ben het er ook mee eens dat de werking en de meerwaarde van het Europees Fonds voor aanpassing aan de globalisering beoordeeld moeten worden in de context van de algemene evaluatie van de progamma´s en de diverse andere instrumenten die in het leven zijn geroepen met het interinstitutioneel akkoord van 17 mei 2006 in het kader van de tussentijdse herziening van het meerjarig financieel kader 2007-2013.</p>
    </intervention>
    <intervention id="2-907" speaker_id="28122" name="David CASA" is_mep="True" mode="written" nationality="Malta" birth_date="16-11-1968" birth_place="Valletta" m_state="MT">
      <p sl="en">Het Europees Fonds voor aanpassing aan de globalisering is een belangrijk structuurfonds van de Europese Unie, dat ons in staat stelt werknemers te steunen die werkloos zijn geworden als gevolg van veranderingen in de wereldhandelspatronen. Willen wij met dit fonds resultaten boeken, dan is het cruciaal dat er, waar nodig, tijdig en op efficiënte wijze toegang toe wordt verleend. Met het oog daarop sluit ik mij aan bij de conclusies van de rapporteur en heb ik besloten voor het verslag te stemmen.</p>
    </intervention>
    <intervention id="2-906" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De sluiting van Qimonda in Vila do Conde had tot rechtstreeks gevolg dat nog eens 1000 werknemers zonder werk kwamen te zitten in de regio Norte. Deze regio heeft nu al het hoogste percentage werkloosheid van het land: in de periode van januari tot oktober 2009 werd in de arbeidsbureaus in de noordelijke regio een gemiddelde werkloosheid van 22 000 personen per maand geregistreerd. Na de ontslagen bij de onderneming Qimonda Portugal S.A. is op 17 december 2009 een aanvraag ingediend tot steun voor 839 ontslagen werknemers.</p>
      <p sl="pt">Na een beoordeling van de aanvraag kwam de Commissie tot de conclusie dat aan alle noodzakelijke voorwaarden was voldaan. Zij kwam toen met dit voorstel voor een besluit tot beschikbaarstelling van een bijdrage uit het Europees Fonds voor aanpassing aan de globalisering teneinde steun te kunnen geven aan herintreding op de arbeidsmarkt van deze werknemers, die als rechtstreeks gevolg van de wereldwijde financiële en economische crisis zijn ontslagen.</p>
      <p sl="pt">Ik geef dan ook steun aan dit besluit. Daarmee kan 2 405 671 euro beschikbaar worden gesteld uit de algemene begroting van de Europese Unie en in antwoord op de Portugese aanvraag financiële steun worden verleend. Ik wil nog wijzen op de noodzaak van een snelle goedkeuring van dit besluit.</p>
    </intervention>
    <intervention id="2-905" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Het Europees Fonds voor aanpassing aan de globalisering is een initiatief van de voorzitter van de Commissie, de heer Barroso, uit 2005, dat volgde op het verslag van de Commissie European Values in a Globalised World en nu een nieuw formaat heeft gekregen, waardoor het transparanter is geworden en bredere doelstellingen kan nastreven. Hierin zijn ook de gevolgen van de huidige crisis opgenomen en wordt de weg gewezen naar kortere wachttijden bij de beschikbaarstelling van de financiële bijdragen, wat naar ik hoop in dit geval mogelijk zal zijn.</p>
      <p sl="pt">Ofschoon ik vóór het voorstel heb gestemd, vind ik het betreurenswaardig dat de Portugese regering, in tegenstelling tot de regeringen van andere landen, weer eens niet bij machte is geweest om volledig gebruik te maken van het fonds. Dit blijkt overduidelijk uit een analyse van de diverse aanvragen en uit de verschillende EFG-bedragen per hoofd waarom wordt verzocht.</p>
      <p sl="pt">Vandaag is bijvoorbeeld ook gestemd over andere aanvragen voor steun uit het EFG. Daaruit blijkt dat voormalige werknemers van het Nederlandse bedrijf NXP Semiconductors elk 3 534 euro ontvangen, de voormalige werknemers van het Deense bedrijf in Noord-Jutland elk 7 908 euro krijgen en de door het fonds gedekte Portugese voormalige werknemers van Qimonda slechts 2 867 elk ontvangen. De bijdrage aan Portugal is bestemd voor maatregelen op de volgende terreinen: erkenning van kwalificaties, beroepsopleiding, scholing en ondersteuning bij het opstarten van een bedrijf, bijstand bij het vinden van een nieuwe baan of stimulansen voor aanwerving en beroepservaring op de werkplek.</p>
    </intervention>
    <intervention id="2-904" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd daar ik de beschikbaarstelling van middelen uit het Europees fonds voor aanpassing aan de globalisering aan Portugal ten behoeve van steun aan de ontslagen werknemers van het bedrijf Qimonda van fundamenteel belang acht. Het bedrag van 2,4 miljoen euro dat beschikbaar wordt gesteld, zal zeker niet volstaan om de negatieve gevolgen op te vangen van de ontslagen maar zal wel belangrijke steun bieden. De beschikbaarstelling moet eenvoudig en snel verlopen en zorgen voor scholingsprogramma’s die een bijdrage leveren aan de daadwerkelijke re-integratie op de arbeidsmarkt van de getroffen werknemers.</p>
    </intervention>
    <intervention id="2-903" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De Portugese onderneming Qimonda is deel van een Duits wereldconcern en werd in Portugal gezien als een voorbeeld van succes en als toonaangevend in de sector. Qimonda was de grootste Portugese exporteur en voordat het bedrijf bekend raakte wegens insolventieproblemen maakte het zich op voor investeringen in nieuwe technologie en had het openbare steun gekregen voor de productie van zonnepanelen. De werknemers van Qimonda waren hooggeschoold en hadden een hoge productiviteit. Niets duidde erop dat het bedrijf binnen zo´n korte tijd niet meer levensvatbaar zou worden. In 2008 overwoog het bedrijf zelfs drie nieuwe fabrieken te bouwen in Portugal, alle drie rond de stad Vila do Conde. De regio Norte, waar Qimonda was gevestigd, is van oudsher een industriegebied en wordt hard getroffen door de sluiting van ondernemingen en door werkloosheid. Het vermogen van Qimonda om de boordnodige geschoolde werknemers naar de regio te halen, is nu in gevaar gebracht.</p>
      <p sl="pt">Ik hoop nu dat de werknemers van Qimonda in voldoende mate hun voordeel kunnen doen bij de beschikbaarstelling van bijdragen uit het EFG en erin zullen slagen volledig terug te keren tot de arbeidsmarkt. Ik wil uiting geven aan mijn solidariteit met deze werknemers en hun gezinnen hier.</p>
    </intervention>
    <intervention id="2-902" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">De sluiting van de Qimonda-fabriek in Vila do Conde heeft de toch al hoge werkloosheidcijfers in het noorden van Portugal nog verder omhoog gedreven. In dit geval zijn 900 werknemers ontslagen. De meeste onder hen hebben weinig onderwijs genoten: 36,6 procent heeft alleen lagere school en slechts 10,7 procent heeft voortgezet onderwijs genoten. Daarom is het de moeite waard te wijzen op het belang van dit steunplan voor 839 ontslagen werknemers. Daarmee moeten de gevolgen van de ernstige economische, financiële en sociale crisis waarmee de regio te kampen heeft, worden opgevangen. Ik wilde eveneens wijzen op het belang van maatregelen als het certificeren van vaardigheden, beroepsopleiding, stimulansen voor het scheppen van banen en de mogelijkheid om nieuwe ervaring op te doen op de werkplek. Anderzijds is het betreurenswaardig dat dit in twee jaar tijd nog maar de tweede aanvraag is die Portugal heeft ingediend bij het Europees Fonds voor de globalisering tot rechtstreekse steun voor de werknemers in de regio Norte. Gelet op de hoge werkloosheidscijfers en de slechte toestand van de overheidsfinanciën in Portugal en gelet ook op de economische recessie die in 2011 zal volgen op de onlangs genomen bezuinigingsmaatregelen, heeft de regering de plicht om competenter op te treden bij het aanvragen van deze bijdragen voor de concrete ondersteuning van werkloze werknemers.</p>
    </intervention>
    <intervention id="2-901" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Het Europees Parlement heeft zijn goedkeuring gehecht aan de beschikbaarstelling van 2,4 miljoen euro uit het Europees fonds voor aanpassing aan de globalisering (EFG) als steun voor de ontslagen werknemers van het bedrijf Qimonda. De aanvraag voor deze steunverlening is op 17 december 2009 door de Portugese regering ingediend. Het betreft de beschikbaarstelling van 2 405 671 euro uit het EFG aan Portugal in verband met de 839 ontslagen bij Qimonda Portugal S.A. die tussen 8 juni en 8 oktober vorig jaar plaatsvonden. De totale kosten van dit pakket zijn naar schatting 3,7 miljoen euro waarvan 2,4 miljoen (dat wil zeggen 65 procent van de totale kosten) is aangevraagd bij het EFG.</p>
      <p sl="pt">Helaas waren de Commissie en de Raad niet bereid in te grijpen toen het nog mogelijk was het bedrijf open te houden en het ontslag van de werknemers door deze Duitse multinational te voorkomen. Pas nu het te laat is wordt deze zeer magere steun verleend aan de werklozen.</p>
      <p sl="pt">Dit is de zestiende aanvraag die behandeld wordt in het kader van de begroting 2010. De volgende maatregelen maken er deel van uit: erkenning van vaardigheden, beroepsopleiding, scholing en steun voor het oprichten van een bedrijf, steun voor het starten als zelfstandige en prikkels voor aanwerving en beroepservaring die is opgedaan op de arbeidsplaats.</p>
      <p sl="pt">Deze ontslagen zijn gevallen in de regio Norte. Bij een eerdere aanvraag in 2009 voor ontslagen in de textielindustrie is er door het EFG 832 000 euro aan die regio beschikbaar gesteld.</p>
    </intervention>
    <intervention id="2-900" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Ik heb voor de beschikbaarstelling van middelen uit het Europees fonds voor aanpassing aan de globalisering (EFG) aan Portugal gestemd, omdat ik van oordeel ben dat het een waardevol instrument is om steun te verlenen aan werknemers die moeilijkheden ondervinden als gevolg van de economische crisis.</p>
      <p sl="it">Het EFG is in 2006 opgericht om praktische bijstand te verlenen aan werknemers die ontslagen zijn als gevolg van de verplaatsing van hun bedrijven, en sinds de wijziging van 2009 ook als gevolg van de economische crisis. Doel is hen te helpen bij hun terugkeer op de arbeidsmarkt. Wij hebben hier vandaag gestemd over een verzoek om steun uit het EFG ten bedrage van 2 405 671 euro voor 839 werknemers van Qimonda Portugal, S.A., een elektronicabedrijf.</p>
      <p sl="it">Tot besluit wil ik nog signaleren dat ik ingenomen ben met de aanneming van het verslag. Hiermee bewijzen wij immers dat het EFG een nuttig en doeltreffend instrument is om werkloosheid als gevolg van de globalisering en de economische crisis te bestrijden.</p>
    </intervention>
    <intervention id="2-899" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="nl">Ik heb gestemd vóór dit verslag over de besteding van middelen uit het Europees fonds voor aanpassing aan de globalisering (EFG). In dit geval gaat het om 839 ontslagen die gevallen zijn bij Qimonda AG, een multinationale onderneming die actief is in de elektronicasector in de NUTS II-regio in het noorden van Portugal. Het EFG verstrekt extra steun aan werknemers die te lijden hebben onder de gevolgen van grote structurele veranderingen in de patronen van de wereldhandel, en geeft steun aan hun terugkeer naar de arbeidsmarkt. Portugal heeft een aanvraag om steun uit het EFG ingediend voor de ontslagen in de automobielsector die overeenstemmen met de verordening van het fonds. Er moet nu gegarandeerd worden dat het EFG de terugkeer naar de arbeidsmarkt van de ontslagen werknemers ondersteunt, ofschoon de steun van het EFG niet in de plaats mag komen van maatregelen die volgens de nationale wetgeving of collectieve overeenkomsten de verantwoordelijkheid van de ondernemingen zijn, of van maatregelen tot herstructurering van ondernemingen of sectoren.</p>
    </intervention>
    <intervention id="2-898" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Gelet op het feit dat Portugal om steun heeft verzocht naar aanleiding van 839 ontslagen bij Qimonda S.A., een multinational die actief is in de elektronicasector in de NUTS II-regio Noord-Portugal, heb ik voor deze resolutie gestemd. Ik kan mij vinden in het Commissievoorstel zoals geamendeerd door het Parlement.</p>
      <p sl="pt">Graag vraag ik hier uw aandacht voor de volgende punten die mijns inziens van bijzonder belang zijn: (1) het Europees fonds voor aanpassing aan de globalisering (EFG) ondersteunt de terugkeer op de arbeidsmarkt van ontslagen werknemers zonder de bedrijven van hun verantwoordelijkheid te ontslaan; (2) in het kader van de beschikbaarstelling van middelen uit het EFG heeft de Commissie een alternatieve bron van betalingskredieten naast niet-bestede middelen uit het Europees sociaal fonds voorgesteld, in overeenstemming met de wens van het Parlement; (3) de werking en de toegevoegde waarde van het EFG moeten worden beoordeeld in de context van de algemene evaluatie van de op basis van het Interinstitutioneel Akkoord van 17 mei 2006 ingevoerde programma's en diverse andere instrumenten tijdens de tussentijdse herziening van het meerjarig financieel kader 2007-2013; (4) in het Commissievoorstel wordt informatie gegeven over de toepassing en een analyse van de subsidiabiliteitscriteria en uitleg van de redenen voor het verlenen van goedkeuring verstrekt, hetgeen overeenstemt met de wensen van het Parlement.</p>
    </intervention>
    <intervention id="2-897" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Natuurlijk heb ik voor het financiële besluit gestemd om middelen uit het Europees fonds voor aanpassing aan de globalisering (EFG) ter beschikking te stellen voor de werknemers en werkneemsters die bij Qimonda in Portugal zijn ontslagen.</p>
      <p sl="pt">We moeten echter vaststellen dat het besluit aan de late kant komt en dat het geld nog later in Portugal zal arriveren, namelijk pas eind november, begin december. Dat had niet zo hoeven te lopen en het zou ook niet zo moeten lopen. Het EFG kan en moet gestroomlijnd worden zodat de slachtoffers van collectief ontslag niet, zoals in dit geval, 17 maanden hoeven te wachten op steun die urgent heet te zijn.</p>
      <p sl="pt">Europa, dat uiterst vriendelijk is geweest voor het financieel kapitaal, kan zich niet ondankbaar blijven tonen ten opzichte van de slachtoffers van de crisis.</p>
    </intervention>
    <intervention id="2-896" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gelet op het feit dat Portugal om steun heeft verzocht naar aanleiding van 839 ontslagen bij Qimonda S.A., een multinational die actief is in de elektronicasector in de NUTS II-regio Noord-Portugal, heb ik voor deze resolutie gestemd. Ik kan mij vinden in het Commissievoorstel zoals geamendeerd door het Parlement. Bovendien onderschrijf ik de eis dat de toelichting van het Commissievoorstel moet voorzien in heldere en gedetailleerde informatie over de toepassing van het fonds, en een analyse van de subsidiabiliteitscriteria en uitleg van de redenen voor het verlenen van goedkeuring moet bevatten, hetgeen overeenstemt met de wensen van het Parlement.</p>
    </intervention>
    <intervention id="2-895" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Portugal heeft om steun gevraagd in verband met 839 ontslagen bij Qimonda AG, een internationaal bedrijf dat actief is in de elektronicasector van de NUTS II-regio Norte. De aanvraag voldoet aan de criteria voor subsidiabiliteit van de EFG-verordening. Het Europees Parlement roept in zijn resolutie de betrokken instellingen op zich de nodige inspanningen te getroosten om de beschikbaarstelling van middelen uit het EFG te bespoedigen. Het brengt in herinnering dat de instellingen zich ertoe verbonden hebben een probleemloze en snelle procedure te garanderen voor de goedkeuring van de besluiten betreffende de beschikbaarstelling van middelen uit het EFG, met als doel tijdelijk en eenmalig individuele steun te verlenen aan werknemers die als gevolg van de globalisering en de financiële en economische crisis werkloos geworden zijn. Het benadrukt de rol die het EFG kan vervullen om ontslagen werknemers te helpen bij hun terugkeer op de arbeidsmarkt.</p>
    </intervention>
    <intervention id="2-894" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Het Europees fonds voor aanpassing aan de globalisering (EFG) is een wetgevings- en begrotingsinstrument dat in het leven is geroepen om extra steun te geven aan werknemers die de gevolgen van grote structurele veranderingen in de wereldhandelspatronen ondervinden. Gelet op het feit dat Portugal om steun heeft verzocht voor 839 werknemers die ontslagen zijn door Qimonda S.A., een multinational die actief is in de elektronicasector in de NUTS II-regio Noord-Portugal, verheugt het mij dat het verslag van het Parlement is aangenomen. Ik hoop dat de steun op zo dynamisch en doeltreffend mogelijke wijze zal worden toegekend, via een eenvoudige en snelle procedure. Doel is immers om deze werknemers, die ontslagen zijn als gevolg van de globalisering en de economische en financiële crisis, in de gelegenheid te stellen terug te keren op de arbeidsmarkt.</p>
    </intervention>
    <intervention id="2-893" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">In de multinational Qimonda S.A., die actief is in de elektronicasector in de NUTS II-regio Noord-Portugal, zijn als gevolg van de wereldwijde financiële en economische crisis 839 ontslagen gevallen. Het bedrag ter waarde van 2 405 671 euro dat uit het Europees fonds voor aanpassing aan de globalisering beschikbaar is gesteld, zal worden gebruikt om een gecoördineerd pakket van individuele dienstverlening te financieren dat zal worden aangevuld met nationale maatregelen en bedrijfsmaatregelen.</p>
    </intervention>
    <intervention id="2-891" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="nl">Ik sta achter de toekenning van 2 752 935 euro uit het EFG aan Catalonië als extra steun voor de 1 429 werknemers die ontslagen zijn bij 23 bedrijven die zich bezighielden met de productie van motorvoertuigen, aanhangwagens en opleggers, als gevolg van structurele veranderingen in de wereldhandelspatronen. Deze ontslagen hebben plaatsgevonden in een periode van negen maanden, van 23 februari 2009 tot 22 november 2009.</p>
      <p sl="nl">Deze steun moet worden gebruikt voor ondersteuning van de terugkeer van de ontslagen werknemers naar de arbeidsmarkt, die in 25 procent van de gevallen geen basisonderwijs genoten hebben of de basisschool voortijdig verlaten hebben, en die in 40 procent van de gevallen slechts basisonderwijs hebben. Zo’n 75 procent van hen zijn mannen, en 25 procent is ouder dan 44 jaar. Deze steun mag onder geen voorwaarde in plaats komen van de verantwoordelijkheden die ondernemingen hebben krachtens de nationale wetgeving of collectieve overeenkomsten, of in de plaats van maatregelen voor de herstructurering van ondernemingen of sectoren. Zoals is gesteld in het verslag van de Begrotingscommissie, zal moeten worden toegelicht waarom 23 procent van de werknemers niet wordt opgenomen onder de profielschetsen, en welke maatregelen geboden worden aan deze werknemers in het bijzonder.</p>
    </intervention>
    <intervention id="2-890" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Gelet op het feit dat Spanje om steun heeft verzocht naar aanleiding van 1 429 ontslagen in 23 bedrijven die vallen onder afdeling 29 van de NACE Rev. 2 (vervaardiging van auto's, aanhangwagens en opleggers) heb ik voor deze resolutie gestemd. Ik kan mij vinden in het voorstel van de Commissie zoals geamendeerd door het Parlement. Voorts onderschrijf ik dat het Europees fonds voor aanpassing aan de globalisering moet bijdragen tot de herintegratie van elke afzonderlijke ontslagen werknemer en wil ik onderstrepen dat uit het EFG afkomstige steun niet in de plaats mag komen van maatregelen waartoe bedrijven verplicht zijn krachtens hun nationale wetgeving of collectieve overeenkomsten, of van maatregelen ter herstructurering van bedrijven of bedrijfstakken.</p>
    </intervention>
    <intervention id="2-889" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Het toekennen van financiële steun aan werknemers die ontslagen zijn als gevolg van de globalisering moet geval per geval worden bestudeerd. Doel moet zijn om de terugkeer van deze werklozen op de arbeidsmarkt te waarborgen. Daarom is het belangrijk te onderstrepen dat deze bijstand niet bedoeld is als vervangmiddel voor de maatregelen die onder de verantwoordelijkheid van de bedrijven vallen of om bedrijven te financieren of te herstructureren. In dit kader bekrachtigt de gezamenlijke verklaring van het Europees Parlement, de Raad en de Commissie het belang van zo eenvoudig en snel mogelijke procedures voor de goedkeuring van besluiten tot beschikbaarstelling van de middelen van het Europees fonds voor aanpassing aan de globalisering (EFG). Gelet op het feit dat Spanje om steun heeft verzocht voor 1 429 ontslagen werknemers uit 23 bedrijven in de regio Catalonië heb ik voor dit verslag gestemd.</p>
    </intervention>
    <intervention id="2-888" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag gestemd over de beschikbaarstelling van middelen uit het Europees fonds voor aanpassing aan de globalisering ten behoeve van de automobielsector in de Spaanse regio Catalonië. Met dat besluit kan er extra steun worden gegeven aan de werknemers in Catalonië die de gevolgen van de grote structurele veranderingen in de wereldhandelspatronen ondervinden en kunnen die werknemers tevens geholpen worden bij hun terugkeer op de arbeidsmarkt.</p>
    </intervention>
    <intervention id="2-887" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Als ik aan de crisis in deze sector denk, hoor ik opnieuw de woorden van de voormalige Spaanse premier José María Aznar, die vertelde hoe verbaasd de voormalige Amerikaanse president George W Bush was toen hij vernam dat het belangrijkste Spaanse exportartikel geen landbouwproduct was maar auto’s. Hieruit blijkt dat de oude stereotypen over de economieën van Zuidwest-Europa niet langer gelden, en dat is een goede zaak.</p>
      <p sl="pt">Helaas zijn de inspanningen die met name door de regering van de Partito Popular zijn geleverd om de Spaanse industrie te moderniseren als gevolg van de huidige wereldwijde crisis op de helling komen te staan. In de Europese Unie is de vraag naar auto’s sterk teruggevallen en in het tweede trimester van 2009 is de productie met bijna 40 procent gedaald. Deze situatie brengt nog meer banen in gevaar, niet alleen in Spanje maar overal in de Europese Unie.</p>
      <p sl="pt">Ik maak mij zorgen over deze terugval en hoop dat de Spaanse economie in staat is aan de crisis het hoofd te bieden. Immers, de beschikbaarstelling van middelen uit dit fonds is slechts een deel van de oplossing.</p>
    </intervention>
    <intervention id="2-886" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Dit voorstel inzake een steunplan voor 1 429 voormalige werknemers van 23 fabrikanten van motorvoertuigen, opleggers en aanhangwagens uit de regio Catalonië, Spanje, is dringend noodzakelijk met het oog op de technische en beroepsmatige ontwikkeling van een groot aantal Europeanen die rechtstreeks getroffen zijn door de huidige wereldwijde economische en financiële crisis. Ongeveer 25 procent van de werknemers op wie dit plan van toepassing is, zijn niet of slechts voor korte tijd naar school geweest en ruim 40 procent heeft slechts basisonderwijs genoten. De lage scholings- en opleidingsniveaus van arbeidskrachten in belangrijke Europese productiesectoren zijn een groot probleem in het licht van de doelstellingen van de EU 2020-strategie. Om een duurzame, slimme en inclusieve groei te waarborgen is een strategie nodig die voorziet in een hogere efficiëntie en rentabiliteit van de middelen die de lidstaten en de Europese burgers tot hun beschikking hebben, waaronder de steun uit het Europees fonds voor aanpassing aan de globalisering (EFG). In het geval van het EFG is dit jaar slechts gebruik gemaakt van iets meer dan 10 procent van het bedrag ter waarde van 500 miljoen euro dat in de begroting is opgenomen. Dat is onaanvaardbaar gelet op de hoge werkloosheidscijfers in Europa en de toenemende moeilijkheden om een nieuwe baan te vinden.</p>
    </intervention>
    <intervention id="2-885" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Ik heb voor de beschikbaarstelling van middelen uit het Europees fonds voor aanpassing aan de globalisering aan Spanje gestemd, omdat ik van oordeel ben dat dit instrument een waardevol instrument is om steun te verschaffen aan werknemers die als gevolg van de economische crisis in moeilijkheden verkeren.</p>
      <p sl="it">Het EFG is in 2006 opgericht om praktische bijstand te verlenen aan werknemers die ontslagen zijn als gevolg van de verplaatsing van hun bedrijven, en sinds de wijziging van 2009 ook als gevolg van de economische crisis. Doel is hen te helpen bij hun terugkeer op de arbeidsmarkt. Het verslag dat wij hier vandaag hebben aangenomen, heeft betrekking op een steunaanvraag van Spanje waarin sprake is van 1 429 werknemers van 23 verschillende bedrijven uit de auto-industrie. Het gaat om een totaal bedrag van 2 752 935 euro.</p>
      <p sl="it">Ten slotte wil ik nog signaleren dat de stemming van vandaag over de vier verslagen betreffende de beschikbaarstelling van een totaalbedrag van ongeveer 14 miljoen uit het EFG heeft aangetoond dat het fonds een nuttig en doeltreffend instrument is om werkloosheid ten gevolge van de globalisering en de economische crisis te bestrijden.</p>
    </intervention>
    <intervention id="2-884" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="nl">Ik heb voor dit verslag gestemd over de beschikbaarstelling van middelen uit het Europees Fonds voor aanpassing aan de globalisering (EFG) aan de autonome gemeenschap Catalonië, met name aan de 1 429 gedwongen ontslagen werknemers van 23 bedrijven in de NUTS II-regio Catalonië die vallen onder afdeling 29 van de NACE revisie 2 (vervaardiging van auto’s, aanhangwagens en opleggers). Het EFG biedt steun aan werknemers die het slachtoffer zijn van de gevolgen van grote structurele veranderingen in de wereldhandelspatronen en helpt hen opnieuw werk te vinden. Spanje heeft een aanvraag gedaan voor middelen uit het EFG voor gedwongen ontslagen in de automobielindustrie, die in overeenstemming zijn met de verordening van het fonds. Nu moet worden gegarandeerd dat het EFG ontslagen werknemers helpt om terug te keren naar de arbeidsmarkt, ondanks het feit dat de steun uit het EFG geen vervanging mag zijn van de maatregelen die overeenkomstig de nationale wetgeving of collectieve overeenkomsten onder de verantwoordelijkheid van de bedrijven vallen, of van maatregelen om bedrijven of sectoren te hervormen.</p>
    </intervention>
    <intervention id="2-883" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="nl">Aangezien Spanje een steunaanvraag heeft ingediend in verband met 1 429 gedwongen ontslagen in 23 bedrijven in de NUTS II-regio Catalonië die vallen onder afdeling 29 van NACE revisie 2 (vervaardiging van auto’s, aanhangwagens en opleggers), heb ik vóór de resolutie gestemd omdat ik het eens ben met het voorstel van de Commissie en met de amendementen die door het Parlement zijn ingediend.</p>
      <p sl="nl">Ik zou de aandacht willen vestigen op de volgende, bijzonder relevante aspecten: (1) het Europees Fonds voor aanpassing aan de globalisering (EFG) ondersteunt de herintegratie op de arbeidsmarkt van ontslagen werknemers, zonder de bedrijven van hun verantwoordelijkheden te ontslaan; (2) de Commissie heeft in verband met de beschikbaarstelling van middelen uit het EFG een voorstel gedaan voor alternatieve bronnen van betalingskredieten in plaats van ongebruikte middelen uit het Europees Sociaal Fonds, zoals het Parlement ook heeft gevraagd; (3) de werking en meerwaarde van het EFG moeten worden geëvalueerd in het kader van de algemene beoordeling van de programma’s en andere instrumenten die met het Interinstitutioneel Akkoord van 17 mei 2006 in het leven zijn geroepen in de context van de tussentijdse herziening van het meerjarig financieel kader 2007-2013; (4) het voorstel van de Commissie omvat informatie over de aanvraag, een analyse van de subsidiabiliteitscriteria en een uitleg over de redenen voor de goedkeuring, zoals het Parlement eveneens heeft verzocht.</p>
    </intervention>
    <intervention id="2-882" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Spanje heeft om steun gevraagd in verband met 1 429 ontslagen bij 23 bedrijven die vallen onder afdeling 29 (Vervaardiging van auto's, aanhangwagens en opleggers) van de NACE Rev. 2 en die actief zijn in de NUTS II-regio Catalonië. De aanvraag voldoet aan de subsidiabiliteitscriteria van de EFG-verordening. Als Catalaan vind ik het heuglijk dat het Parlement heeft besloten de betrokken instellingen te verzoeken zich de nodige inspanningen te getroosten om de beschikbaarstelling van middelen uit het EFG te bespoedigen, en om in herinnering te brengen dat de instellingen zich ertoe verbonden hebben een probleemloze en snelle procedure te garanderen voor de goedkeuring van de besluiten betreffende de beschikbaarstelling van middelen uit het EFG, met als doel tijdelijk en eenmalig individuele steun te verlenen aan werknemers die als gevolg van de globalisering en de financiële en economische crisis werkloos zijn geworden. Het Parlement heeft tevens de rol benadrukt die het EFG kan vervullen om ontslagen werknemers te helpen bij hun terugkeer op de arbeidsmarkt.</p>
    </intervention>
    <intervention id="2-881" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="nl">In januari 2010 heeft Spanje een aanvraag ingediend tot de beschikbaarstelling van middelen uit het Europees Fonds voor aanpassing aan de globalisering (EFG) met het oog op de gedwongen ontslagen in 23 bedrijven in de regio Catalonië die zich bezighouden met de vervaardiging van auto’s, aanhangwagens en opleggers. Ik heb voor de resolutie van het Europees Parlement over de beschikbaarstelling van middelen uit het EFG voor hulp aan ontslagen werknemers gestemd. De ontslagen vielen in het kader van de financiële en economische crisis, waardoor de vraag naar voertuigen in Spanje en de rest van de wereld pijlsnel instortte.</p>
      <p sl="nl">Tussen februari en november 2009 vielen er alleen al in de regio Catalonië 2 330 gedwongen ontslagen, waarvan 75 procent mannen waren en bijna 25 procent ouder dan 55. Ik sta achter de financiële steun aan en bijscholing van de ontslagen werknemers, zodat zij een nieuwe baan vinden en deze zo lang mogelijk kunnen uitoefenen.</p>
    </intervention>
    <intervention id="2-880" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="nl">De beschikbaarstelling van middelen uit het Europees Fonds voor aanpassing aan de globalisering zal ten goede komen aan 1 429 werknemers in de sector die zich bezighoudt met de vervaardiging van auto’s, aanhangwagens en opleggers in de Spaanse regio Catalonië. De Commissie heeft voorgesteld om in dit specifieke geval 2 752 935 euro uit het fonds beschikbaar te stellen om de ontslagen werknemers van in totaal 23 bedrijven opnieuw aan een baan te helpen. De aanvraag, die in april werd aangevuld met extra informatie, voldoet namelijk aan de voorwaarden voor een financiële bijdrage uit het Europees Fonds voor aanpassing aan de globalisering.</p>
    </intervention>
    <intervention id="2-878" speaker_id="96772" name="Peter JAHR" is_mep="True" mode="written" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Ik ben heel blij dat het Europees Parlement vandaag heeft besloten om een groot aantal mensen te helpen die getroffen zijn door de globalisering. De Europese middelen moeten nu echter snel en onbureaucratisch beschikbaar worden gesteld, zodat deze mensen zo snel mogelijk een nieuwe baan kunnen vinden. Dit is een belangrijke en goed zichtbare bijdrage van de Europese Unie, die deze mensen duidelijk zal laten zien dat de EU individuele mensen wil en kan helpen in noodsituaties. We moeten ons echter ook inspannen om op een zinvolle manier vorm te geven aan de globalisering. Het is daarom belangrijk dat de Europese Unie zich inzet voor eerlijke concurrentievoorwaarden in internationale economische betrekkingen. Dit zal de benadeling van afzonderlijke sectoren van meet af aan kunnen voorkomen.</p>
    </intervention>
    <intervention id="2-877" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="nl">Ik zou mevrouw Matera van harte willen feliciteren met het fantastische werk dat ze heeft verricht. Ik heb vandaag voor de vier steunaanvragen gestemd voor werknemers die hun baan hebben verloren in Spanje, Denemarken, Nederland en Portugal. Het Europees Fonds voor aanpassing aan de globalisering (EFG) werd in 2006 opgericht met een maximum van 500 miljoen euro om werklozen te helpen bij het vinden van een nieuwe baan, om specifieke scholing te financieren, om werknemers te helpen bij het opzetten van een eigen bedrijf en om tijdelijke uitkeringen te voorzien in de vorm van mobiliteitsubsidies, subsidies voor werkzoekenden, opleidingssubsidies en subsidies voor herintegratie op de arbeidsmarkt.</p>
      <p sl="nl">Het EFG blijkt voldoende flexibel en biedt bijstand in specifieke gevallen in veel regio’s van Europa. We moeten echter al het noodzakelijke doen om de beschikbaarstelling van deze middelen te versnellen, vooral met oog op de positieve rol ervan in de bestrijding van de economische crisis.</p>
    </intervention>
    <intervention id="2-875" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Ik ben verheugd over dit verslag waarmee een regeling wordt getroffen voor de tenuitvoerlegging van dit verdrag en de aanbevelingen van de visserijcommissie voor het noordoostelijke deel van de Atlantische Oceaan (NEAFC). Daardoor kunnen controle- en handhavingsmaatregelen worden genomen voor alle vissersvaartuigen die gebruikt worden voor de visserij op visbestanden, of daarvoor bedoeld zijn. Enkele van deze bepalingen werden opgenomen in EU-wetgeving via de verordeningen en quota voor de totaal toegestane vangsten (TAC). De rapporteur is terecht van mening dat deze vroegere methode moet worden afgewezen omdat de wetgeving te verwarrend wordt en een negatieve impact heeft op de geloofwaardigheid van de EU. De tenuitvoerlegging van maatregelen van de regionale visserijorganisaties (RVO’s) voor de bestrijding van illegale visserij moet de hoogste prioriteit krijgen, zodat de in dit verdrag opgenomen controle- en handhavingsregeling snel wordt omgezet in EU-wetgeving. Daarbij moet het Parlement volledig en tijdig op de hoogte worden gebracht van alle fasen van de onderhandelingen met de RVO’s en ervoor zorgen dat zijn waarnemers aanwezig zijn bij de onderhandelingen.</p>
    </intervention>
    <intervention id="2-874" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="nl">Allereerst wil ik de rapporteur complimenteren. Ik heb voor dit verslag gestemd omdat ik het ermee eens ben dat de controle- en handhavingsregeling van het verdrag over toekomstige multilaterale samenwerking op visserijgebied in het noordoostelijke deel van de Atlantische Oceaan moet worden omgezet in EU-wetgeving. Ik ben over het algemeen verheugd over de nieuwe verordeningen inzake de controle van vissersvaartuigen die aan illegale en ongemelde visvangst doen. Deze zijn het onderwerp van het verslag dat we zojuist hebben aangenomen.</p>
      <p sl="nl">Ik ben het ook eens met het nieuwe systeem voor havenstaatcontrole, dat Europese havens gesloten houdt voor de aanvoer en overlading van bevroren vis die door de vlaggenstaat van een buitenlands vissersvaartuig niet wettelijk zijn bevonden. Ik ben echter van mening dat wanneer deze veranderingen zijn omgezet enkele compromisoplossingen moeten worden geëvalueerd en enige aanpassingen moeten worden gedaan, voor zover deze haalbaar zijn in het kader van het verdrag zelf. Tot slot ben ik ervan overtuigd dat de omzetting sneller en doeltreffender kan plaatsvinden als het Parlement voortdurend op de hoogte wordt gehouden van alle fasen van de onderhandelingen. Daartoe moet worden gegarandeerd dat waarnemers van het Parlement aan de onderhandelingstafel zitten.</p>
    </intervention>
    <intervention id="2-873" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="nl">Het is voor de Europese Unie van levensbelang dat een communautair systeem wordt ingevoerd om illegale, ongemelde en ongereglementeerde visserij te voorkomen, tegen te gaan en te beëindigen. De voorgestelde verordeningen moeten maatregelen bevatten voor de vangstmogelijkheden en bijbehorende voorwaarden in de communautaire wateren en, voor communautaire vissersvaartuigen, in wateren waar vangstbeperkingen noodzakelijk zijn. Het is van fundamenteel belang dat dit in overeenstemming gebeurt met de doelstellingen van het gemeenschappelijk visserijbeleid en dat het bijdraagt aan duurzame ontwikkeling.</p>
    </intervention>
    <intervention id="2-872" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="nl">Het is een goede methode om de inhoud van verdragen te herzien en bij te werken, zoals ook hier is gebeurd. Tegelijkertijd is het echter terecht om de rol van het Parlement bij deze herziening aan de orde te stellen. Los van formele zaken moet er voortdurend worden toegezien op de werking van organen die verbonden zijn aan de Europese instellingen om te waarborgen dat deze doeltreffend, efficiënt en actueel zijn en in staat om te reageren op uitdagingen die kunnen veranderen nadat de desbetreffende overeenkomst is ondertekend.</p>
    </intervention>
    <intervention id="2-871" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag gestemd over een controle- en handhavingsregeling voor het gebied dat onder het verdrag inzake toekomstige multilaterale samenwerking op visserijgebied in het noordoostelijk deel van de Atlantische Oceaan valt, daar het een nieuw systeem voor controle en handhavingsmaatregelen introduceert met als doel de instandhouding en het evenwichtig gebruik van de visbestanden in de regio. Onder het voorstel valt de controle van vaartuigen die zich bezighouden met illegale, ongemelde en ongereglementeerde visserij, evenals een regeling voor controles die de havenstaat moet uitoefenen waar de visproducten worden aangeland.</p>
    </intervention>
    <intervention id="2-870" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="nl">Gezien het belang van de visserij voor Europa (als economische activiteit die voor banen en welvaart zorgt, maar ook als voedselbron voor de mens) moeten we elke verordening die de Europese vissers nieuwe en strengere verplichtingen oplegt altijd zeer zorgvuldig bestuderen.</p>
      <p sl="nl">Het onderhavige voorstel beoogt de actualisering van de EU-verordeningen die voorzien in een omzetting van de controle- en handhavingsregeling zoals aangenomen door het verdrag van de visserijcommissie voor het noordoostelijke deel van de Atlantische Oceaan (NEAFC). Dergelijke maatregelen dienen hoofdzakelijk ter bevordering van de naleving van de regels van het verdrag door vaartuigen van niet-verdragsluitende partijen en zijn ook gericht op de invoering van een nieuw controlesysteem door de havenlidstaat. Dit voorkomt dat bevroren vis waarvan de wettigheid niet is bewezen in Europese havens wordt aangeland.</p>
      <p sl="nl">Bovendien worden hiermee nieuwe maatregelen geïntroduceerd, zoals de controle op vaartuigen die aan illegale, ongemelde en ongereglementeerde visvangst doen. Ik ben van mening dat deze maatregelen uiteindelijk dienen om de Europese vissers te beschermen tegen de aanvoer op de Europese markt van vis die niet voldoet aan communautaire regels, en dat moeten we verwelkomen.</p>
    </intervention>
    <intervention id="2-869" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Ik heb voor dit document gestemd omdat ik de visie deel dat de controle- en handhavingsregeling die in het kader van het Verdrag inzake toekomstige multilaterale samenwerking op visserijgebied in het noordoostelijke deel van de Atlantische Oceaan is aangenomen, in EU-wetgeving moet worden omgezet. Van de nieuwe regels noem ik speciaal de controle op illegale en ongemelde vissersvaartuigen en het nieuwe systeem voor havenstaatcontrole, dat de Europese havens effectief gesloten houdt voor de aanvoer en de overlading van bevroren vis die door de vlaggenstaat van vissersvaartuigen die onder de vlag van een andere verdragsluitende partij varen niet wettelijk is bevonden. In 2007 en 2008 was het Parlement niet vertegenwoordigd bij de jaarvergadering van de visserijcommissie voor het noordwestelijke deel van de Atlantische Oceaan. Daarom kan ik het niet nalaten om op te merken dat gelet op het Verdrag van Lissabon het Parlement vertegenwoordigd moet zijn bij toekomstige gesprekken over internationale verdragen die betrekking hebben op dit onderwerp.</p>
    </intervention>
    <intervention id="2-868" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">De voorgestelde controleregeling omvat bepalingen die tot doel hebben de naleving van instandhoudings- en handhavingsmaatregelen door schepen van verdragsluitende partijen te bevorderen en op die manier een volledige eerbiediging van de instandhoudings- en beheersmaatregelen van het verdrag inzake toekomstige multilaterale samenwerking op visserijgebied in het noordoostelijk deel van de Atlantische Oceaan (NEAFC-verdrag) te verzekeren. Het gaat erom de gaten in de controleregeling te dichten, met name wat betreft illegale, ongemelde en ongereglementeerde visserijactiviteiten. Wij stemmen daar mee in.</p>
      <p sl="pt">De rapporteur is van mening dat de lidstaten waarvan de schepen vergunning hebben om in de zone te vissen die onder de regelgeving van de NEAFC valt, voldoende inspectiemiddelen ter beschikking moeten stellen voor deze regeling. Het is van belang erop te wijzen dat de controle van visserijactiviteiten tegenwoordig hogere eisen aan de lidstaten stelt, zowel in het kader van het gemeenschappelijk visserijbeleid (GVB) als in het kader van de regionale visserijorganisaties.</p>
      <p sl="pt">Daarom zijn we van mening dat het raadzaam is zich te herbezinnen op de financiële middelen die zijn uitgetrokken voor de controle, in het bijzonder wat betreft de maximumcofinancieringspercentages in de verordening betreffende financieringsmaatregelen voor het GVB voor de aanschaf, ontwikkeling en/of modernisering van controle-uitrusting door de lidstaten. Om die reden hebben we met het oog op de lopende herzieningsprocedure van deze verordening een verhoging van het huidige percentage van 50 procent naar 75 procent voorgesteld.</p>
    </intervention>
    <intervention id="2-867" speaker_id="2125" name="Pat the Cope GALLAGHER" is_mep="True" mode="written" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="ga">Het Verdrag inzake toekomstige multilaterale samenwerking op visserijgebied in het noordoostelijke deel van de Atlantische Oceaan, waar de EU nu partij bij is geworden, is in 1982 in werking getreden.</p>
      <p sl="ga">Het doel van het verdrag is de instandhouding op lange termijn en de maximale benutting van de visbestanden in het noordoostelijke deel van de Atlantische Oceaan, in het belang van de samenleving, de duurzaamheid en het milieu. Er kunnen controle- en uitvoeringsmaatregelen worden ingevoerd om ervoor te zorgen dat dit verdrag en de door de visserijcommissie voor het noordwestelijke deel van de Atlantische Oceaan (NEAFC) aangenomen aanbevelingen ook daadwerkelijk worden uitgevoerd. Deze aanbevelingen hebben betrekking op alle vaartuigen die worden gebruikt voor visserijactiviteiten met betrekking tot de in het verdrag genoemde visbestanden.</p>
      <p sl="ga">Het voorstel heeft tot doel om de wetgeving van de Unie up-to-date te maken. In 2006 heeft de NEAFC een nieuwe regeling aangenomen om de controle en tenuitvoerlegging van haar aanbevelingen te verbeteren. Een andere verandering is dat het systeem voor havenstaatcontrole, dat verbiedt dat bevroren vis die door de vlaggenstaat van buitenlandse vissersvaartuigen niet wettelijk is bevonden in Europese havens wordt aangevoerd of overgeladen, nu ook is opgenomen. Ook omvat het voorstel nieuwe maatregelen voor de regulering van illegale, ongemelde en ongereglementeerde visserij.</p>
    </intervention>
    <intervention id="2-866" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Ik heb mijn stem gegeven aan het voorstel voor een verordening tot vaststelling van een controle- en handhavingsregeling voor het gebied dat wordt bestreken door het verdrag inzake toekomstige multilaterale samenwerking op visserijgebied in het noordoostelijke deel van de Atlantische Oceaan, dat door de EU is ondertekend, omdat deze regeling naar mijn mening in de EU-wetgeving moet worden omgezet. In 2006 heeft de visserijcommissie voor het noordwestelijke deel van de Atlantische Oceaan een nieuwe regeling aangenomen om de controle en tenuitvoerlegging van haar aanbevelingen te verbeteren, en daarna hebben de Europese Unie en het Europees Parlement allebei verklaard voor de aanneming van deze aanbevelingen te zijn. Er bestaat vooral krachtige steun voor de nieuwe bepalingen inzake de invoering van een systeem voor havenstaatcontrole, dat de Europese havens gesloten zal houden voor de aanvoer en de overlading van bevroren vis die door de autoriteiten van de staat in kwestie niet wettelijk is bevonden. Kort gezegd passen deze aanbevelingen de al van kracht zijnde regeling aan aan de huidige eisen, en daarom ben ik van mening dat het nuttig is om ze snel om te zetten.</p>
    </intervention>
    <intervention id="2-865" speaker_id="96820" name="Marisa MATIAS" is_mep="True" mode="written" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">De strijd tegen illegale, ongemelde en ongereglementeerde visserij is essentieel om de duurzaamheid van onze visbestanden en een rechtvaardige en billijke verdeling van de rijkdom te garanderen. Het bestaan zelf van de vissersgemeenschap is van die uitgangspunten afhankelijk.</p>
      <p sl="pt">De controle van alle vissersvaartuigen die gebruikt worden of zullen worden in de gebieden die onder het verdrag vallen en handhavingsmaatregelen zijn in dit verband van groot belang. Dit verslag zet stappen in deze richting; wij zouden ons er allemaal voor moeten inzetten en het verder moeten verdiepen. Het voorkomen, beletten en elimineren van illegale, ongemelde en ongereglementeerde visserijactiviteiten moet een prioriteit zijn van het gemeenschappelijk visserijbeleid.</p>
    </intervention>
    <intervention id="2-864" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="nl">Het Europees Parlement heeft al verschillende malen onderstreept dat absolute prioriteit moet worden gegeven aan maatregelen ter bestrijding van illegale, ongemelde en ongereglementeerde visserij door regionale visserijorganisaties (de OROP’s). Bijgevolg is de rapporteur van oordeel dat de controle- en uitvoeringsregeling die is aangenomen door de NEAFC, de visserijcommissie voor het noordoostelijk deel van de Atlantische Oceaan, op korte termijn in EU-recht moet worden opgenomen. Verordening (EG) nr. 1005/2008 van de Raad, waarbij een communautair systeem is ingesteld voor het voorkomen, ontmoedigen en afrekenen met illegale, ongemelde en ongereglementeerde visserij (de INDNR-Verordening), is op 1 januari 2010 van kracht geworden. Verordening (EG) nr. 1006/2008 van de Raad, betreffende de machtiging tot het verrichten van visserijactiviteiten door communautaire vissersvaartuigen buiten communautaire wateren en de toegang van vaartuigen van derde landen tot communautaire wateren, bepaalt dat vissersvaartuigen van de Europese Unie verplicht zijn om een visserijvergunning in hun bezit te hebben voor het verrichten van visserijactiviteiten buiten EU-wateren. Daarom heb ik voor het verslag-Fraga gestemd, omdat ik vind dat er moet worden gecontroleerd op illegale, ongemelde en ongereglementeerde visserij.</p>
    </intervention>
    <intervention id="2-863" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Samenwerking in het visserijgebied in het noordoostelijke deel van de Atlantische Oceaan betekent in de eerst plaats eerlijke quota voor alle deelnemers. De rechtsgrondslag die wordt ingevoerd en die op alle deelnemers van toepassing moet zijn, moet zijn gebaseerd op logica. Niemand mag exclusieve rechten hebben om de Atlantische visbestanden te exploiteren. Ik heb vóór gestemd in de hoop dat de wetgeving zal zorgen voor gelijke kansen en gelijke aansprakelijkheid in alle gevallen van inbreuk op de bepalingen, zonder dat er favorieten en buitenstaanders zijn, zoals zo vaak het geval is wanneer er wetgeving wordt opgesteld die de belangen van de grote EU-landen moet dienen.</p>
    </intervention>
    <intervention id="2-862" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Stijgende inkomens en verbeterde infrastructuur leiden ook in ontwikkelingslanden tot een grotere consumptie van vis. De hoeveelheid gevangen vis neemt nu al jaarlijks toe en zal dus blijven groeien. Studies hebben aangetoond dat als visbestanden in oceanen en binnenwateren groeien dit voornamelijk het gevolg is van aquacultuur. Met steeds grotere vloten wordt geprobeerd om vis te vangen uit steeds kleinere bestanden. Om een halt toe te roepen aan de genadeloze overbevissing is het belangrijk om controle- en handhavingsregelingen in te voeren. Berichten van vissers die als lijfeigenen gevangen worden gehouden op volle zee en zich kapot moeten werken voor heel weinig geld onder omstandigheden die lijken op slavernij, zijn ook reden voor bezorgdheid. Als we willen dat ons nageslacht de smaak van vis kent, zijn controles essentieel. Desondanks is op zijn minst een gedeeltelijke hernationalisatie van het visserijbeleid zinvol, zodat het mogelijk is om regionale problemen uitgebreid aan te pakken. Ik heb dienovereenkomstig gestemd.</p>
    </intervention>
    <intervention id="2-861" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">In het verslag wordt het verdrag inzake toekomstige multilaterale samenwerking op visserijgebied in het noordoostelijke deel van de Atlantische Oceaan genoemd, dat op 17 maart 1982 van kracht is geworden. De visserijcommissie voor het noordwestelijke deel van de Atlantische Oceaan (NEAFC) is ingesteld om toezicht te houden op de naleving van de aanbevelingen die in dat document worden gedaan.</p>
      <p sl="pl">In het verslag wordt nadrukkelijk gewezen op het belang van de nodige controle- en handhavingsmaatregelen, die van toepassing moeten zijn op alle vissersvaartuigen die gebruikt worden of bestemd zijn voor visserijactiviteiten met betrekking tot visbestanden in het verdragsgebied. Het belangrijkst is dat er maatregelen worden genomen om illegale, ongemelde en ongereglementeerde visserij te bestrijden. Deze maatregelen moeten worden gehandhaafd door de regionale visserijorganisaties (RVO's). Daarom is de verandering van de controle- en handhavingsregeling, als aangenomen door de NEAFC, een prioriteit en moet deze regeling zo snel mogelijk worden omgezet in EU-wetgeving.</p>
      <p sl="pl">De rapporteur benadrukt ook dat het belangrijk is om ervoor te zorgen dat vissersvaartuigen uit de EU verplicht zijn om een vergunning te hebben om buiten de EU-wateren te vissen. Door dit verslag kunnen we de nu nog bestaande mazen in de wet ten aanzien van de Europese vloot dichten, wat de geloofwaardigheid van de EU op dit gebied zal vergroten en zal bijdragen aan de bestrijding van illegale visserij.</p>
    </intervention>
    <intervention id="2-860" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Het voorstel voor een verordening van het Parlement en de Raad tot vaststelling van een controle- en handhavingsregeling voor het gebied dat onder het verdrag inzake toekomstige multilaterale samenwerking op visserijgebied in het noordoostelijke deel van de Atlantische Oceaan valt, is van het allergrootste belang voor de tenuitvoerlegging van het controle- en handhavingsregeling die is aangenomen door de visserijcommissie voor het noordwestelijke deel van de Atlantische Oceaan (NEAFC).</p>
      <p sl="pt">Zoals andere keren dat aanbevelingen van de regionale visserijorganisaties (RVO's) in de EU-wetgeving inzake visserij zijn geïntegreerd, is ook hier weer het doel de controles strenger te maken om de illegale visserij te bestrijden, mogelijke mazen in de wet te dichten en het basisbeginsel van het gemeenschappelijk visserijbeleid, te weten duurzame visserij, binnen en buiten de EU-wateren te verdedigen.</p>
      <p sl="pt">Bovendien bevordert de overeengekomen tekst waarover vandaag zal worden gestemd de voorrechten van het Parlement krachtens de gewone wetgevingsprocedure en omvat de tekst de nodige veranderingen die voortvloeien uit de artikelen 290 en 291 van het Verdrag betreffende de werking van de EU.</p>
      <p sl="pt">Om al deze redenen heb ik vóór dit voorstel gestemd.</p>
    </intervention>
    <intervention id="2-859" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Het verdrag inzake toekomstige multilaterale samenwerking op visserijgebied in het noordoostelijke deel van de Atlantische Oceaan, waarbij de EU verdragsluitende partij is, is door de Raad bij Besluit 81/608/EEG goedgekeurd en op 17 maart 1982 in werking getreden. Voor het toezicht op de naleving van dit verdrag en van de aanbevelingen van de visserijcommissie voor het noordoostelijke deel van de Atlantische Oceaan (hierna NEAFC genoemd) kunnen controle- en handhavingsmaatregelen worden genomen, die van toepassing zijn op alle vissersvaartuigen die gebruikt worden of bestemd zijn voor visserijactiviteiten met betrekking tot visbestanden in het verdragsgebied.</p>
      <p sl="en">Dit voorstel beoogt de actualisering van de EU-regelgeving tot omzetting van de controle- en handhavingsregeling van de NEAFC. Met het oog op de tenuitvoerlegging van de nieuwe NEAFC-regeling voorziet het voorstel daarom in de intrekking van verordening (EG) nr. 2791/1999 van de Raad van 16 december 1999, waarbij de in 1998 door de NEAFC vastgestelde eerste regeling werd omgezet.</p>
    </intervention>
    <intervention id="2-858" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Ik ben voorstander van dit verslag. Europa heeft de vangst van verschillende vissoorten weliswaar beperkt of zelfs verboden maar toch zijn er veel illegale vissersvaartuigen actief die niet alleen beschermde vissoorten vangen, maar die ook nog eens nalaten te voldoen aan de Europese richtlijnen op het gebied van de bescherming van werknemers.</p>
      <p sl="it">Door dit verslag aan te nemen worden de tussen 2007 en 2010 in werking getreden aanbevelingen in wetgeving omgezet. Deze omzetting is een belangrijk instrument, zowel in de strijd tegen de illegale visserij als bij het voorkomen van een juridisch vacuüm voor de EU-vloten. Een ander positief punt is de introductie van een nieuw controlesysteem dat de Europese havens sluit voor de aanvoer van bevroren vis met een twijfelachtige of illegale herkomst.</p>
    </intervention>
    <intervention id="2-856" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Gezien het belang van dit verdrag voor overleg en samenwerking bij het verzekeren van een optimaal gebruik, een rationeel beheer en de instandhouding van visbestanden in het noordoostelijke deel van de Atlantische Oceaan, alsmede voor de bevordering van de internationale samenwerking om het duurzame beheer van de mariene rijkdommen op basis van wetenschappelijk onderzoek te verbeteren, is de voorgestelde wijziging van essentieel belang, aangezien daarmee het verdrag volledig wordt herzien en in overeenstemming wordt gebracht met andere regionale verdragen en internationale instrumenten en er moderne vormen van visserijbeheer in worden opgenomen. Van de positieve maatregelen springen de volgende eruit: de vereenvoudiging van de structuur van het verdrag, de modernisering van de bijdragen aan de begroting in overeenstemming met het beginsel "de gebruiker betaalt" met betrekking tot de diensten die aan de verdragsluitende partijen worden geleverd, nieuwe omschrijvingen van de verplichtingen, de herziening van het besluitvormingsproces en een nieuwe procedure voor geschillenbeslechting in verband daarmee. Deze verbeteringen zijn cruciaal voor de bevordering van het gemeenschappelijk visserijbeleid in de toekomst.</p>
    </intervention>
    <intervention id="2-855" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor de aanbeveling gestemd over het voorstel voor een besluit van de Raad betreffende de goedkeuring, namens de Europese Unie, van wijzigingen in het verdrag inzake toekomstige multilaterale samenwerking op visserijgebied in het noordwestelijk deel van de Atlantische Oceaan, daar de wijzigingen een positieve bijdrage zijn aan de herziening van de interne structuur en de herverdeling van de bevoegdheden van de visserijorganisatie voor het noordwestelijk deel van de Atlantische Oceaan.</p>
      <p sl="pt">Ik ben wel van mening dat in het licht van het Verdrag van Lissabon het Europees Parlement vertegenwoordigd moet zijn tijdens komende onderhandelingen over internationale overeenkomsten.</p>
    </intervention>
    <intervention id="2-854" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Gezien het belang van de visserij voor Europa (zowel als economische activiteit die voor banen en welvaart zorgt als in de rol van voedselbron) moeten we elke regelgeving die de Europese vissers nieuwe en strengere verplichtingen oplegt altijd zeer zorgvuldig bestuderen. In dit geval hebben we echter een voorgestelde wijziging die leidt tot grotere kansen voor de visserij van de Europese Unie in het kader van het verdrag inzake toekomstige multilaterale samenwerking op visserijgebied in het noordoostelijke deel van de Atlantische Oceaan, wat moet worden verwelkomd. Daarom stem ik voor het verslag.</p>
    </intervention>
    <intervention id="2-853" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Ik heb voor dit document gestemd omdat ik de visie deel dat de controle- en handhavingsregeling die in het kader van het verdrag inzake toekomstige multilaterale samenwerking op visserijgebied in het noordoostelijke deel van de Atlantische Oceaan is aangenomen, in EU-wetgeving moet worden omgezet. Van de nieuwe regels noem ik speciaal de controle van illegale en ongemelde vissersvaartuigen en het nieuwe systeem voor havenstaatcontrole, dat de Europese havens effectief gesloten houdt voor de aanvoer en de overlading van bevroren vis die door de vlaggenstaat van vissersvaartuigen die onder de vlag van een andere verdragsluitende partij varen niet wettelijk is bevonden. In 2007 en 2008 was het Parlement niet vertegenwoordigd bij de jaarvergadering van de visserijcommissie voor het noordwestelijke deel van de Atlantische Oceaan. Daarom kan ik het niet nalaten om op te merken dat in het licht van het Verdrag van Lissabon het Parlement moet zijn vertegenwoordigd bij toekomstige gesprekken over internationale verdragen die betrekking hebben op dit onderwerp.</p>
    </intervention>
    <intervention id="2-852" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">De visserijorganisatie voor het noordwestelijk deel van de Atlantische Oceaan (NAFO) heeft als hoofddoel om op basis van samenwerking tussen staten een bijdrage te leveren aan het duurzaam beheer en de instandhouding van de visbestanden in het NAFO-verdragsgebied.</p>
      <p sl="pt">Wij steunen en bepleiten het volgens ons op dit gebied belangrijke principe van internationale samenwerking dat gestoeld moet zijn op solide wetenschappelijke fundamenten. In die zin zijn we van mening dat de wijzigingen van het verdrag die in 2007 en 2008 zijn goedgekeurd moeten worden gesteund, daar zij in overeenstemming zijn met de hierboven genoemde doelstellingen en tot doel hebben andere regionale verdragen en internationale instrumenten om te zetten en moderne concepten voor het beheer van visserijactiviteiten in het verdrag op te nemen.</p>
      <p sl="pt">We betreuren het echter dat het Europees Parlement zo laat gevraagd wordt zich uit spreken. Het Commissievoorstel voor de omzetting in het communautair recht dateert van 8 maart 2010. Dat betekent dat er meer dan twee jaar verlopen zijn voordat het document kon worden opgesteld en behandeld in het Parlement.</p>
      <p sl="pt">Het is belangrijk het Parlement in de toekomst in een eerder stadium erbij te betrekken en te laten deelnemen aan het proces, bij voorkeur gedurende de onderhandelingen zelf.</p>
    </intervention>
    <intervention id="2-851" speaker_id="2125" name="Pat the Cope GALLAGHER" is_mep="True" mode="written" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="ga">Het verdrag inzake toekomstige multilaterale samenwerking op visserijgebied in het noordwestelijke deel van de Atlantische Oceaan werd op 24 oktober 1978 in Ottawa ondertekend en trad op 1 januari 1979 in werking.</p>
      <p sl="ga">Sindsdien is het de voornaamste doelstelling van de visserijorganisatie voor het noordwestelijke deel van de Atlantische Oceaan (“NAFO”) geweest om deel te nemen aan raadpleging en samenwerking teneinde een maximaal gebruik te maken van visbestanden in het beschermingsgebied, om deze bestanden op behoorlijke wijze te behouden en te beheren en om een nieuwe manier van denken te bevorderen ten gunste van internationale samenwerking bij de verbetering van duurzaam beheer van mariene rijkdommen in volle zee.</p>
      <p sl="ga">Op de jaarlijkse bijeenkomsten van de NAFO in 2007 en 2008 besloten de verdragspartijen tot ‘wijzigingen in het verdrag inzake toekomstige multilaterale samenwerking op visserijgebied in het noordwestelijke deel van de Atlantische Oceaan’. Door deze wijzigingen is het verdrag aanmerkelijk veranderd. Het stemt nu sterker overeen met andere regionale verdragen en internationale instrumenten en houdt rekening met moderne praktijken op het gebied van visserijbeheer. Deze wijzigingen dragen dus sterk bij aan de doeltreffendheid van de organisatiestructuur.</p>
    </intervention>
    <intervention id="2-850" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="nl">Het verdrag inzake de toekomstige multilaterale samenwerking op visserijgebied in het noordoostelijk deel van de Atlantische Oceaan is op 24 oktober 1978 gesloten in Ottawa, en in werking getreden op 1 januari 1979, nadat de instrumenten voor de ratificatie, aanvaarding en goedkeuring door de zeven ondertekenaars waren neergelegd bij de Canadese regering. De NAFO heeft als prioritaire doelstelling om door middel van raadpleging en samenwerking een bijdrage te leveren aan het optimale gebruik, een verstandig beheer en het behoud van de visbestanden in het gebied dat onder het NAFO-Verdrag valt, en ook om ideeën over internationale samenwerking te bevorderen met als doel het duurzaam beheer van de mariene hulpbronnen op volle zee te verbeteren aan de hand van wetenschappelijke bevindingen. De verdragsluitende partijen hebben een “amendement op het verdrag inzake de toekomstige multilaterale samenwerking op visserijgebied in het noordoostelijk deel van de Atlantische Oceaan” aangenomen op de jaarlijkse bijeenkomsten van de NAFO van 2007 (Engelse versie) en 2008 (Franse versie). Dit amendement behelst een globale herziening van het verdrag, met als voornaamste doel dit zo veel mogelijk gelijk te trekken met andere regionale verdragen en internationale instrumenten, en hierin moderne concepten van het visserijbeleid op te nemen. Om die reden heb ik vóór gestemd.</p>
    </intervention>
    <intervention id="2-849" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Wij hebben goed dertig jaar geleden al nagedacht over optimaal gebruik en rationeel beheer teneinde de visserijbronnen te kunnen behouden. Nu worden de regelingen van de visserijorganisatie voor het noordwestelijk deel van de Atlantische Oceaan (NAFO) herzien, niet alleen om ze beter in overeenstemming te brengen met andere regionale verdragen en internationale instrumenten, maar ook om ze aan te passen aan moderne inzichten, zoals de concepten van bestandsbeheer. Visquota en bestandsbeheer zijn essentieel om complete overbevissing van binnenwateren en oceanen te voorkomen. We moeten hierbij natuurlijk wel opletten dat organisaties als de NAFO kunnen blijven handelen dankzij een gestroomlijnde structuur en een goede organisatie. Het is ook belangrijk om te voorkomen dat de kosten uit de hand lopen. Desondanks is op zijn minst een gedeeltelijke hernationalisatie van het visserijbeleid zinvol, zodat het mogelijk is om regionale problemen uitgebreid aan te pakken. Ik heb dienovereenkomstig gestemd.</p>
    </intervention>
    <intervention id="2-848" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Dit voorstel is een aanpassing van de EU-wetgeving inzake de omzetting van de controle- en handhavingsregeling die is goedgekeurd door de visserijcommissie in het noordwestelijke deel van de Atlantische Oceaan. Er is een nieuwe procedure goedgekeurd die ten doel heeft de controle en handhaving van haar aanbevelingen inzake de visserij te verbeteren en, in het bijzonder om vaartuigen van niet-verdragsluitende partijen aan te moedigen de regels na te leven. Daarnaast is er een nieuw systeem voor havenstaatcontrole ingevoerd dat de Europese havens gesloten houdt voor de aanvoer en de overlading van bevroren vis die niet wettelijk is bevonden door de vlaggenstaat van vissersvaartuigen die varen onder de vlag van een verdragsluitende partij die niet de havenstaat is.</p>
      <p sl="it">Nieuwe maatregelen worden ingevoerd om te controleren of vaartuigen illegale, ongemelde en ongereglementeerde visserij bedrijven. De voornaamste reden voor mijn stem vóór is om illegale, ongemelde en ongereglementeerde visserij te voorkomen, te ontmoedigen en uit te bannen.</p>
    </intervention>
    <intervention id="2-847" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Het verslag van de heer Wałęsa’s heeft betrekking op het verdrag inzake toekomstige multilaterale samenwerking op visserijgebied in het noordwestelijke deel van de Atlantische Oceaan, dat op 24 oktober 1978 in Ottawa werd ondertekend en op 1 januari 1979 in werking trad.</p>
      <p sl="pl">De NAFO, ofwel de visserijorganisatie voor het noordwestelijke deel van de Atlantische Oceaan, heeft tot taak om te zorgen voor rationeel beheer en optimaal gebruik van visbestanden, op grond van raadpleging en samenwerking. De voornaamste taak van deze organisatie is om internationale samenwerking te bevorderen en het duurzaam beheer van mariene rijkdommen op volle zee te verbeteren aan de hand van de fundamentele beginselen van wetenschappelijk onderzoek. De rapporteur stelt positieve wijzigingen van het verdrag voor, die de huidige voorschriften sterker in overeenstemming zullen brengen met andere instrumenten op internationaal en regionaal niveau.</p>
      <p sl="pl">De voorgestelde veranderingen behelzen: modernisering van de NAFO-structuur (samensmelting van de algemene raad en de visserijcommissie tot een enkel orgaan), hervorming van het bijdragestelsel en invoering van duidelijke richtsnoeren inzake de rechten en plichten van de NAFO-verdragspartijen, veranderingen in het besluitvormingsproces en de invoering van een nieuwe procedure voor conflictoplossing, om geschillen doeltreffend te beslechten, wat de belangen van de Europese Unie ten goede komt.</p>
    </intervention>
    <intervention id="2-846" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Het verslag-Wałęsa wijzigt het verdrag van de visserijorganisatie voor het noordwestelijke deel van de Atlantische Oceaan (“NAFO”) van 1978 en betekent een stap voorwaarts in de richting van samenwerking bij en beheer van visbestanden in het noordwestelijk deel van de Atlantische Oceaan. Ik heb gestemd voor de wijziging van het verdrag omdat wetenschappelijk onderzoek de internationale samenwerking bij de exploitatie van mariene rijkdommen van dat gebied verbetert. Bovendien is de goedkeuring van de wijziging een uiting van de nieuwe rol van het Parlement na het van kracht worden van het Verdrag van Lissabon, omdat hiermee de noodzaak om de goedkeuring en aanpassing van verdragen te versnellen, wordt onderstreept.</p>
    </intervention>
    <intervention id="2-845" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="nl">De hoofddoelstelling van de visserijorganisatie voor het noordwestelijk deel van de Atlantische Oceaan (NAFO) is om rationeel beheer en behoud van de visbestanden in het gebied van het NAFO-Verdrag te waarborgen. De EU is een van de verdragsluitende partijen in deze regionale visserijorganisatie (RFO) en heeft, net als de andere verdragsluitende partijen, op de jaarlijkse vergadering van de NAFO in 2007 het amendement op het verdrag inzake toekomstige multilaterale samenwerking op visserijgebied in het noordoostelijke deel van de Atlantische Oceaan aangenomen. Dit amendement is gericht op de vereenvoudiging en de modernisering van de structuren van deze organisatie, door haar aan te passen aan de huidige realiteit van de visserij, nieuwe definities te presenteren van de verplichtingen voor de verdragsluitende partijen, te weten de vlaggenstaten en havenstaten, en de rechten en plichten van de verdragsluitende partijen binnen de NAFO te verduidelijken.</p>
      <p sl="nl">Rekening houdend met de belangen van de EU, in het bijzonder met de visserijmogelijkheden die in het kader van dit verdrag aan de EU worden verschaft, ben ik van mening dat de goedkeuring van dit amendement cruciaal is en alleen kan worden bekritiseerd omdat alles te elfder ure gebeurde.</p>
      <p sl="nl">Evenals de rapporteur betreur ik het dat de Commissie een vertraging van meer dan twee jaar heeft opgelopen bij het indienen van haar voorstel, gerekend vanaf de datum dat het amendement was aangenomen tijdens een van de jaarlijkse vergaderingen van de NAFO in 2007.</p>
      <p sl="nl">Dit verslag kan rekenen op mijn stem.</p>
    </intervention>
    <intervention id="2-844" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Ik feliciteer de heer Wałęsa met zijn uitstekende verslag en ik wil u nog eens met nadruk wijzen op de inwerkingtreding van het Verdrag van Lissabon in december 2009. In het kader van de nieuwe bevoegdheden van de Commissie visserij zou het Europees Parlement naar behoren vertegenwoordigd moeten zijn tijdens komende onderhandelingen over toekomstige internationale overeenkomsten.</p>
      <p sl="it">In 2007 en 2008 was het Europees Parlement niet vertegenwoordigd op de jaarvergaderingen van de visserijorganisatie voor het noordwestelijke deel van de Atlantische Oceaan. Het Parlement heeft het voorstel in het kader van zijn bevoegdheden goedgekeurd, maar wil de Raad en de Commissie tevens herinneren aan de nieuwe procedurevereisten en de noodzaak om de nieuwe bevoegdheden van het Europees Parlement te eerbiedigen.</p>
    </intervention>
    <intervention id="2-843" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Het Verdrag inzake toekomstige multilaterale samenwerking op visserijgebied in het noordwestelijk deel van de Atlantische Oceaan is op 24 oktober 1978 in Ottawa ondertekend en op 1 januari 1979 in werking getreden, nadat zeven ondertekenende landen de akten van ratificatie, aanvaarding of goedkeuring bij de Canadese regering hadden neergelegd. De belangrijkste doelstelling van de NAFO is om door raadpleging en samenwerking te komen tot een optimaal gebruik, rationeel beheer en instandhouding van de visrijkdommen in het NAFO-verdragsgebied, en ideeën voor internationale samenwerking te bevorderen om het duurzame beheer van de mariene rijkdommen op basis van wetenschappelijk onderzoek te verbeteren.</p>
      <p sl="en">De verdragsluitende partijen hebben de ‘Wijziging van het Verdrag inzake toekomstige multilaterale samenwerking op visserijgebied in het noordwestelijk deel van de Atlantische Oceaan’ (hierna ‘de wijziging’ genoemd) goedgekeurd tijdens de jaarlijkse vergadering van de NAFO van 2007 (Engelse versie) en die van 2008 (Franse versie). Deze wijziging betreft een grondige herziening van het verdrag en beoogt in de eerste plaats het verdrag beter in overeenstemming te brengen met andere regionale verdragen en internationale instrumenten en er moderne concepten van visserijbeheer in op te nemen.</p>
    </intervention>
    <intervention id="2-842" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Wij staan achter de aanbeveling om het verdrag inzake toekomstige multilaterale samenwerking op visserijgebied in het noordwestelijk deel van de Atlantische Oceaan grondig te herzien, daar er moderne concepten van visserijbeheer in worden opgenomen. De herziening leidt enerzijds tot vereenvoudiging en zorgt er anderzijds voor dat de verantwoordelijkheden van de vlagstaten en de havenstaten duidelijker worden gedefinieerd.</p>
    </intervention>
    <intervention id="2-840" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Het zou voorkomen moeten worden dat bedrijven van vaste banen naar atypisch werk gaan, wat leidt tot een gebrek aan werkzekerheid. Deze situatie is nog ernstiger als we de stijging van niet aangemelde vrouwelijke werknemers in aanmerking nemen en het feit dat veel vrouwen geen andere keus hebben dan een onzekere baan aan te nemen. Desondanks blijken vrouwen ondervertegenwoordigd in onzekere banen, aangezien betaald huishoudelijk werk en werk in de zorg bijvoorbeeld niet in aanmerking zijn genomen. Het wettelijk kader zou moeten worden aangepast aan de huidige toestanden die kunnen leiden tot onzekere arbeidsomstandigheden, met name onvrijwillig parttimewerk en het feit dat bedrijven een gebrek aan basisarbeidsvoorwaarden niet bekendmaken: een algeheel gebrek aan werkzekerheid, lage lonen, een gebrek aan sociale bescherming en carrièremogelijkheden of zelfs het gebrek aan collectieve vertegenwoordiging van werknemers. Scholing bij aanvang van een baan en op constante basis daarna, betere informatie over rechten en een echt onderzoek naar het beroeps- en gezinsleven van vrouwen moet worden gestimuleerd als tegenhanger van deze situaties, want de manier waarop het inkomen van vrouwen wordt gezien als een tweede inkomen kan misleidend zijn, aangezien dit vaak het enige gezinsinkomen is.</p>
    </intervention>
    <intervention id="2-839" speaker_id="1941" name="Roberta ANGELILLI" is_mep="True" mode="written" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">In de EU 2020-strategie wordt voorgesteld om de arbeidsparticipatie in de leeftijdscategorie 20 tot 64 jaar tot 75 procent op te trekken en om het aantal mensen dat het risico loopt om in armoede te vervallen, terug te brengen. Om deze doelstellingen te kunnen halen dienen er ook maatregelen te worden genomen tegen alle vormen van onzekere arbeid, waaronder mondelinge contracten, contracten voor minder dan tien uur per week en kortlopende tijdelijke contracten. Dan hebben we het nog niet eens over banen waarbij de minimale veiligheids- en gezondheidsvoorschriften worden genegeerd en die een hoog aantal ongelukken en een groot risico van blootstelling aan ziekten en andere gevaren met zich meebrengen.</p>
      <p sl="it">Deze contractvormen, met alle risico's van dien, zijn vaak bedoeld voor vrouwen, die worden gestraft vanwege hun sekse, hun leeftijd, omdat ze een gezin hebben of immigrant zijn. De Europese Unie zou moeten interveniëren met wetgeving om gendergelijkheid te garanderen en de genderkloof op de arbeidsmarkt te verkleinen. De lidstaten zouden op hun beurt de controles moeten opvoeren om onrechtmatige behandeling van vrouwen te verminderen, om zwartwerk te bestrijden en om ontradende maatregelen tegenover werkgevers te nemen.</p>
    </intervention>
    <intervention id="2-838" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Het verheugt mij dat het Europees Parlement de aanzet heeft gegeven tot dit belangrijke verslag over vrouwen in onzeker dienstverband. Het zijn vooral vrouwen die onzeker werk hebben, en vaak niet eens profiteren van verplichte minimale sociale en arbeidsvoorwaarden. Vrouwen nemen vaak slecht betaalde banen aan om werk te kunnen combineren met hun gezin en worden daarmee gedwongen afstand te doen van sociale waarborgen en in te stemmen met slechte arbeidsvoorwaarden. Sociale bescherming is een wezenlijk bestanddeel van flexibele zekerheid. Om deze problemen op te lossen is het daarom van belang dat de lidstaten worden gestimuleerd om hun wetgeving en bij overeenkomst vastgelegde regels inzake arbeidsvoorwaarden in onderlinge overeenstemming te brengen. De lidstaten moeten de dubbele werklast van vrouwen, een van de redenen voor de oververtegenwoordiging van vrouwen in onzekere dienstverbanden, verminderen. Gelijke toegang voor alle werknemers tot sociale diensten en verstrekkingen, zoals zwangerschapsverlof, gezondheidszorg en ouderdomspensioen, opleiding en bijscholing, ongeacht de arbeidsvoorwaarden, is van groot belang.</p>
    </intervention>
    <intervention id="2-837" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="nl">Ik feliciteer de rapporteur met het feit dat zij de aandacht heeft gevestigd op een aspect van de arbeidsmarkt dat nog steeds tot buitensporige verschillen tussen mannen en vrouwen leidt. De economische en financiële crisis heeft de omstandigheden voor werknemers met een onzekere baan zonder twijfel verslechterd, vooral voor vrouwen, die de grootste last van onzeker werk dragen. Dit wordt bevestigd door recente gegevens waaruit blijkt dat in 55 procent van de bedrijven alleen vrouwen een parttime baan hebben. Tevens is berekend dat 31,5 procent van de vrouwen parttime werkt, tegenover 8,3 procent van de mannen, en dat onzeker werk een hoger percentage ongevallen met zich meebrengt en een groter risico op ziekte en blootstelling aan gevaar. Kortom, dit is een ongelijkheid waar de Europese Unie niet onverschillig tegenover kan staan.</p>
      <p sl="nl">Ik heb voor het verslag gestemd omdat ik het eens ben met de noodzaak om dit probleem aan te pakken en de lidstaten en de sociale partners op te roepen hun wetgeving en contractregels in grote mate op elkaar af te stemmen. Daarnaast hoop ik dat de Commissie en de lidstaten hun toezicht op minimale gezondheids- en veiligheidsvoorschriften op het werk bevorderen. Er moet nog veel gebeuren voordat we vrouwen een eerlijke toegang tot de arbeidsmarkt kunnen garanderen.</p>
    </intervention>
    <intervention id="2-836" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="nl">Binnen de Europese Unie behelst een zuiver beschrijvende term als ’vrouwelijke werknemers met een onzekere baan’ nog altijd twee vormen van discriminatie die beide zeer ernstig zijn. Bij de eerste vorm gaat het om het vraagstuk van vrouwenwerk dat in een ander dossier in deze vergaderperiode wordt benaderd vanuit een modern, duurzaam oogpunt. De tweede vorm van discriminatie gaat over de tweedeling van de arbeidsmarkt in veel lidstaten, waar sommige werknemers rechten en bescherming genieten terwijl anderen zijn overgeleverd aan omstandigheden waarop ze meestal geen invloed kunnen uitoefenen. Als we de gegevens objectief bekijken, lijkt het steeds duidelijker te worden dat in de toekomst ook regulier werk gepaard zal gaan met het aanvaarden van grotere risico’s dan tot nu toe het geval is geweest. Een dergelijke verandering zou echter in goede banen moeten worden geleid om speculatie te vermijden ten koste van de contractueel zwakste personen, en dan vooral van degenen die zich in een minder bevoorrechte positie bevinden. De Europese instellingen hebben de plicht om discriminatie te voorkomen en het iedereen mogelijk te maken zijn of haar eigen beroepsdoelstellingen vrijelijk na te streven, in overeenstemming met de capaciteiten, vaardigheden en voorkeuren. Ik grijp deze gelegenheid aan om u erop te wijzen dat verder onderzoek naar onzeker werk bij vrouwen nuttig zou zijn om maatregelen te plannen die zijn gericht op de opheffing van obstakels zonder al te ingrijpend te zijn.</p>
    </intervention>
    <intervention id="2-835" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Ik heb vóór het bestrijden van onzeker werk gestemd, een groeiend fenomeen in deze tijden van economische crisis. Hierdoor zal effectiever de strijd kunnen worden aangebonden met het gebrek aan werkzekerheid, lage lonen en veelal zwart vanwege de belasting, het ontbreken van sociale zekerheid voor mensen die op incidentele basis werken, en arbeidsomstandigheden die niet aan de minimumregels voor veiligheid en gezondheid beantwoorden en geen bescherming van arbeidskrachten tegen ongevallen biedt.</p>
      <p sl="ro">Tegelijkertijd zullen deze maatregelen ons helpen om effectiever te strijden tegen gendergerelateerde discriminatie die vaak gepaard gaat met onzeker werk, waar met name vrouwen het slachtoffer zijn van deze minder dan menselijke arbeidsomstandigheden.</p>
      <p sl="ro">De schandelijke behandeling van huishoudelijk en verzorgingspersoneel, dat meestal uit vrouwen bestaat, de loondiscriminatie waarmee vrouwen te maken hebben en de uitbuiting van vrouwelijke immigranten die zich niet bewust zijn van hun rechten en ook niet in staat zijn om voor hun rechten op te komen, zijn slechts enkele van de vele redenen om voor deze maatregelen te stemmen, die erop zijn gericht om een ongehoorde sociaaleconomische situatie aan te pakken.</p>
    </intervention>
    <intervention id="2-834" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik vind dat lidstaten zich actief moeten inzetten om vrouwen werk te bieden en hun de mogelijkheid te geven om door vakbonden beschermde rechten te verwerven als fatsoenlijk loon, zwangerschapsverlof, redelijke en regelmatige werktijden en een niet-discriminerende werkomgeving. Ik meen dat lidstaten sancties moeten opleggen als obstakels worden opgeworpen voor lidmaatschap van een vakbond en tevens laagdrempelige adviesdiensten moeten bieden aan vrouwen die geen steun kunnen krijgen van een arbeidsraad, zoals vrouwen die in privéhuishoudens of in de landbouw werken.</p>
    </intervention>
    <intervention id="2-833" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ik steun dit verslag, dat benadrukt dat vrouwen oververtegenwoordigd zijn in onzekere arbeidsverbanden. Dit bewijst eens te meer dat er betere regelingen moeten komen voor zwangerschaps- en vaderschapsverlof, zodat vrouwen en mannen kunnen komen tot een evenwichtige verdeling tussen werk en gezinsverplichtingen. Met de term onzekere arbeid worden vormen van werkgelegenheid bedoeld die niet aan de algemene norm beantwoorden, en die hoofdzakelijk worden gekenmerkt door beperkte of ontbrekende werkzekerheid, geringe beloning, ontbrekende rechten op het gebied van de sociale zekerheid, afwezigheid van beschermingsmechanismen tegen discriminatie en arbeidsomstandigheden die niet beantwoorden aan de minimumnormen inzake veiligheid en gezondheid. Volgens de meest recente informatie heeft 31,5 procent van de vrouwelijke werknemers in loondienst een deeltijdbaan (dertig uur of minder per week), tegenover slechts 8,3 procent van de mannelijke werknemers. Onzekere arbeid is niet alleen een van de hoofdoorzaken van de loonkloof tussen man en vrouw, maar ontneemt vrouwen ook kansen op beter werk en ontwikkeling in loopbaan en beroep. Velen zijn hierdoor gedwongen te blijven werken in slecht betaalde, onzekere banen. Vaak komen vrouwen uit minder ontwikkelde landen naar de EU en nemen daar ongeschoold, of zelfs illegaal werk aan. Onzekere arbeid betekent uitbuiting van de zwaksten in onze samenleving en ontneemt de mensen de mogelijkheid van waardig werk en de kans om een fatsoenlijk leven op te bouwen voor zichzelf en hun gezinnen.</p>
    </intervention>
    <intervention id="2-832" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Onzeker werk is geen genderkwestie, hoewel dit soort werk wel vaak vooral door vrouwen wordt gedaan, en het is simplistisch om dit tot een genderkwestie te reduceren.</p>
      <p sl="pt">Zoals ik al bij diverse andere gelegenheden heb betoogd, is bewezen dat onflexibele arbeidsrechtmodellen niet voldoen. Uit het voorbeeld van de Verenigde Staten blijkt dat flexibiliteit niet synoniem is met onzekerheid, maar eerder met een dynamische arbeidsmarkt. Meer flexibiliteit betekent niet meer onzeker werk; eerder het tegendeel.</p>
      <p sl="pt">Na de crisis zullen we beseffen dat de modellen waaraan we gewend waren tekort zijn geschoten en dat de arbeidsmarkt, als we echt banen willen creëren, atypische contracten als normaal zal moeten gaan beschouwen, of het nu gaat om deeltijdwerk, incidenteel of tijdelijk werk in ploegendiensten, thuiswerken of telewerken, zonder aan zekerheid te verliezen wat we aan dynamiek en flexibiliteit winnen. Ik denk dat vooral vrouwen op deze manier zullen profiteren van flexibelere systemen en dat de combinatie van werk en gezinsleven of moederschap een minder hoge tol zal eisen dan in het verleden, in traditionelere arbeidssituaties.</p>
    </intervention>
    <intervention id="2-831" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">De huidige economische en financiële crisis heeft het probleem van arme werkende vrouwen vergroot. Deze vrouwen bevinden zich vaak in een zeer kwetsbare arbeidspositie omdat zij werk en gezinsverplichtingen moeten zien te combineren. Ik heb voor dit verslag gestemd omdat ik het ermee eens ben dat dit probleem moet worden aangepakt door er bij de lidstaten en de sociale partners op aan te dringen om nieuwe, doelmatige strategieën tegen werkonzekerheid te ontwikkelen, strategieën waarin rekening wordt gehouden met het beginsel van gendergelijkheid. Ik wil graag de aandacht vestigen op het verzoek dat in deze ontwerpresolutie aan de Commissie wordt gedaan om een voorstel in te dienen over de toepassing van het beginsel van gelijke beloning van man en vrouw.</p>
    </intervention>
    <intervention id="2-830" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Wij hebben voor dit initiatiefverslag gestemd dat de genderdimensie van onzekere dienstverbanden benadrukt. De rapporteur stelt ook een aantal toestanden aan de kaak en dringt aan op een reeks maatregelen om discriminatie van vrouwen te bestrijden. Over het algemeen vinden wij het een positief verslag, hoewel er een aantal tegenspraken en beweringen in staan waar we het niet mee eens zijn.</p>
      <p sl="pt">We lichten de volgende positieve voorstellen eruit:</p>
      <p sl="pt">dringt er bij de Commissie op aan om de lidstaten te ondersteunen om een campagne op te zetten om werkneemsters in onzekere dienstverbanden geleidelijk aan naar vaste banen over te hevelen;</p>
      <p sl="pt">dringt er bij de Commissie en de lidstaten op aan om strategieën tegen onzekere dienstverbanden te ontwikkelen om de nadruk op fatsoenlijke en “groene” banen te leggen en voor een evenwichtige verdeling tussen man en vrouw te zorgen;</p>
      <p sl="pt">dringt er bij de Raad en de Commissie op aan om in de richtsnoeren voor het werkgelegenheidsbeleid van de lidstaten en de nieuwe strategie voor de gelijkheid van man en vrouw de kenmerken van onzekere werkgelegenheid te omschrijven.</p>
    </intervention>
    <intervention id="2-829" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Een dag na de Werelddag van verzet tegen armoede en sociale uitsluiting heb ik resoluut voor dit verslag over werknemers in onzeker dienstverband gestemd. Het is een feit: ondanks positieve ontwikkelingen op het gebied van de gelijkwaardigheid van mannen en vrouwen en gendergelijkheid zijn vrouwen op de arbeidsmarkt nog steeds kwetsbaarder dan mannen. Vrouwen hebben vaker onzeker werk dan mannen. Er zijn nog steeds talloze ongelijkheden tussen mannen en vrouwen als we kijken naar potentiële banen, kwaliteit van het werk, inkomsten en beloning.</p>
      <p sl="fr">Het is daarom van het allergrootste belang dat de Commissie zich actief opstelt om binnen het kader van het werkgelegenheidsbeleid de gelijke kansen van mannen en vrouwen te bevorderen door aan een strategie inzake gendergelijkheid te werken, door de werknemers in onzekere dienstverbanden geleidelijk over te hevelen naar reguliere dienstverbanden en door nationale initiatieven in deze richting te steunen.</p>
    </intervention>
    <intervention id="2-828" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">De loopbaan van vrouwen wordt vaak belemmerd door het stereotype dat ze zwakker zijn en minder weerstand hebben, op elk moment zwanger kunnen worden en als gevolg daarvan vaker dan mannen ziekte- en andere vormen van verlof nemen. Om die reden vinden vrouwen minder gemakkelijk werk en zij die een baan hebben worden slechter betaald dan hun mannelijke collega’s voor hetzelfde werk. De economische crisis heeft die problemen nog meer geaccentueerd en aangetoond hoe erg de vrouwen worden uitgebuit op de arbeidsmarkt. Arbeidsovereenkomsten van korte duur en deeltijdcontracten met onbetaalde overuren: dit zijn slechts een paar voorbeelden van praktijken die ik onaanvaardbaar vind.</p>
      <p sl="pl">Daarom is het noodzakelijk erop toe te zien dat het arbeidsrecht alle werknemers gelijk behandelt. We moeten voorkomen dat de moeilijke situatie van mensen wordt uitgebuit om en deze mensen ertoe worden gedwongen om onder scrupuleloze en gezondheidsbedreigende omstandigheden te werken. Dit geldt vooral voor vrouwen, die bovendien de strijd moeten aanbinden met stereotypes.</p>
    </intervention>
    <intervention id="2-827" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Ik heb voor het verslag van mevrouw Thomsen gestemd omdat er volgens mij op dit moment behoefte is aan een herziening van de wetgeving inzake arbeidsomstandigheden van vrouwen in onzeker dienstverband. In de meeste landen zijn de tot voor kort geldende omstandigheden veranderd en zijn meer vrouwen in een onzeker arbeidsverband beland. Het komt vaak voor dat zulke vrouwen niet worden geïnformeerd over hun rechten en uiteindelijk een groter risico lopen zonder wettelijke bescherming te komen zitten en onterecht te worden ontslagen, zonder dat ze zich hiertegen kunnen verweren. Aan deze situatie moet absoluut een einde worden gemaakt. Er moet aandacht worden geschonken aan gelijkwaardigheid van alle werkenden. Mannen en vrouwen moeten daarom gelijke toegang krijgen tot opleidings- en bijscholingsmogelijkheden. Dit geldt vooral voor vrouwen, die extra bescherming nodig hebben tijdens hun zwangerschap en de periode van borstvoeding en op het vaak kritieke moment dat ze weer aan het werk gaan.</p>
    </intervention>
    <intervention id="2-826" speaker_id="1023" name="Jean-Marie LE PEN" is_mep="True" mode="written" nationality="France" birth_date="20-06-1928" birth_place="La Trinité-sur-Mer " p_group="Non" m_state="FR">
      <p sl="fr">Dit verslag van de socialistische afgevaardigde Britta Thomsen plaatst zich in de context van de werkzaamheden van de Commissie rechten van de vrouw en wordt verondersteld een genereus verslag te zijn als het gaat om maatschappelijke vooruitgang. Maar zoals gebruikelijk staat dit verslag bol van nogal vage en zelfs onaanvaardbare voorstellen waarin het linkse gedachtegoed op het gebied van milieubescherming en immigratie doorklinkt.</p>
      <p sl="fr">Het is bijvoorbeeld ondenkbaar dat overwogen zou moeten worden vestiging van vrouwelijke migranten toe te staan, vooral wanneer er niet feitelijk is aangegeven of zij legale of illegale immigranten zijn. Deze vrouwen – of mannen – mogen dan wel de voornaamste slachtoffers zijn van de globalisering en van de ultraliberale neoslavernij, maar de enige oplossing om voorkomen dat zij in allerlei afschuwelijke vallen terechtkomen (slechte behandeling, geweld of seksueel misbruik), is ervoor te zorgen dat zij in hun land van herkomst kunnen blijven.</p>
      <p sl="fr">Het immigratiebeleid moet daartoe worden omgekeerd. Zo kunnen deze bevolkingsgroepen, die blootgesteld zijn aan de verleiding komen om in economische ballingschap te gaan, in eigen land blijven. Daartoe is het nodig nieuwe, bindende regels voor internationale hulp op te stellen, regels die leiden tot politieke en economische stabiliteit in deze landen.</p>
    </intervention>
    <intervention id="2-825" speaker_id="96820" name="Marisa MATIAS" is_mep="True" mode="written" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">Onzekerheid heeft niet alleen invloed op de arbeidsomstandigheden en -verbanden, maar ook op de stabiliteit en kwaliteit van het leven van werkende mensen. Onzekere werkomstandigheden treffen vrouwen in Europa meer dan mannen, wat de genderongelijkheid op het werk verergert, met name op het gebied van de sociale rechten en de lonen. Deze situatie is nog ernstiger bij huishoudelijk en verzorgingswerk dat door geïmmigreerde vrouwen wordt verricht.</p>
      <p sl="pt">In de huidige crisis waren mensen met een onzeker dienstverband de eersten die hun werk kwijtraakten. Door de recessie en het verdwijnen van contractueel werk krijgt de werkgelegenheid een nog onzekerder karakter. Deze spiraal moet worden doorbroken. Gendergelijkheid en sociale rechten moeten op de werkplek worden gegarandeerd. De EU moet zich vooral richten op de bestrijding van onzeker werk en de dubbele werklast van vrouwen. Daarom steun ik dit verslag, want het is een stap in de goede richting.</p>
    </intervention>
    <intervention id="2-824" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Ik heb voor het verslag-Thomsen gestemd, waarin de kwestie van vrouwen in onzeker dienstverband wordt aangepakt, aangezien het mij verontrust dat met name vrouwen worden getroffen door de gevolgen van de economische crisis. De crisis heeft een grotere weerslag op onzeker werk, dat in veel gevallen door vrouwen wordt gedaan. Ik steun deze ontwerpresolutie, omdat we meer moeten doen aan de bestrijding van directe en indirecte discriminatie op grond van geslacht. Momenteel heeft een buitensporig aantal vrouwen onzeker werk en vaak moeten zij dat werk combineren met verantwoordelijkheden thuis. Mijn steun komt voort uit mijn overtuiging dat er iets moet worden gedaan aan de huidige oneerlijke situatie, waarin vrouwen minder kans op werk hebben, veelal onzeker werk doen en nog steeds minder verdienen dan mannen voor hetzelfde werk. Om al die redenen heb ik voor deze ontwerpresolutie gestemd. Daarin wordt onder andere benadrukt dat gestreefd moet worden naar gendergelijkheid en dat door gender bepaalde verschillen in behandeling op de arbeidsmarkt moeten worden tegengegaan. Ook worden de lidstaten hierin opgeroepen om zwartwerk te bestrijden, zodat zwart werk regulier werk wordt.</p>
    </intervention>
    <intervention id="2-823" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">Ik steun het verslag over vrouwen in onzeker dienstverband, want ik vind het onbegrijpelijk dat vrouwen zelfs in de eenentwintigste eeuw binnen de EU nog te maken hebben met grote verschillen in werkgelegenheidskansen, arbeidskwaliteit, inkomen en een gelijke beloning voor gelijk werk of werk van dezelfde waarde. Helaas wordt het inkomensverschil tussen mannen en vrouwen grotendeels veroorzaakt doordat vrouwen zijn oververtegenwoordigd in onzekere banen. Ik deel de mening dat dit inkomensverschil kan worden teruggedrongen door verbetering van de kwaliteit van werk voor vrouwen.</p>
      <p sl="fr">Ik denk ook dat alle werknemers, inclusief werkneemsters, in onzeker dienstverband recht moeten hebben op onderwijs en beroepsopleiding en dat kwalitatief hoogwaardig onderwijs en dito opleidingen en studies beter toegankelijk moeten worden gemaakt voor meisjes en jonge vrouwen. De Commissie moet de lidstaten absoluut blijven steunen bij het op touw zetten van campagnes om werknemers in onzekere vormen van dienstverband geleidelijk aan naar vaste werkgelegenheid over te hevelen.</p>
    </intervention>
    <intervention id="2-822" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Helaas komt de loonongelijkheid tussen mannen en vrouwen vooral aan de oppervlakte in tijden van crisis. We moeten deze discussie veel breder voeren en dan met specifieke voorstellen komen om de arbeidsomstandigheden voor werkende vrouwen bij wet te regelen. We moeten bovendien met name sociale waarborgen invoeren voor alleenstaande moeders, vrouwen met een handicap en vrouwen die in de zware industrie werkzaam zijn. Het is de plicht van de samenleving om op deze manier een krachtig signaal aan werkgevers te sturen dat het onaanvaardbaar is om gebruik te maken van bepaalde gelegenheden om het loon of het aantal arbeidsuren op grond van geslacht te verlagen. Er moet een apart EU-fonds komen om alleenstaande moeders te steunen, mochten zij hun werk en middelen van bestaan kwijtraken. In dit opzicht komt het verslag van mevrouw Thomsen precies op het juiste moment. Ik steun dit verslag van ganser harte en beschouw het als de start van een nieuwe aanpak van de problemen van vrouwen op de arbeidsmarkt.</p>
    </intervention>
    <intervention id="2-821" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Deze arbeidsvormen zijn voornamelijk een probleem waar vrouwen mee te maken hebben, aangezien de onverenigbaarheid van carrière en gezin veel vrouwen dwingt in deze onzekere arbeidssituaties en armoede op latere leeftijd onontkoombaar maakt. Hierbij mogen we echter niet vergeten dat ook mannen getroffen zijn door deze vormen van arbeid en er zelfs bij een voltijdbaan armoede dreigt. De lokale sociale systemen en sociale maatregelen zijn echter bedoeld als bescherming van de hardwerkende lokale bevolking in geval van nood. Het verslag richt zich veel te veel op vrouwelijke migranten die kennelijk vaak in deeltijd werken, en schrijft indirect zelfs voor dat hun vestiging gesteund moet worden. Vrouwen zijn zeker in het bijzonder getroffen door valse beloften van mensensmokkelaars, door de problemen van globalisering en – in het geval van illegale binnenkomst – door neoslavernij in bedrijven. Verdere ondersteuning van geïmporteerde armoede is niet de oplossing. Het versterkt alleen de sociale problemen en kan sociale vrede permanent in gevaar brengen. Het versterken van deze ontwikkeling is de verkeerde weg. Uiteindelijk kan alleen lokaal, met andere woorden in de landen van herkomst, iets veranderd worden. Deze verankering via de achterdeur moet scherp worden afgewezen.</p>
    </intervention>
    <intervention id="2-820" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Bedrijven hebben op de huidige economische en financiële crisis gereageerd door tijdelijke banen, zoals banen met een contract voor bepaalde tijd, te schrappen en hebben personeel of werknemers ingehuurd op basis van andere soorten contracten met een niet-permanent karakter.</p>
      <p sl="it">De ontwerpresolutie zou mijn steun hebben gehad als werkgevers er niet toe zouden worden aangemoedigd specifieke maatregelen te nemen om de sociale integratie van vrouwelijke geïmmigreerde werknemers te vergemakkelijken. Ik vind dat discriminerend ten opzichte van onze vrouwelijke werknemers. Daarom heb ik tegen de ontwerpresolutie gestemd.</p>
    </intervention>
    <intervention id="2-819" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Met het begrip "onzekere arbeid" bedoelt de rapporteur vormen van werkgelegenheid die gekenmerkt worden door weinig werkzekerheid, geringe beloning, geen sociale verzekering of arbeidsgebonden uitkeringen, geen bescherming tegen discriminatie, geringe vooruitzichten op een betere positie op de arbeidsmarkt, geen collectieve vertegenwoordiging, of arbeidsomstandigheden die niet aan de minimum regels voor veiligheid en gezondheid beantwoorden.</p>
      <p sl="pl">Door de financiële en economische crisis is onzekere arbeid een nog zichtbaarder en urgenter probleem geworden. Ondernemingen hebben resoluut gesneden in tijdelijke banen en er wordt gevreesd dat de banen die verdwenen zijn, niet meer terug zullen komen. Helaas treft deze situatie vrouwen het zwaarst en is het probleem het zichtbaarst in de dienstensector (hotels en restaurants, onderwijs, gezondheidszorg en sociaal werk) en de landbouw. Vrouwen die in deze sectoren werken, hebben geen voltijds dienstverband, hetgeen betekent dat hun lonen en pensioenen lager zijn, dat ze minder sociale ondersteuning ontvangen en minder kans hebben om hogerop te komen. Het laatste onderzoek wijst uit dat vrouwen aanzienlijk meer moeite hebben om een baan te vinden dan mannen.</p>
      <p sl="pl">Daar komt bij dat er een enorme loonkloof gaapt tussen vrouwen en mannen (het verschil bedraagt zo'n 18 procent; vrouwen verdienen een vijfde minder per uur dan mannen). Met het oog op de bovengenoemde problemen heb ik voor het verslag gestemd, dat een oplossing voorstelt voor deze moeilijke situatie binnen het werkgelegenheidsbeleid.</p>
    </intervention>
    <intervention id="2-818" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ik heb voor het verslag van mevrouw Thomsen gestemd. Tijdens een economische neergang zoals nu worden bepaalde groepen werknemers steevast het zwaarst getroffen. Werknemers in onzekere banen krijgen deze crisis namelijk over zich heen zonder te beschikken over de zekerheden die andere werknemers genieten. Bovendien zitten vrouwen in deze categorie in een nog hachelijker positie. Het probleem van onzekere banen is epidemisch onder vrouwen, vooral in de dienstensector en de landbouw, en er zijn dringend effectieve maatregelen nodig om hier verandering in te brengen. De oorzaken die eraan ten grondslag liggen, lopen sterk uiteen. De werkgelegenheidskloof en de loonkloof tussen mannen en vrouwen zijn nog altijd veel te breed om te kunnen beweren dat gelijkwaardigheid bereikt is, en daarom zouden bepaalde doeltreffende maatregelen, zoals zwangerschapsverlof, gezondheidszorg en ouderdomspensioenen, een effectieve manier vormen om de verbreiding van onzekere arbeidsomstandigheden een halt toe te roepen. Het eerste waar we ons evenwel op moeten richten om uit deze situatie van arbeidsongelijkheid te geraken is vast en zeker onderwijs en opleiding voor jonge vrouwen. En tot slot is nader onderzoek nodig naar de oorzaken, de redenen en de kosten van lage scholing.</p>
    </intervention>
    <intervention id="2-817" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Onzekere vormen van dienstverband dragen in belangrijke mate bij aan de verergerende sociale instabiliteit, met hoge werkloosheidscijfers die in veel landen – waaronder mijn land, Portugal – nog altijd stijgen.</p>
      <p sl="pt">Het zijn vanouds de vrouwelijke handarbeiders die het eerst en het zwaarst getroffen worden door allerhande onzekerheid en schommelingen in de werkgelegenheid, met lagere lonen, zelfs voor hetzelfde werk, met hogere werkloosheidscijfers en met grotere baanonzekerheid, als gevolg van ingebakken sociale factoren, maar ook vanwege moederschap.</p>
      <p sl="pt">De negatieve gevolgen van deze situatie blijven niet beperkt tot de – op zichzelf al ernstige – discriminatie waarmee vrouwen altijd al te maken hebben gehad; de belemmering van de gelijke toegang van vrouwen tot de wereld van het werk gaat bovendien ten koste van hun economische onafhankelijkheid en hun autonomie als individu.</p>
      <p sl="pt">In dit verband vormt het tegengaan van baanonzekerheid, met name voor vrouwen, een zeer constructieve bijdrage tot sociale stabiliteit en gendergelijkheid, die de Europese Unie tot haar kernwaarden rekent.</p>
    </intervention>
    <intervention id="2-816" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Door de huidige economische problemen is ook het aantal onzekere banen gestegen, met name onder vrouwen. De vaste banen die tijdens de economische recessie verloren zijn gegaan zullen zeker niet terugkeren. Ze zullen worden vervangen door atypische tot zeer atypische arbeidscontracten. Dit zal leiden tot een scherpe achteruitgang van de arbeidsomstandigheden. In de EU werkt 31,5 procent van de vrouwen in deeltijd (30 uur of minder per week), vergeleken met 8,3 procent van de mannen.</p>
      <p sl="ro">Ik meen dat de houdbaarheid van de pensioenstelsels, leenfaciliteiten voor zelfhulpprojecten en het scheppen van banen en regelingen voor het scheppen van alternatief inkomen de omstandigheden voor vrouwen met onzekere banen kunnen verbeteren.</p>
      <p sl="ro">Ik roep de Commissie en de lidstaten op om uitvoerbare strategieën voor onzeker werk te bedenken, en daarin vooral aandacht te schenken aan het scheppen van fatsoenlijk, milieuvriendelijk werk en de opneming van het beginsel van een evenwichtige deelname van mannen en vrouwen. Ik dring er bij elke lidstaat op aan duidelijke maatregelen te treffen om het loonverschil tussen mannen en vrouwen in 2020 met 10 procent terug te dringen, met inbegrip van de pensioenkloof, om de levensstandaard te verbeteren, de armoede te bestrijden en de economische groei een impuls te geven.</p>
    </intervention>
    <intervention id="2-815" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Ik feliciteer mevrouw Thomsen met het uitstekende werk dat zij heeft geleverd. Te vaak moeten vrouwen onwaardige arbeidsomstandigheden accepteren. Daarom is het nodig om de situatie van werkende vrouwen nauwlettend in de gaten te houden, vooral wanneer het gaat om vrouwen die zwanger zijn of borstvoeding geven. Vrouwen die na hun zwangerschapsverlof weer aan het werk gaan, moeten de garantie krijgen dat ze weer volwaardig kunnen gaan deelnemen aan de arbeidsmarkt.</p>
      <p sl="it">De lidstaten wordt gevraagd om er goed op toe te zien dat werkgevers die vrouwelijke werknemers op welke wijze dan ook onrechtmatig behandelen, zo spoedig mogelijk voor de rechter worden gebracht. Daarnaast moet er een nieuwe Europese werkgelegenheidsstrategie worden ontwikkeld die ervoor zorgt dat vrouwen in onzeker dienstverband worden opgenomen in de stelsels van sociale zekerheid en arbeidsrechtelijke bescherming.</p>
    </intervention>
    <intervention id="2-814" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">Werknemers met lage – zwart verdiende – lonen, werknemers die geen enkel recht hebben op sociale verzekering of arbeidsgebonden uitkeringen, werknemers zonder vooruitzichten op een betere positie op de arbeidsmarkt … Als gevolg van de huidige economische crisis neemt het aantal "werknemers in onzeker dienstverband" toe. In deze groep tekent zich een brede genderkloof af: vrouwen zijn er oververtegenwoordigd. Omdat ik inzie dat zij meer bescherming nodig hebben, heb ik mijn steun verleend aan de resolutie van het Europees Parlement over vrouwen in onzeker dienstverband. Ik wil de lidstaten vragen ervoor te zorgen dat werkgevers die vrouwelijke werknemers onrechtmatig behandelen en schaden, zo spoedig mogelijk voor de rechter gebracht worden. Daarnaast moeten er maatregelen worden genomen om te garanderen dat vrouwen in onzeker dienstverband de mogelijkheid krijgen tot vakbondsbescherming van rechten, zoals fatsoenlijke beloning, zwangerschapsverlof en eerlijke en regelmatige werkuren. Bovendien vertrouw ik erop dat de doelstellingen van Barcelona voor kinderopvang zo snel mogelijk ten uitvoer worden gelegd en dat de hindernissen die vrouwen beletten om het aantal uren te werken dat ze zelf verkiezen – in vol- of deeltijds verband – worden weggenomen.</p>
    </intervention>
    <intervention id="2-813" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit was een cruciaal verslag en ik ben blij dat het Europees Parlement het heeft aangenomen. Ik zeg dit voornamelijk omdat hierin wordt gewezen op het feit dat onzekere werkgelegenheid gendergerelateerd is, en nogmaals wordt vastgesteld dat er sprake is van een verschuiving van regelmatige naar onregelmatige vormen van werkgelegenheid, waardoor het nodig wordt te voorkomen dat onregelmatige werkgelegenheid onzeker werk wordt. Het Parlement geeft daarnaast aan dat, om deze problemen te bestrijden, de lidstaten en sociale partners moeten worden gevraagd om hun wetgeving en contractuele regels inzake regelmatige en onregelmatige werkgelegenheid in ruime mate in onderlinge overeenstemming te brengen, om te voorkomen dat de voordeligste en goedkoopste vormen van werk de overhand krijgen, maar daarbij tegelijkertijd het gevaar voor uitbreiding van zwartwerk in het oog te houden. Tot slot verzoekt het Parlement de Raad en de Commissie om in de richtsnoeren voor het werkgelegenheidsbeleid van de lidstaten en de nieuwe strategie voor de gelijkheid van man en vrouw de kenmerken van onzekere werkgelegenheid te omschrijven.</p>
    </intervention>
    <intervention id="2-812" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Vrouwen worden harder geraakt door de huidige economische crisis: zij zijn kwetsbaarder omdat hun werkzaamheden zich doorgaans niet beperken tot de werkvloer, maar zich ook thuis en in het gezin afspelen. De meeste werknemers in onzeker dienstverband zijn vrouwen. Hierdoor hebben zij geen baanzekerheid, is hun loon laag, genieten zij minder sociale bescherming en zijn zij lager geschoold.</p>
      <p sl="it">In deze omstandigheden komen vrouwen die na een periode van ziekte of zwangerschap weer aan het werk willen gaan, zonder werk te zitten. Onze delegatie is erg gevoelig voor deze problematiek en daarnaast ook voor de zeer vergelijkbare problematiek waar vrouwen die als zelfstandige actief zijn en die niet in loondienst zijn, mee kampen. Wij hadden de gehele tekst kunnen steunen, ware het niet dat deze helaas een integratiebeleid voor vrouwelijke werknemers uit derde landen bevordert, ten nadele van Europese vrouwen. Om die reden hebben wij tegengestemd.</p>
    </intervention>
    <intervention id="2-811" speaker_id="96789" name="Joanna SENYSZYN" is_mep="True" mode="written" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Ik heb mijn steun verleend aan het verslag over vrouwen in onzeker dienstverband. De economische crisis heeft bijgedragen tot de destabilisering van de arbeidsmarkt. De werkgevers hebben minder of tijdelijke werkkrachten aangeworven en hun slechtere financiële voorwaarden aangeboden. De golf ontslagen zorgde er ook voor dat veel mensen ver van de arbeidsmarkt kwamen te staan. De situatie was vooral moeilijk voor pas afgestudeerden, ouderen en vrouwen. De crisis maakte de bestaande genderongelijkheden op de arbeidsmarkt nog groter. Dit was vooral voelbaar voor de vrouwen, die procentueel het sterkst vertegenwoordigd zijn in zogenaamd onzeker arbeidsverband. De inkomenskloof is breder geworden en de ongelijkheden in de sociale bescherming zijn groter geworden. Deze situatie heeft ook de beroepsontwikkeling van vrouwen bemoeilijkt en gezorgd voor consolidering van de genderstereotypen met betrekking tot werk. Daarom verdienen vrouwen in onzeker arbeidsverband speciale bescherming!</p>
      <p sl="pl">Ze zouden onder andere ook moeten worden gedekt door de socialezekerheidstelsels en de wetgeving betreffende de bescherming van arbeidsovereenkomsten. Het is ook cruciaal dat vrouwen financieel verzekerd zijn voor het geval ze werkloos worden of een kind hebben gekregen. Vrouwen in onzeker arbeidsverband zouden ook vakbondsbescherming moeten kunnen krijgen. Bovendien moeten vrouwen die uitsluitend in huishoudens werken gratis toegang tot adviesdiensten op het vlak van sociaal recht gegarandeerd krijgen. Ik wijs er ook op dat er een regeling moet komen voor de rechtssituatie van seizoensarbeiders, die door de aard van het uitgevoerde werk meer blootgesteld zijn aan allerlei onrechtvaardigheden.</p>
    </intervention>
    <intervention id="2-810" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Volgens de laatste studies werkt 31 procent van de werkende vrouwen in deeltijd, tegen slechts 8,3 procent van de werkende mannen. Deeltijdse werknemers hebben een lager inkomen en krijgen dientengevolge ook minder pensioen dan voltijdse. Binnen teams worden ze minder in de groepsarbeid betrokken, hetgeen zich ook uit als het gaat om promotie of om het invullen van hogere functies. 36 procent van de mannelijke werknemers met een hogere opleiding werkt in leidende functies, tegen slechts 15 procent van de hoger opgeleide vrouwen. Tot slot zij, wat het lagere inkomen betreft, nog vermeld dat in Europa – zonder rekening te houden met verschillende aantallen werkuren en verschillende soorten contracten – de loonkloof tussen mannen en vrouwen gemiddeld 18 procent bedraagt.</p>
    </intervention>
    <intervention id="2-809" speaker_id="96944" name="Marina YANNAKOUDAKIS" is_mep="True" mode="written" nationality="United Kingdom" birth_date="16-04-1956" birth_place="London" p_group="European Conservatives and Reformists Group" m_state="GB">
      <p sl="en">De ECR-Fractie blijft bij haar standpunt dat besluiten op het gebied van sociaal beleid en arbeidsrecht niet moeten worden genomen op EU-niveau, maar op lidstaatniveau, door nationale regeringen en lokale besturen. We erkennen wel dat een minimumnorm voor de behandeling van werknemers op het werk belangrijk is, en vinden het positief dat het Europees Parlement zich inzet om het bewustzijn hieromtrent te vergroten, maar we vinden dat deze norm moet gelden voor zowel mannen als vrouwen, en dat specifieke aanbevelingen met betrekking tot bijvoorbeeld arbeidsovereenkomsten en kinderopvang buiten de verantwoordelijkheidssfeer van de EU vallen.</p>
    </intervention>
  </section>
  <section id="creitem18" title="10. Rectificaties stemgedrag/Voorgenomen stemgedrag: zie notulen"/>
  <section id="creitem19" title="11. Goedkeuring van de notulen van de vorige vergadering: zie notulen"/>
  <section id="creitem20" title="12. Standpunt van het Parlement inzake de ontwerpbegroting 2011 als gewijzigd door de Raad - alle afdelingen - Ontwerp van gewijzigde begroting 03/2010: Afdeling III - Commissie - BAM (begeleidende maatregelen bananen) (debat)">
    <intervention id="2-235" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Aan de orde is de gecombineerde behandeling van:</p>
      <p sl="nl">het verslag va mevrouw Jędrzejewska en mevrouw Trüpel, namens de Begrotingscommissie, over het standpunt van de Raad inzake het ontwerp van algemene begroting van de Europese Unie voor het begrotingsjaar 2011 – alle afdelingen en over de nota's van wijzigingen nrs. 1/2011, 2/2011 en 3/2011 bij het ontwerp van algemene begroting van de Europese Unie voor het begrotingsjaar 2011 (12699/2010 - C7-0202/2010 - 2010/2001(BUD)) (A7-0284/2010), en</p>
      <p sl="nl">het verslag van de heer Surján, namens de Begrotingscommissie, over het standpunt van de Raad betreffende het ontwerp van gewijzigde begroting nr. 3/2010 van de Europese Unie voor het begrotingsjaar 2010, Afdeling III – Commissie - BAM (begeleidende maatregelen bananen) (13472/2010 - C7-0263/2010 - 2010/2048(BUD)) (A7-0281/2010).</p>
    </intervention>
    <intervention id="2-236" speaker_id="96782" name="Sidonia MAZUR" is_mep="True" mode="spoken" role="rapporteur" nationality="Poland" birth_date="05-11-1975" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">We zijn hier vandaag bijeengekomen om te praten over de EU-begroting 2011. 2011 is om een aantal redenen een bijzonder begrotingsjaar. Dit is eerst en vooral het vijfde jaar van het meerjarig financieel kader 2007-2013. We weten dus al heel wat over de implementatie ervan, over wat een succes is geworden en wat niet, en veel programma’s zijn reeds vergevorderd in hun zogenaamde levenscyclus.</p>
      <p sl="pl">Intussen is er heel wat gebeurd in de Europese Unie. We hebben immers het Verdrag van Lissabon goedgekeurd, dat de Europese Unie nieuwe bevoegdheidsterreinen oplegt of toekent. Ik neem de vrijheid om gewag te maken van een aantal ervan, en van vooral de dure, namelijk de nieuwe bevoegdheidsterreinen in het kader van het beleid ter bestrijding van klimaatverandering en energiebeleid. Het Verdrag opent nieuwe terreinen voor optreden van de Europese Unie op wereldniveau. We hebben het hier dus over de totstandbrenging van een Europese diplomatie. Ook zijn er nieuwe bevoegdheidsterreinen op het vlak van ruimteonderzoek, sport en toerisme. Geen van deze nieuwe taken gaat helaas echter gepaard met dienovereenkomstige financiële middelen. Men zou kunnen stellen dat de EU nieuwe ambities, nieuwe plannen heeft, maar niet per se ook beschikt over nieuwe financiële middelen voor de verwezenlijking ervan. En dit is hoe 2011 eruit ziet.</p>
      <p sl="pl">Volgens het Europees Parlement heeft de Commissie in haar ontwerp de activiteiten op verstandige wijze geprogrammeerd en daarvoor passende middelen uitgetrokken voor 2011. Zoals we hier al eerder hebben besproken heeft de Raad in deze middelen gesnoeid. Ik zou graag kort willen uiteenzetten wat er in de Begrotingscommissie is gebeurd tijdens onze lezing. Ter opfrissing: het nieuwe Verdrag van Lissabon voert ook een nieuwe begrotingsprocedure in. We beschikken niet meer over twee kansen. Er zijn geen twee lezingen meer, noch voor de Raad, noch voor het Europees Parlement. We hebben slechts afzonderlijke lezingen; vandaar dat van beide takken van de begrotingsautoriteit een bijzondere inspanning en discipline gevraagd wordt, want in feite hebben we elk maar een kans. Ik herhaal: we hebben geen twee lezingen meer.</p>
      <p sl="pl">Morgen gaan we stemmen en ons over het door de Begrotingscommissie uitgewerkte standpunt buigen. Het is belangrijk te onderstrepen dat wat de Begrotingscommissie heeft uitgewerkt een standpunt is dat het meerjarige financieel kader respecteert. In tegenstelling tot de voorbije jaren zal het Europees Parlement zijn lezing aannemen zonder dat deze lezing het meerjarig financieel kader overschrijdt, voor zover het over de geplande bedragen gaat. Dit is een innoverend standpunt, maar daarin wordt evenzeer rekening gehouden met de spanningen en de situatie binnen de Raad. De situatie in de Raad, waar zeven lidstaten het standpunt van de Raad hebben verworpen, is niet aan het oog van het Europees Parlement ontsnapt. We hebben naar de vrees van bepaalde lidstaten en van de Raad zelf geluisterd en er rekening mee gehouden. We hebben met volle aandacht kennis genomen van het standpunt van de Raad en daarom is onze lezing, de lezing van het Europees Parlement, gedisciplineerd en blijft ze binnen het meerjarig financieel kader. Aan de andere kant mogen we ook niet onverschillig blijven tegenover de feiten, waarover ik het eerder had, namelijk dat we nieuwe bevoegdheidsterreinen hebben, terreinen waarop de Europese Unie verantwoordelijkheid moet dragen zonder over de benodigde financiële middelen te beschikken. Sterker nog, de Raad heeft zich verbonden tot een groot aantal maatregelen in bijvoorbeeld de bananensector, tot compensatie van bananenproducenten die verbonden zijn aan het ITER-programma en andere programma’s, die nieuwe financiële middelen vereisen, maar waarvoor er geen middelen zijn. Ze moeten blijkbaar gefinancierd worden met de huidige middelen. En hierover hebben wij, als Europees Parlement, onze twijfels.</p>
      <p sl="pl">Met onze lezing wilden we vooral de prioriteitendriehoek: jongeren, onderwijs en mobiliteit nogmaals benadrukken. Sinds maart hebben we als Europees Parlement iedereen duidelijk gemaakt dat dit de lijst met onze prioriteiten voor 2011 is en dat we willen dat de begrotingslijnen voor jongeren, onderwijs en mobiliteit navenant gefinancierd worden en dat er ook financiële middelen worden uitgetrokken voor innovatieve ondernemingen op het gebied van jongeren, onderwijs en mobiliteit. Hetzelfde geldt voor de programma’s voor onderzoek en innovatie. We weten dat er in het huidige financieel kader onvoldoende middelen zijn, en daarom hebben we pijnlijke, maar naar onze mening noodzakelijke besnoeiingen uitgevoerd in het ITER-programma. Ik zou heel graag willen dat deze lezing van het Parlement beschouwd werd als een uiting van discipline maar ook als een lezing die de financiering van de verplichtingen van de Europese Unie voor het jaar 2011 mogelijk maakt.</p>
    </intervention>
    <intervention id="2-238" speaker_id="28240" name="Helga TRÜPEL" is_mep="True" mode="spoken" role="rapporteur" nationality="Germany" birth_date="21-07-1958" birth_place="Moers" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, mijnheer Wathelet, commissaris Lewandowski, dames en heren, we hebben zojuist de rapporteur voor de Commissiebegroting horen spreken over de grote uitdagingen waar we voor staan. Ik zal nu spreken als rapporteur voor de begroting van het Parlement en van de andere, vooral kleinere instellingen.</p>
      <p sl="de">Het politieke conflict waarmee we moeten omgaan – en dit geldt niet alleen voor de begroting van het Parlement, maar in gelijke mate ook voor de begroting van de Commissie – luidt als volgt: met het Verdrag van Lissabon heeft het Parlement meer bevoegdheden gekregen op het gebied van energiebeleid en buitenlands beleid en het recht op medebeslissing bij de landbouw. We hebben meer te zeggen over sport- en ruimtevaartbeleid. Kortom, onze bevoegdheden zijn toegenomen, en dat is een goede zaak. We hebben hier altijd voor gestreden als overtuigde Europese parlementariërs. Tegelijkertijd hebben we echter te maken met een situatie in de lidstaten die hen dwingt tot bezuinigingsmaatregelen en schuldenlastvermindering, en daarom moeten we tussen deze twee grote doelstellingen – enerzijds hebben we nieuwe taken en anderzijds moeten we laten zien dat we begrijpen onder welke druk de overheidsbegrotingen staan – een politieke lijn zien te vinden. Dat is precies wat ik heb geprobeerd te doen als rapporteur voor de begroting van het Parlement, namelijk om een echt eerlijk evenwicht te vinden tussen de nieuwe bevoegdheden, en dus onze nieuwe arbeidseisen en eisen voor aanvullend personeel, en de noodzaak om een signaal uit te zenden naar de burgers van de Europese Unie en de regeringen dat wij ook willen doen aan zelfbeperking en zelfdiscipline.</p>
      <p sl="de">Het Bureau heeft, zoals het zijn taak is, voorstellen gedaan met betrekking tot de uitgaven die verhoogd moeten worden in de begroting van het Parlement om adequaat te kunnen werken. We hebben nu in de Begrotingscommissie besluiten genomen over een kredietvolume dat ongeveer 25 miljoen euro lager is dan wat oorspronkelijk was voorgesteld door het Bureau. Dat betekent dat we ons willen beperken bij onze reiskosten, de bedragen voor studies, de middelen voor beveiliging hier in dit Parlement en voor informatietechnologie, en we zullen minder posten beschikbaar stellen voor de bibliotheek. We hebben echter een conflict en dat heeft betrekking op de vraag hoeveel geld er in de nabije toekomst moet zijn voor assistenten van Parlementsleden. Het voorstel is om deze vergoeding in 2011 nogmaals met 1 500 euro te verhogen. Ik wil graag uitdrukkelijk zeggen dat ik als lid van de Fractie De Groenen/Vrije Europese Alliantie dit voorstel niet steun. Ik denk dat het op dit moment buitensporig is. In de Begrotingscommissie is de meerderheid het ermee eens dat we meer informatie nodig hebben en dat dit geld voorlopig in de reserve moet worden gezet, met andere woorden niet vrijgegeven mag worden, en dat er eerst nog meer politieke besluiten moeten worden genomen over de vraag of wij dit geld al dan niet willen vrijgeven of dat wij het verstandiger vinden om dit geld in 2011 niet beschikbaar te stellen.</p>
      <p sl="de">Verder is het heel belangrijk voor mij – omdat wij er natuurlijk groot belang bij hebben om de Europese instellingen milieuvriendelijker te maken en ons eigen gedrag zoveel mogelijk te veranderen – dat wij hebben opgeroepen tot een nieuwe, milieuvriendelijkere benadering van mobiliteit. Er moet bijvoorbeeld een kaartje komen voor het openbaar vervoer in Brussel, en daar moet verder over onderhandeld worden. Het zou heel goed zijn als we onze chauffeursdiensten sterk konden terugdringen, maar dit betekent ook dat we hier in dit Parlement in Straatsburg meer fietsen beschikbaar moeten stellen voor Parlementsleden en personeel, zodat we ons ook hier in Straatsburg op een milieuvriendelijke manier kunnen verplaatsen.</p>
      <p sl="de">Een tweede punt dat ik heel belangrijk vind, is het feit dat we hebben geprobeerd om een goed evenwicht te vinden met de meerderheid van de Begrotingscommissie. We hebben niet alleen gekeken naar onze eigen belangen als vertegenwoordigers van het Parlement en naar een verantwoorde verhoging van onze begroting, maar we moesten natuurlijk ook kijken naar de andere, kleinere instellingen: het Comité van de regio's, het Economisch en Sociaal Comité, de Rekenkamer, de Europese toezichthouder voor gegevensbescherming en ook de Europese Ombudsman. We hebben dienaangaande een verantwoordelijk standpunt ingenomen, zodat we niet alleen meer personeel en middelen beschikbaar hebben gesteld voor onszelf, maar ook heel doelgericht het Comité van de regio's en het Economisch en Sociaal Comité een bepaalde verhoging hebben toegezegd, zij het dan niet de verhoging waarom ze hadden gevraagd, omdat natuurlijk ook zij meer capaciteit nodig hebben tengevolge van de extra bevoegdheden op grond van het Verdrag van Lissabon. Met name bij een kleine instelling als de Europese toezichthouder voor gegevensbescherming, die heel belangrijk is in verband met veel debatten die we op dit moment voeren over de manier waarop we moeten omgaan met gegevensbescherming in de digitale wereld – en deze belangrijke instelling bevindt zich nog in de opbouwfase – is het goed tegemoet te komen aan de wensen met de beschikbaarstelling van twee nieuwe dienstverbanden. Hiermee kunnen we, dames en heren, duidelijk maken dat de Begrotingscommissie heeft geprobeerd om een zeer verantwoordelijk standpunt in te nemen tussen enerzijds weloverwogen verhogingen waar we achter staan, en die we ook naar de Raad toe moeten verdedigen omdat we hier goed werk willen leveren, en anderzijds begrip voor het feit dat een zekere mate van zelfbeperking op dit moment absoluut gepast is.</p>
    </intervention>
    <intervention id="2-240" speaker_id="23820" name="László SURJÁN" is_mep="True" mode="spoken" role="rapporteur" nationality="Hungary" birth_date="07-09-1941" birth_place="Kolozsvár" p_group="Group of the European People's Party (Christian Democrats)" m_state="HU">
      <p sl="hu">Mijnheer de Voorzitter, mijnheer Wathelet, mijnheer de commissaris, dames en heren, het is mijn taak om een post uit de begroting 2010 op orde te brengen, indien mogelijk, en een ontwerp van gewijzigde begroting te beoordelen. Het gaat hier om een belofte die de Commissie jaren geleden heeft gedaan om billijke compensatie te bieden aan landen die bananen produceren, en we moeten ons dan ook aan deze belofte houden. Het enige kleine probleem hiermee is dat toen de Commissie deze beslissing nam en deze aankondiging deed, ze daar met geen van beide takken van de begrotingsautoriteit op het juiste niveau over had onderhandeld, en sindsdien is het ook niet gelukt met een voorstel te komen waarover de betrokken partijen het eens zijn. Het gaat om een bedrag van 300 miljoen euro waarvan 75 miljoen euro zou moeten worden betaald uit de begroting 2010. De vraag is waar dat geld vandaan zou moeten komen. En hierover bestaat na twee onsuccesvolle trialogen nog steeds onenigheid tussen de Raad en het Parlement.</p>
      <p sl="hu">Helaas is het niet gelukt de standpunten nader tot elkaar te brengen, terwijl er wel een compromis nodig is, omdat deze betalingen zouden worden gedaan aan landen die in een situatie verkeren waarin ze deze compensatie echt nodig hebben en verdienen. Maar we zijn het niet eens geworden met de Raad, want in onze optiek gaat het hier echt om een nieuwe taak die niet voorkomt in het voorontwerp van begroting, en voor zulke situaties hebben we het instrument bedacht dat flexibiliteitsinstrument wordt genoemd. Het is bedoeld om dergelijke problemen op te lossen, en het beschikt over het juiste wettelijke kader en over mobiliseerbare middelen. De Raad was echter van mening dat, gelet op de huidige stand van zaken de lidstaten, niet bereid zouden zijn om dit instrument te mobiliseren, aangezien dat nieuwe betalingen zou vereisen, en de nationale begrotingen zich dat niet kunnen permitteren. In het Parlement waren we echter van mening dat onze bestaande programma’s die al van start zijn gegaan er niet zodanig voor staan dat daar geld kan worden weggehaald, en zo is het dus niet gelukt om tot een compromisoplossing te komen. Daarom moet ik tot mijn grote spijt en met de steun van de grote meerderheid van de Begrotingscommissie, het Parlement voorstellen om ook als Parlement het ontwerp van gewijzigde begroting nr. 6, dat wil zeggen het voorliggende compromisvoorstel van de Commissie dat niet door de Raad is aangenomen, te verwerpen.</p>
      <p sl="hu">Mijnheer de Voorzitter, in dit debat zou ik ook het woord moeten krijgen namens de Commissie regionale ontwikkeling. Staat u mij toe dat ik deze twee toespraken combineer en zeg dat ik de Commissie hulde wil betuigen. De Commissie heeft gedaan wat zij kon, met volledige inachtneming van de regels en de plafonds van de begroting 2011. We weten allemaal dat de Europese Unie ondergefinancierd is. We zouden meer geld beschikbaar moeten stellen voor de uitvoering van taken. Maar we moeten ook beseffen dat we krap in het geld zitten en dat we de beschikbare middelen beter moeten beheren. Wat betreft regionale ontwikkeling vonden we het erg pijnlijk dat de Raad ook de uitgaven hiervoor heeft ingetrokken of beperkt. Dit is de grootste vermindering van betalingen van de afgelopen tien jaar. In onze optiek zal dit zo niet kunnen werken. Hierna zal bemiddeling plaatsvinden en hopelijk zullen daarbij de standpunten nader tot elkaar worden gebracht en zullen we ook voor de bananenproducenten een passende begroting hebben. Dank u voor uw aandacht.</p>
    </intervention>
    <intervention id="2-242" speaker_id="photo_generic" name="Janusz Lewandowski" is_mep="True" mode="spoken">
      <p sl="en">lid van de Commissie . − Mijnheer de Voorzitter, de rapporteur heeft al opgemerkt dat dit de eerste begroting is onder het Verdrag van Lissabon. Het is dan ook begrijpelijk dat deze in de belangstelling staat; niet zozeer vanwege de cijfers, maar vanwege de institutionele dimensie van de jaarlijkse begrotingsprocedure.</p>
      <p sl="en">Uiteraard zijn wij verheugd dat het Parlement, bij zowel de vastleggings- als de betalingskredieten, de ontwerpbegroting heeft teruggebracht naar het oorspronkelijke niveau – ik doel hier op het verschil van bijna 8,62 miljoen euro aan vastleggingskredieten en van ongeveer 3,6 miljoen euro aan betalingskredieten tussen de stemming van het Parlement en de stemming van de Raad.</p>
      <p sl="en">Uitgaande van de herziene raming is het zo goed als zeker dat onze programmering juist was. Verder zijn de speciale cohesiefondsen in deze fase van het financieel perspectief op stoom gekomen en moeten de rekeningen volgend jaar worden betaald, en dus herhalen we onze raming voor 2011. Dat gezegd hebbende wil ik u er ook op wijzen dat voor de goedkeuring van de rekeningen voor de landbouw de oorspronkelijke bedragen uit de ontwerpbegroting weer moeten worden opgevoerd. Door de voorgestelde bezuiniging is namelijk een deel van de geraamde landbouwuitgaven ongedekt.</p>
      <p sl="en">We zijn ook ingenomen met de amendementen van het parlement op dit vlak. De lijn van het Parlement, zoals uiteengezet door rapporteur Jędrzejewska, is heel duidelijk. Deze betreft horizontale amendementen en politieke prioriteiten die in de raming zijn opgenomen onder rubriek 3b inzake jeugd en jeugdmobiliteit.</p>
      <p sl="en">Er zijn ook amendementen voorgesteld die verder gaan dan de ontwerpbegroting, waarvan er enkele ten uitvoer zouden kunnen worden gelegd als er daarvoor een rechtsgrond bestaat. We zullen in onze uitvoerbaarheidsnota ingaan op deze beide amendementen, en ook op de proefprojecten en voorbereidende parlementaire acties die in de parlementaire commissie zijn goedgekeurd.</p>
      <p sl="en">We betreuren het dat het Parlement een aanzienlijk aantal reserves heeft opgenomen. Zowel de omvang van de reserves op de salarissen (75 miljoen euro, waarvan 41 miljoen euro geen verband houdt met de salarisverhoging van 1,85 procent) als het aantal voorwaarden dat hieraan is verbonden – en die in sommige gevallen niets te maken hebben met personeelskwesties – baren ons zorgen.</p>
      <p sl="en">We doen ons best om te voldoen aan de voorwaarden, zodat de reserves uiterlijk tijdens de bemiddeling kunnen worden gedeblokkeerd.</p>
      <p sl="en">Tot slot begrijpt de Commissie dat het Parlement de plafonds van het meerjarig financieel kader niet wil overschrijden. Om dat te bereiken is echter op een aantal punten bezuinigd, onder andere op het ITER en op het buitenlands beleid, waarvoor juist meer geld nodig is en niet minder.</p>
      <p sl="en">Ik beschouw dit als een uitnodiging om het gesprek aan te gaan en we zullen dit oplossen wanneer wij gaan bemiddelen over het complete pakket.</p>
      <p sl="en">Ik verwijs ook naar de gewijzigde begroting nr. 3, die rapporteur Surján al heeft besproken. Deze betreft de begeleidende maatregelen in de bananensector, en de rapporteur van het Parlement heeft het standpunt van het Parlement, dat heel ver af staat van dat van de Raad, nog eens bevestigd. De Raad is een voorstander van herschikking, terwijl het Parlement meer gebruik wil maken van de flexibiliteitsinstrumenten. Ook hier staat de geloofwaardigheid van onze instellingen in de ogen van de ACS-landen op het spel. We moeten dan ook proberen een compromis te vinden in de komende bemiddeling.</p>
      <p sl="en">Zoals gebruikelijk zal de ontwerpbegroting, naast de gewijzigde begroting voor dit jaar en de gewijzigde begroting voor de begeleidende maatregelen in de bananensector voor volgend jaar, vergezeld gaan van een nota van wijzigingen inzake de Europese Dienst voor extern optreden en een nota van wijzigingen inzake de nieuwe toezichthoudende agentschappen, waarover reeds politieke overeenstemming is bereikt. Verder zal de Commissie morgen de gebruikelijke nota van wijzigingen met de actuele ramingen betreffende de landbouw- en visserij-akkoorden goedkeuren en naar het Parlement zenden.</p>
      <p sl="en">De institutionele dimensie moet een grote rol spelen in de komende bemiddeling. We zijn het onze burgers verplicht compromissen te sluiten, en te laten zien dat het Verdrag van Lissabon in hun voordeel werkt en dat onderlinge geschillen kunnen worden beslecht via het complexe raderwerk van de Europese Unie. Dus ik zal als bemiddelaar optreden op onze weg naar het definitieve akkoord.</p>
    </intervention>
    <intervention id="2-244" speaker_id="photo_generic" name="Melchior Wathelet" is_mep="True" mode="spoken">
      <p sl="fr">fungerend voorzitter van de Raad. − Mijnheer de Voorzitter, mijnheer de commissaris, geachte afgevaardigden, allereerst mijn verontschuldigingen voor mijn enigszins verlate aankomst door de welbekende verkeersproblemen.</p>
      <p sl="fr">Ik heb het einde van de interventie van de commissaris gehoord. Mij is ook verslag uitgebracht over de interventie van de rapporteur. Ik zal mij hier uiteraard beperken tot de hoofdlijnen van het standpunt van de Raad, en mocht het Parlement alle amendementen goedkeuren, je weet maar nooit, dan zullen wij alle politieke standpunten kunnen bijschaven in het kader van de bemiddelingsprocedure. Ik zal dan ook ingaan op de amendementen van het Parlement en de amendementen waarover het Parlement zal stemmen.</p>
      <p sl="fr">Niettemin maak ik van de gelegenheid gebruik om u deelgenoot te maken van enkele inleidende reacties en ook te wijzen op de zorgen van de Raad in het kader van deze procedure voor de begroting 2011. Allereerst zij benadrukt dat deze begrotingsprocedure wordt gevolgd op een moment waarop wij de economische crisis een halt trachten toe te roepen. Met de Europese begroting kunnen en moeten wij de crisis achter ons laten, maar we mogen de aanzienlijke beperkingen van onze nationale begrotingen daarbij uiteraard niet uit het oog verliezen. Strikte controle van de uitgaven is dan ook geboden. Tegen deze achtergrond hecht de Raad niet alleen grote waarde aan de eerbiediging van de plafonds in de verschillende rubrieken van het meerjarig financieel kader, maar vooral ook aan het behoud van voldoende speelruimte voor onvoorziene situaties.</p>
      <p sl="fr">In dit verband waardeert de Raad de terughoudendheid van de Commissie met betrekking tot vastleggingskredieten in haar ontwerpbegroting. Wat ons uiteraard veel meer zorgen baart, is het feit dat een deel van de speelruimte met de amendementen van het Europees Parlement aanzienlijk wordt beperkt.</p>
      <p sl="fr">De Raad betreurt natuurlijk ook dat het Parlement wil stemmen voor een verhoging van het niveau van de betalingskredieten, des te meer omdat dit bedrag hoger is dan de kredieten in de ontwerpbegroting van de Commissie. De betalingskredieten moeten toereikend zijn maar niet te hoog worden ingeschat, en er moet rekening worden gehouden met de uitvoering van de vorige begroting en de echte behoeften voor 2011. We moeten koste wat het kost voorkomen dat er een verkeerd signaal wordt afgegeven nu de overheidsfinanciën van de lidstaten aan sanering onderhevig zijn. Ik wijs u erop dat de Raad door de problemen van deze lidstaten slechts met een nipte meerderheid een akkoord heeft weten te bereiken over een percentage van 2,91 procent voor de verhoging van de betalingskredieten ten opzichte van 2010.</p>
      <p sl="fr">Nu zou ik uw aandacht op een aantal specifiekere punten willen richten. De Raad heeft kennis genomen van het voornemen van het Europees Parlement om binnen de plafonds van de verschillende rubrieken in het meerjarig financieel kader te blijven, maar heeft er bezwaar tegen dat de gevolgde benadering met betrekking tot vastleggingskredieten ten koste gaat van belangrijke programma's, met name binnen rubriek 1a, die betrekking heeft op concurrentievermogen voor groei en werkgelegenheid, en ook ten koste van beleidsterreinen die vallen onder rubriek 4, betreffende de Europese Unie als speler op het internationale toneel.</p>
      <p sl="fr">In dit verband verbaast het mij dat het Europees Parlement voorstelt de kredieten voor het gemeenschappelijk buitenlands en veiligheidsbeleid te verminderen, terwijl alle inspanningen juist zijn gericht op een snelle inrichting van de Europese Dienst voor extern optreden.</p>
      <p sl="fr">De Raad acht het ook verwonderlijk dat de kredieten voor het ITER-project in 2011 worden verlaagd, terwijl juist wordt getracht middelen vrij te maken om de financiële problemen van dit project in 2010, 2012 en 2013 op te lossen. De Raad heeft echter kennis genomen van de prioriteiten van het Europees Parlement met betrekking tot jongeren, onderwijs en mobiliteit, en sluit niet uit dat deze prioriteiten in een algemeen akkoord aan bod zullen komen. In de toekomstige discussies zullen voorstellen worden gedaan.</p>
      <p sl="fr">Voor wat betreft de betalingskredieten toont de Raad zich bezorgd over de echte opnamecapaciteiten onder rubriek 1b betreffende cohesie voor groei en concurrentievermogen. Als de ontwerpbegroting naar aanleiding van de amendementen van het Europees Parlement wordt gewijzigd en de kredieten dus nog verder worden verhoogd, kan dit problemen opleveren met de opname van deze verschillende kredieten. Ik wil graag benadrukken dat de Raad na zorgvuldige bestudering van de voorstellen van de Commissie, waarbij is uitgegaan van de beste basis, namelijk de uitvoeringsgraad van de kredieten voor 2010, akkoord is gegaan met een verhoging van de betalingskredieten met 14 procent.</p>
      <p sl="fr">Dan is er nog een laatste punt met betrekking tot het voornemen van het Europees Parlement om acht nieuwe begrotingslijnen in te voeren zonder toewijzing van kredieten, betreffende de uitgaven voor de tenuitvoerlegging van het Verdrag van Lissabon enerzijds en de ontvangsten in verband met eigen middelen anderzijds. Ik denk dat de begroting 2011 niet de meest gepaste plaats is om de conclusies van belangrijke debatten en moeilijke besluiten die bij de onderhandeling over het volgend meerjarig financieel kader moeten worden genomen voor de toekomstige financiering van de Europese Unie nu al te vertalen in de begrotingsinstrumenten. Het is een lange en complexe discussie, waarvoor de komende weken geen oplossing kan worden gevonden in het betrekkelijk beperkte kader van de begrotingsprocedure 2011.</p>
      <p sl="fr">Ik constateer echter dat diverse andere dossiers deel uitmaken van de politieke discussie over de begroting voor 2011, wat in het licht van de nieuwe bevoegdheden van het Parlement begrijpelijk en te verwachten is. Sommige dossiers houden rechtstreeks verband met de begroting voor dit jaar of de komende jaren, binnen het meerjarige kader 2007-2013. Dat geldt bijvoorbeeld voor het ITER-dossier en de afronding van de goedkeuringsprocedure voor regels voor het functioneren van het meerjarig financieel kader krachtens de bepalingen van het Verdrag van Lissabon, en over deze twee onderwerpen moeten wij tot overeenstemming zien te komen. De Commissie heeft een aantal voorstellen gedaan en de Raad heeft hiervoor grotendeels zijn fiat gegeven. Binnenkort bespreekt de Raad een voorstel van het voorzitterschap over de netelige kwestie van de flexibiliteit, een dossier dat ik noodzakelijk acht.</p>
      <p sl="fr">Voor andere kwesties, zoals deze aanpassing aangrijpen om de begrotingsmiddelen van het meerjarig financieel kader aanzienlijk te verhogen met inachtneming van de nieuwe bevoegdheden overeenkomstig het Verdrag, moet ik realistisch zijn: dit is niet mogelijk boven het huidige financieringsniveau van de lidstaten. Gelet op de noodzaak om de crisis de rug toe te keren en op het nationale begrotingsbeleid van de lidstaten, dat in ruime mate wordt beïnvloed en gestuurd door de Europese Unie, is het onmogelijk.</p>
      <p sl="fr">Bij deze onderhandelingen zullen zoals bekend ook andere kwesties ter sprake komen. Deze zullen worden uiteengezet in de mededeling van de Commissie over de begrotingsherziening. De Raad is van nature een orgaan dat zijn oor te luisteren legt, zaken in overweging neemt en antwoorden tracht aan te reiken. In het kader van deze discussie zal uiteraard geen andere houding worden aangenomen. De Raad zal luisteren naar de voorstellen en zich een mening vormen. Daarna moeten deze vragen natuurlijk worden beantwoord en moeten er besluiten worden genomen. Aangezien het om complexe kwesties gaat waarvoor aanzienlijke mechanismen en hulpbronnen nodig zijn, weten we dat de antwoorden niet zullen worden gevonden tijdens de bespreking van de begroting 2011, maar in de discussie over het volgend meerjarig financieel kader. Maar voor sommige kwesties kan uiteraard al een aantal initiatieven of in ieder geval een aantal opmerkingen van de Raad worden verwacht.</p>
      <p sl="fr">Tot slot zou ik erop willen wijzen hoe belangrijk het is dat we de komende weken tot een akkoord komen over de begroting 2011. Met het oog daarop zal het voorzitterschap actief blijven bijdragen aan het uitstekende klimaat van samenwerking dat tot dusver heeft geheerst, en ik denk dat het imago van de Europese Unie bij de Europese burgers een flinke deuk zou oplopen als we er niet in zouden slagen overeenstemming te bereiken over deze eerste begroting die volgens het nieuwe Verdrag van Lissabon tot stand is gekomen.</p>
      <p sl="fr">Mijnheer de Voorzitter, dames en heren, ik dank u voor uw aandacht.</p>
    </intervention>
    <intervention id="2-246" speaker_id="2002" name="José Ignacio SALAFRANCA SÁNCHEZ-NEYRA" is_mep="True" mode="spoken" nationality="Spain" birth_date="31-05-1955" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">rapporteur voor advies van de Commissie buitenlandse zaken. – Mijnheer de Voorzitter, mijnheer Wathelet, mijnheer de commissaris, dames en heren, in de eerste plaats zou ik willen zeggen dat ik de algemeen rapporteur voor de begroting erkentelijk ben voor haar werk.</p>
      <p sl="es">Ofschoon wij in de Commissie buitenlandse zaken dit begrotingsjaar matiging hebben betracht en wij ons bewust zijn van het feit dat de kredieten van rubriek 4 aanzienlijk meer dan gemiddeld stijgen, zijn zij naar ons oordeel ontoereikend om een samenhangend, zichtbaar en doeltreffend buitenlands beleid te garanderen dat strookt met de ambities die naar voren zijn gekomen met het Verdrag van Lissabon.</p>
      <p sl="es">Tot onze verbazing is de Raad verbaasd over sommige tactische bezuinigingen die het Parlement heeft voorgesteld, gezien het belang van de bezuinigingen bij zowel de vastleggings- als de betalingskredieten, die de Raad zelf heeft ingevoerd.</p>
      <p sl="es">Ik wil de Begrotingscommissie bedanken, die hier vertegenwoordigd is door haar voorzitter, voor het feit dat zij de kredieten voor de nieuwe posten in de Europese Dienst voor extern optreden heeft ondergebracht in de reserve.</p>
      <p sl="es">Natuurlijk wil dat niet zeggen, mijnheer de Voorzitter, dat we geen positieve, constructieve houding zouden moeten aannemen, maar het is duidelijk dat het Parlement in de bemiddelingsprocedure standvastig moet zijn en echt voet bij stuk moet houden als het om zijn prioriteiten gaat. Ons doel is een begroting 2011 op te stellen, precies zoals de fungerend voorzitter van de Raad net gezegd heeft.</p>
    </intervention>
    <intervention id="2-248" speaker_id="28174" name="Thijs BERMAN" is_mep="True" mode="spoken" nationality="Netherlands" birth_date="26-09-1957" birth_place="Coevorden" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">rapporteur voor advies van de Commissie ontwikkelingssamenwerking . − Voorzitter, geld dat we hebben vrijgemaakt voor ontwikkelingssamenwerking moet ook daadwerkelijk ontwikkelingsdoelen dienen, zodat we arme landen bijstaan bij het opvangen van de klappen die vallen door de financiële en economische crisis die zij niet hebben veroorzaakt.</p>
      <p sl="nl">Als we ervoor zorgen dat zij worden opgenomen in de wereldeconomie, worden ze een nieuwe markt en dus een deel van de oplossing. Ontwikkelingsgeld, DCI-geld is daarvoor bedoeld. Voor armoedebestrijding en niet voor de samenwerking van de EU met geïndustrialiseerde landen.</p>
      <p sl="nl">Ook het vinden van geld voor de hervorming van de bananenproductie - Banana Accompanying Measures - hoort niet ten koste te gaan van huidige ontwikkelingsprogramma's. Daarnaast moeten bedragen voor versterking van democratie en mensenrechten, in het EIDHR, op peil blijven.</p>
      <p sl="nl">De recente overstromingen in Pakistan hebben wederom aangetoond dat een snelle en effectieve reactie noodzakelijk is. Niet via noodgrepen in het budget, maar door een structureel bedrag voor humanitaire hulp. De EU moet direct kunnen handelen en een bijdrage kunnen blijven bieden.</p>
    </intervention>
    <intervention id="2-250" speaker_id="23768" name="Bogusław LIBERADZKI" is_mep="True" mode="spoken" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">rapporteur voor het advies van de Commissie begrotingscontrole – Namens de Commissie begrotingscontrole wil ik graag uw aandacht vestigen op de volgende vraagstukken. Het eerste vraagstuk betreft het percentage fouten dat optreedt bij de opstelling en de uitvoering van de begroting. Twee gebieden die van bijzonder belang zijn, zijn het extern optreden en de structurele fondsen. Het volgende dat voor ons van cruciaal belang is, zijn de bedragen die op traditionele wijze worden toegekend, volgens een coëfficiënt die gebaseerd is op de beoordeling van de resultaten van de aangewende middelen. Dit tweede aspect ontbreekt vaak wanneer we beslissingen nemen over de begroting. Het derde gebied is de geharmoniseerde begroting, zoals het cohesiefonds en de trans-Europese vervoersnetwerken. Het lijkt alsof we tijdens de opstelling van de begroting te weinig gebruik maken van Europese methodologie en te veel nationale fragmentering van de begroting toepassen. De laatste factor die verband houdt met de begroting is het verzoek om rekening houden met de informatie uit bijvoorbeeld de nationale verslagen over de uitvoering van de begrotingsramingen in het voorbije jaar. Momenteel legt slechts de helft van de lidstaten een dergelijk verslag voor en in de verslagen die worden voorgelegd worden sterk uiteenlopende methodes gevolgd.</p>
    </intervention>
    <intervention id="2-252" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">rapporteur voor advies van de Commissie werkgelegenheid en sociale zaken . − Mijnheer de Voorzitter, mijnheer Wathelet, mijnheer de commissaris, met betrekking tot de begroting voor 2011 is de Commissie werkgelegenheid en sociale zaken ingenomen met het feit dat de Begrotingscommissie de kredieten voor het Europees fonds voor aanpassing aan de globalisering heeft hersteld. In deze tijden van crisis achten wij dat absoluut essentieel, en wij dringen er bij de Raad op aan om deze verstandige benadering van het Parlement te volgen, gezien het huidige klimaat.</p>
      <p sl="fr">Tevens dient er bijzondere aandacht uit te gaan naar de snelheid waarmee de kredieten voor het Europees Sociaal Fonds worden uitgevoerd, anders kunnen de doelstellingen van dit Fonds niet worden verwezenlijkt.</p>
      <p sl="fr">Ook verzoeken wij met klem meer middelen in te zetten voor de sociale dialoog, want de ervaringen met de huidige herstructureringen leren ons dat zaken harmonieuzer verlopen en betere oplossingen worden gevonden wanneer er een sociale dialoog wordt gevoerd. Dat is van grote betekenis.</p>
      <p sl="fr">Tot slot zijn wij verheugd dat de Begrotingscommissie het initiatief "Je eerste Eures-baan" heeft gesteund. Dit initiatief vormt een concrete bijdrage van het Europees Parlement aan het vlaggenschipinitiatief “Jeugd in Beweging” en is tevens een instrument voor maatschappelijke vernieuwing waaraan wij moeten werken.</p>
    </intervention>
    <intervention id="2-254" speaker_id="1914" name="Jutta HAUG" is_mep="True" mode="spoken" nationality="Germany" birth_date="08-10-1951" birth_place="Castrop-Rauxel" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">rapporteur voor advies van de Commissie milieubeheer, volksgezondheid en voedselveiligheid. − Mijnheer de Voorzitter, mijnheer Wathelet, mijnheer de commissaris, dames en heren, als rapporteur voor advies van de Commissie milieubeheer, volksgezondheid en voedselveiligheid over de begroting zal ik niemand van de aanwezigen hier iets nieuws vertellen. Toch wil ik nog een keer benadrukken dat de Commissie milieubeheer, volksgezondheid en voedselveiligheid verantwoordelijk is voor minder dan 1 procent van de hele begroting, minder dan 1 procent voor alle maatregelen op het gebied van milieubescherming, biodiversiteit en strijd tegen klimaatverandering. Zij is verantwoordelijk voor de hele volksgezondheid, de voedsel- en voederveiligheid en veterinaire maatregelen, alsmede voor het zeer belangrijke werk van vijf Europese agentschappen. 1 Procent! Dat kun je toch echt geen buitensporige hoeveelheid noemen! Dit kleine beetje geld hebben we daarom echt nodig om ons werk te kunnen uitvoeren. Het zal dan ook niemand verbazen dat we de kredietverminderingen van de Raad niet kunnen accepteren. We hebben de middelen nodig.</p>
    </intervention>
    <intervention id="2-256" speaker_id="4294" name="Heide RÜHLE" is_mep="True" mode="spoken" nationality="Germany" birth_date="05-11-1948" birth_place="Heilbronn" p_group="Group of the Greens/European Free Alliance" m_state="DE">
      <p sl="de">rapporteur voor advies van de Commissie interne markt en consumentenbescherming. − Mijnheer de Voorzitter, mijnheer Wathelet, mijnheer de commissaris, ik sluit me aan bij de woorden van de vorige spreker. Als Commissie interne markt en consumentenbescherming zijn wij verantwoordelijk voor het enge terrein van douane, interne markt en consumentenbescherming. We hebben erg ons best gedaan om op de cijfers te letten en alleen het echt noodzakelijke in te zetten. In crisistijden is er natuurlijk echter ook geld nodig voor consumentenbescherming, douane, opleiding van douanebeambten, enzovoort. Wij zijn daarom van mening dat de oude cijfers hersteld moeten worden.</p>
      <p sl="de">Wij willen de Begrotingscommissie bedanken voor de uitstekende samenwerking tot dusverre en we hopen dat die zo zal doorgaan.</p>
    </intervention>
    <intervention id="2-258" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">rapporteur voor advies van de Commissie landbouw en plattelandsontwikkeling . − Mijnheer de Voorzitter, ik dank de rapporteur voor haar vlijt en inzet voor de begroting 2011.</p>
      <p sl="en">Ik wil meteen overgaan tot een punt van zorg ten aanzien van de landbouwbegroting, namelijk de goedkeuring van de rekeningen. Als commissie hebben we opnieuw een amendement ingediend en verzoeken wij het Parlement dit amendement ten volle te steunen. De Raad heeft zich bezig gehouden met creatief boekhouden om 420 miljoen euro tevoorschijn te kunnen toveren. Als ons amendement het niet haalt, zullen we volgend jaar te maken krijgen met een gigantisch probleem in de begroting en zal er in alle onderdelen van de landbouwbegroting moeten worden gesneden.</p>
      <p sl="en">Als Parlement mogen we dit niet laten gebeuren, en we hopen dan ook dat dit amendement in alle fracties steun zal vinden. Ik dank de Begrotingscommissie voor haar begrip en de steun die zij heeft verleend aan de amendementen van de Commissie landbouw en plattelandsontwikkeling met betrekking tot het zuivelfonds en tot onze subsidiëring van de schoolmelkregeling en de schoolfruitregeling, van de bijenvolken en van het programma voor de meest behoeftigen.</p>
      <p sl="en">Ik hoop dat het optimisme van de Commissie ten aanzien van de zuivelmarkten terecht blijkt. Persoonlijk maak ik mij echter zorgen over de volatiliteit.</p>
    </intervention>
    <intervention id="2-260" speaker_id="96709" name="Morten LØKKEGAARD" is_mep="True" mode="spoken" nationality="Denmark" m_state="DK">
      <p sl="da">rapporteur voor advies van de Commissie cultuur en onderwijs. − Mijnheer de Voorzitter, als rapporteur van de Commissie cultuur en onderwijs voor de begroting ben ik er trots op te kunnen zeggen dat wij er in het Parlement in geslaagd zijn te doen wat de Commissie niet heeft kunnen en wat de Raad niet heeft willen doen, namelijk nota nemen van de verplichtingen in de nieuwe EU 2020-strategie en daaraan gevolg te geven in de vorm van financiële middelen om de in de strategie gestelde doelen te verwezenlijken.</p>
      <p sl="da">Het is van essentieel belang dat we investeren in onderwijs en een leven lang leren teneinde de zogenaamde ‘new skills for new jobs’ te creëren, een centraal element van de strategie. Daarom zouden we ook graag zien dat de Raad steun gaf aan het standpunt dat het Parlement morgen naar verwachting ten aanzien van de begroting 2011 zal aannemen. Dit omvat uiteraard met name de extra 18 miljoen euro voor het programma voor een leven lang leren. Daarmee zullen meer dan 3 500 Europese studenten in staat worden gesteld mee te doen aan het Erasmus-programma voor uitwisseling. We willen ook het aantal studenten in het beroepsonderwijs dat stage kan lopen uitbreiden. We willen meer volwassenen op door de EU gefinancierde vervolgopleidingen krijgen. En dan is er de 10 miljoen euro voor het People-programma, dat is bedoeld om de mobiliteit van afgestudeerden en PhD-studenten te vergroten, een nauwere samenwerking met het bedrijfsleven mogelijk te maken en de universiteiten binnen de EU te moderniseren, en geld beschikbaar te maken voor communicatie. We zouden de steun van de Raad hiervoor op prijs stellen.</p>
    </intervention>
    <intervention id="2-262" speaker_id="96812" name="Juan Fernando LÓPEZ AGUILAR" is_mep="True" mode="spoken" nationality="Spain" birth_date="10-06-1961" m_state="ES">
      <p sl="es">rapporteur voor advies van de Commissie burgerlijke vrijheden, justitie en binnenlandse zaken. – Mijnheer de Voorzitter, ik zou kort verslag wil uitbrengen over de bijdrage die de Commissie burgerlijke vrijheden, justitie en binnenlandse zaken heeft geleverd aan het begrotingsdebat, waarvan dit Parlement zich bewust is. Ik wil hierbij vier punten benadrukken.</p>
      <p sl="es">Het eerste punt betreft Europol, daar onze commissie de begroting voor dit agentschap hersteld heeft na de door de Raad voorgestelde bezuinigingen. Daarnaast hebben we een verhoging van een half miljoen euro voorgesteld zodat het agentschap de verantwoordelijkheden het hoofd kan bieden die zijn ontstaan als gevolg van de inwerkingtreding van de tweede versie van het Programma voor het traceren van terrorismefinanciering (TFTP).</p>
      <p sl="es">In de tweede plaats hebben we verzocht de kredieten uit de reserve vrij te maken en de voorgestelde verhoging beschikbaar te maken voor Europol.</p>
      <p sl="es">Voorts hebben wij besloten om de kredieten voor de tweede generatie van het Schengeninformatiesysteem, het SIS, in de reserve te plaatsen en daaraan de voorwaarde te verbinden dat ze worden vrijgemaakt zodra we de vereiste informatie over de in de toekomst te zetten stappen binnen hebben.</p>
      <p sl="es">Ook hebben we voorgesteld de kredieten te herstellen voor de drie fondsen voor immigratie en integratie: het Buitengrenzenfonds, het Europees Terugkeerfonds, en het Europees Integratiefonds, aangezien wij deze van het grootste belang achten voor de ruimte van vrijheid, veiligheid en rechtvaardigheid.</p>
      <p sl="es">Tenslotte hebben we tevens de begroting hersteld die is voorgesteld voor het agentschap Eurojust, waarvan de taken onlangs zijn uitgebreid, daar dit een essentieel instrument is voor het ontwikkelen van de justitiële samenwerking in Europa.</p>
    </intervention>
    <intervention id="2-264" speaker_id="96696" name="Algirdas SAUDARGAS" is_mep="True" mode="spoken" nationality="Lithuania" birth_date="17-04-1948" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">rapporteur voor advies van de Commissie constitutionele zaken. – Ik wil de rapporteur feliciteren met het feit dat zij tot een uitgebalanceerd standpunt is gekomen. Ik geloof dat het voorstel voor de begroting 2011, waar we morgen over zullen stemmen, een perfect evenwicht heeft gevonden tussen bezuinigingen en economische stimulering en dat het voldoet aan de prioriteiten die het Europees Parlement herhaaldelijk naar voren heeft gebracht. Ik begrijp de wens van de lidstaten om te bezuinigen en hun begrotingstekort zo veel mogelijk te beperken, maar veel van de bezuinigingsvoorstellen van de Raad zijn ongefundeerd. We moeten niet uit het oog verliezen dat de begrotingsdoelstellingen van de Europese Unie anders zijn. EU-begrotingsmiddelen zijn gericht op investeringen in onze toekomst. Hoe we uit de crisis tevoorschijn komen hangt af van hoe dat geld wordt verdeeld en gebruikt. Energie, innovatie, wetenschappelijk onderzoek, onderwijs en mobiliteit zijn van fundamenteel belang voor onze economische groei en het scheppen van werkgelegenheid. We moeten daarom niet alleen zorg dragen voor de continuïteit van effectieve, reeds bestaande programma’s, maar ook voor passende financiering van de nieuwe beleidsterreinen in het Verdrag van Lissabon. Ik roep mijn collega’s op het ontwerp van begroting goed te keuren.</p>
    </intervention>
    <intervention id="2-266" speaker_id="28170" name="Peter ŠŤASTNÝ" is_mep="True" mode="spoken" nationality="Slovakia" birth_date="18-09-1956" birth_place="Bratislava" p_group="Group of the European People's Party (Christian Democrats)" m_state="SK">
      <p sl="en">rapporteur voor advies van de Commissie internationale handel . − Mijnheer de Voorzitter, met het Verdrag van Lissabon heeft het Europees Parlement nieuwe bevoegdheden gekregen op het gebied van internationale handelsovereenkomsten, en de Commissie internationale handel wil deze bevoegdheden gebruiken om een positieve invloed uit te oefenen.</p>
      <p sl="en">Een flexibiliteitsinstrument in de begeleidende maatregelen in de bananensector zal de producerende landen helpen de nieuwe uitdagingen het hoofd te bieden en zal voordelen opleveren voor de Europese consument en de minst ontwikkelde landen. Handelsgerelateerde bijstand, zoals economische partnerschapsovereenkomsten en Hulp voor handel, zal de groei stimuleren, niet alleen via handel met de Europese Unie, maar ook via handel binnen de regio’s.</p>
      <p sl="en">Afsluitend wil ik nog gewag maken van onze focus op de parlementaire dimensie van de WTO en externe zakenbelangen in India, ASEAN en China. Betrekkingen met snelgroeiende landen via dergelijke centra zullen onze economieën in het algemeen, en kleine en middelgrote bedrijven in het bijzonder, veel goed doen.</p>
    </intervention>
    <intervention id="2-268" speaker_id="96885" name="Dominique RIQUET" is_mep="True" mode="spoken" nationality="France" birth_date="18-09-1946" birth_place="Valenciennes" m_state="FR">
      <p sl="fr">rapporteur voor advies van de Commissie vervoer en toerisme . − Mijnheer de Voorzitter, de Commissie vervoer, die in deze tijden van crisis zeer redelijke voorstellen op tafel heeft gelegd, wijst erop dat vervoer en toerisme meer dan ruim 10 procent van het bruto binnenlands product van de Unie uitmaken en dat het essentiële groeisectoren zijn met een sterke Europese toegevoegde waarde.</p>
      <p sl="fr">Drie punten verdienen extra nadruk en wij willen hiervoor graag steun. Allereerst gaat het om de financiering van agentschappen. Waarom zouden we wetgeving opstellen zonder upstream criteria of downstream instrumenten voor tenuitvoerlegging? Deze amendementen moeten agentschappen de middelen bieden die benodigd zijn voor de uitvoering van hun taken en dus Europese taken.</p>
      <p sl="fr">Ten tweede is toerisme – met Europa topbestemming wereldwijd – sinds de invoering van het Verdrag van Lissabon een feitelijke bevoegdheid geworden, maar het heeft geen eigen begrotingslijn. Voortzetting van de twee reeds bestaande voorbereidende acties alleen is niet voldoende. Wij dringen aan op versterking van ons optreden, op ten minste een symbolische versterking via de ondersteuning van nieuwe proefprojecten, met name op het gebied van het industrieel en cultureel toerisme.</p>
      <p sl="fr">Tot slot heeft de uitbarsting van de vulkaan op IJsland de noodzaak blootgelegd van een Europese interface voor informatie over en reservering van vervoerbewijzen voor alle mogelijke middelen van vervoer, en dat is de strekking van ons laatste verzoek.</p>
    </intervention>
    <intervention id="2-270" speaker_id="23820" name="László SURJÁN" is_mep="True" mode="spoken" nationality="Hungary" birth_date="07-09-1941" birth_place="Kolozsvár" p_group="Group of the European People's Party (Christian Democrats)" m_state="HU">
      <p sl="hu">rapporteur voor advies van de Commissie regionale ontwikkeling. – Mijnheer de Voorzitter, bedankt dat u me het woord hebt gegeven. De Raad haalt 4 miljard euro weg en beroept zich op de economische crisis. Wat lossen ze met dit geld op? De crisis zeker niet. Maar deze stap leent zich er goed voor om de solidariteit tussen de lidstaten te beschadigen en lopende programma’s onmogelijk te maken. Mijnheer de Voorzitter, mijnheer de minister, dit is het niet waard. Daarom moeten wij volgens onze commissie bij hoofdstuk 1B van de begroting 2011 terugkomen op de voorstellen van de Commissie – ik bedoel hier de Europese Commissie – die overigens zijn gebaseerd op ramingen van de lidstaten. De lidstaten moeten niet spelen met twee tegenstrijdige oplossingen. Ik dank u voor uw aandacht.</p>
    </intervention>
    <intervention id="2-272" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, ik wil vragen waarom er geen standpunt is van de Commissie industrie, onderzoek en energie. Daar zijn de bezuinigingen het grootst. Waarom is hier geen spreker voor?</p>
    </intervention>
    <intervention id="2-273" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Dat is een goede vraag, mijnheer Rübig. In dit verslag is geen plaats ingeruimd voor een advies van de Commissie industrie, onderzoek en energie. Ik heb hier een lijst van alle commissies die een advies moesten opstellen en ik zie de Commissie industrie, onderzoek en energie daar niet op staan.</p>
      <p sl="nl">Hoe dan ook, we zullen dit uitzoeken, mijnheer Rübig.</p>
    </intervention>
    <intervention id="2-274" speaker_id="1665" name="Salvador GARRIGA POLLEDO" is_mep="True" mode="spoken" nationality="Spain" birth_date="06-08-1957" birth_place="Gijon" p_group="Group of the European People's Party (Christian Democrats)" m_state="ES">
      <p sl="es">namens de PPE-Fractie. – Mijnheer de Voorzitter, een optimaal begrotingsbeleid is niet een beleid dat ervoor zorgt dat er meer geld wordt opgenomen in de begroting maar een beleid dat ervoor zorgt dat dit op goede manier gebeurt, ofwel op intelligente manier, zoals de commissaris zegt in zijn mededeling.</p>
      <p sl="es">Ik ben ingenomen met de wijze waarop de Commissie de begroting 2011 heeft opgesteld, maar er is wel ruimte voor verbeteringen. Onze rapporteur, mevrouw Jędrzejewska, heeft dan ook bijzonder belangrijk werk verricht. Waar ik niet van houd en nooit van gehouden heb, is de manier waarop de Raad de Europese begroting aanpakt. Ieder voorstel van Commissie of Parlement met de botte bijl wegsnoeien is geen begrotingstechniek maar een echt voorbeeld van een financiële slachtpartij.</p>
      <p sl="es">We zouden de vertegenwoordiger van de Raad trouwens willen vragen of hij commissaris Lewandowski niet heeft horen praten over de behoefte aan betalingskredieten.</p>
      <p sl="es">Mijn fractie denkt dat het mogelijk is een evenwicht te vinden tussen budgettaire soberheid enerzijds en een impuls aan Europa anderzijds. Duidelijk is dat de Fractie van de Progressieve Alliantie van Socialisten en Democraten dit evenwicht niet haalbaar acht en daarom dient zij een aantal amendementen in die de begrotingsplafonds zouden doen kraken en die onvermijdelijk zouden leiden tot een veldslag met de Raad.</p>
      <p sl="es">Daarom verzoek ik dit Parlement deze strategie af te wijzen en zijn brede steun te geven aan de strategie van de rapporteur, die vorige week al de meerderheidssteun in de Begrotingscommissie heeft gekregen.</p>
    </intervention>
    <intervention id="2-276" speaker_id="4265" name="Göran FÄRM" is_mep="True" mode="spoken" nationality="Sweden" birth_date="17-10-1949" birth_place="Stockholm" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">namens de S&amp;D-Fractie . – Ik wil de rapporteur, mevrouw Jędrzejewska van harte bedanken. Ze heeft buitengewoon goed werk geleverd en in grote lijnen zijn we het in de Begrotingscommissie eens, ook al zijn er enkele aspecten – en daar kom ik nog op terug – waar wij in de Fractie van de Progressieve Alliantie van Socialisten en Democraten in het Europees Parlement een ietwat andere mening zijn toegedaan.</p>
      <p sl="sv">We zijn ons terdege bewust van de crisistoestand waarin de overheidsfinanciën van de lidstaten verkeren. Desondanks verdedigen wij in wezen de EU-begroting, ook al houden we de niveaus nu erg laag, met name wat betreft nieuwe beleidstoezeggingen voor volgend jaar, waarbij ook het Parlement het bij een stijging van minder dan één procent houdt. Dat is zeer bescheiden.</p>
      <p sl="sv">Met betrekking tot de betalingen is de toename groter en dat is ook redelijk. Als we nu de vinger op de knip van de structuurfondsen houden, zou dat direct die landen treffen die de grootste problemen hebben op het gebied van werkgelegenheid en groei. We mogen niet vergeten dat landen als Griekenland, Ierland, Portugal, Spanje en Letland netto-ontvangers zijn van de EU-begrotingsmiddelen. Als we snoeien in de begroting, bewijzen we hun geen dienst. Dat mogen we niet vergeten.</p>
      <p sl="sv">Ten eerste houden we het dus sober. Als je het over de periode van de voorbije twintig jaar bekijkt, is de EU-begroting feitelijk minder snel gestegen dan de begrotingen van de lidstaten. Ook dat mogen we niet vergeten.</p>
      <p sl="sv">Ten tweede aanvaarden wij, sociaaldemocraten, niet dat besparingsmaatregelen de enige manier zijn om de crisis aan te pakken. Daarom vechten wij voor een stijging, met name in rubriek 1a, waaronder investeringen, onderzoek en ontwikkeling, en arbeidsmarktmaatregelen vallen. Daar moet meer geld voor komen. We zijn het daarentegen niet volledig met de Raad en de Commissie eens in verband met het ITER-project. We zijn voor dat project, maar het mag niet de enige prioriteit zijn op het gebied van onderzoek en ontwikkeling. Het mag niet alle andere verdringen. Daarom zullen herzieningen en meer geld nodig zijn als we met ITER willen doorgaan.</p>
      <p sl="sv">Ten derde – en zeker even belangrijk – moeten we in deze crisissituatie de solidariteit in stand houden. Als de besnoeiingen in de structuurfondsen diegenen die steun broodnodig hebben, het hardst treffen, is dat geen aanvaardbaar beleid.</p>
      <p sl="sv">Ten vierde vinden wij ook dat een zekere stijging gerechtvaardigd is op grond van het Verdrag van Lissabon. De EU krijgt een reeks nieuwe taken met betrekking tot de Europese Dienst voor extern optreden, nieuwe financiële instellingen, energie en klimaat. We kunnen de EU geen nieuwe taken geven en er vervolgens niet voor betalen.</p>
      <p sl="sv">Tot slot zou ik willen vermelden dat de begroting voor het extern beleid duidelijk te weinig middelen krijgt. Als we steun willen kunnen geven aan Palestina en de uitbreiding willen kunnen financieren, dan hebben we meer geld nodig. Daarom was het voor ons, sociaaldemocraten, ook belangrijk om de begroting 2011 te koppelen aan een debat met een perspectief op langere termijn: over eigen middelen, over het begrotingsplafond voor 2012 en 2013 en over de financiering van de nieuwe stelsels voor financiële steun. De commissaris vermeldde flexibiliteit als een mogelijke oplossing om te kunnen slagen en daar ben ik mee ingenomen. Ik ben er rotsvast van overtuigd dat we deze begrotingsonderhandelingen niet tot een goed einde zullen kunnen brengen als we niet op de een of andere manier het begrotingsplafond kunnen herzien of het flexibiliteitsinstrument kunnen gebruiken. Volgens mij is dat absoluut noodzakelijk.</p>
    </intervention>
    <intervention id="2-278" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">namens de ALDE-Fractie. – Mijnheer de Voorzitter, mijnheer Wathelet, commissaris, in de meeste lidstaten gaat het mes van de bezuiniging in de overheidsbegroting. Moeten we dan ook niet de begroting van de EU binnen de perken zien te houden? Absoluut, en dat doen we in zekere zin ook. Het is de rode draad in het voorstel van het Parlement voor de begroting van volgend jaar. We zijn onder de plafonds gebleven die in het meerjarig financieel kader zijn vastgelegd, maar dat kan alleen door te snijden in duidelijk afgebakende prioriteiten en in internationale verplichtingen. Anders komen we niet aan voldoende fondsen voor research, energie en hulp voor Palestina. Concreet betekent dat dat we hebben moeten snijden in fondsen voor het fusieproject ITER, in het gemeenschappelijk buitenlands en veiligheidsbeleid en in hulp voor bananenproducerende landen en samenwerking met recentelijk geïndustrialiseerde landen. Naar mijn mening blijkt hieruit dat het meerjarig financieel kader te restrictief is en ik zou vandaag nogmaals willen opmerken dat het mij spijt dat de Commissie niet als beloofd een echte tussentijdse evaluatie van het kader heeft aangeleverd. We moeten het financiële perspectief tot aan 2013 kunnen bekijken, want anders komen we in de problemen. De Commissie heeft ons juist een mededeling over de begrotingsevaluatie verstrekt, waarin zij de lijnen voor een aantal jaren schetst, maar daarin wordt niet duidelijk gemaakt hoe we in 2011, 2012 en 2013 de eindjes aan elkaar moeten knopen.</p>
      <p sl="da">Namens de Alliantie van Liberalen en Democraten voor Europa fractie zou ik mevrouw Jędrzejewska willen bedanken voor haar kundige leiding aan het begrotingsoverleg. Wij zijn tevreden met het resultaat. Bij bepaalde delen van de landbouwbegroting hadden we graag andere cijfers gezien. Wij wilden geen 300 miljoen euro voor een zuivelfonds. We zouden ook moeten helpen bij het oplossen van het probleem betreffende de goedkeuring van de rekeningen. In dat opzicht hebben we verkeerd gestemd. Bovendien zijn er een paar punten in de begroting van het Parlement waar wij graag bezuinigingen hadden gezien, maar alles bij elkaar zijn wij tevreden met wat er nu voor ons ligt en ik zie uit naar een constructief overleg met de Raad.</p>
    </intervention>
    <intervention id="2-280" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="fr">namens de Verts/ALE-Fractie . – Mijnheer de Voorzitter, mijnheer de commissaris, mijnheer de minister, op mijn beurt complimenteer ik de rapporteurs en met name mevrouw Jędrzejewska en mevrouw Trüpel. Ik vind dat mevrouw Trüpel geweldig werk, werkelijk uitstekend werk heeft verricht, waardoor zelfs begrotingsveteranen, degenen die al jaren begrotingen opstellen in dit Parlement, onder nieuwe omstandigheden konden werken – namelijk de bepalingen van het Verdrag van Lissabon – en dat alles in één lezing. Dat is een prachtig resultaat, waarvoor ik u van harte wil danken.</p>
      <p sl="fr">Dit is een marathon geweest waaraan onze fractievoorzitters – waarvan er nu nog maar één in de zaal aanwezig is – op een gegeven ogenblik ook hebben deelgenomen. Er zijn momenten geweest waarop we vreesden dat de situatie uit de hand zou lopen, maar dat is gelukkig niet gebeurd, en dat hebben we te danken aan onze rapporteurs en aan onze voorzitter. Het is wellicht niet gebruikelijk, maar ik wil ook graag mijn hulde betuigen voor zijn werk. Wat ons tot voordeel heeft gestrekt, is dat de fractievoorzitters met ons aan een ambitieuze begroting wilden werken en vooral een brug wilden slaan naar het vervolg, naar wat erna komt, in de tijdelijke commissie Beleidsuitdagingen en begrotingsmiddelen (SURE), in de volgende begrotingsvooruitzichten, want de begroting 2011 is één ding, maar wat daarna komt is natuurlijk veel belangrijker. Ik ben blij dat wij samen met de fractievoorzitters en de Begrotingscommissie tot een akkoord zijn gekomen.</p>
      <p sl="fr">We zullen zien! Feit is dat we op dit moment een standpunt van het Parlement hebben, en nu ik de uiteenzetting van de heer Wathelet heb gehoord over de zienswijze van de Raad, maak ik me uiteraard enigszins zorgen over de bemiddelingsprocedure die ons staat te wachten, die niet gemakkelijk zal zijn. Het zal immers geen sinecure zijn om de standpunten van de Raad en het Parlement meer op één lijn te krijgen. Ik reken op uw hulp hierbij, en ook bij het uitstippelen van een echt ambitieuze begroting.</p>
      <p sl="fr">Degenen binnen de Raad die bijvoorbeeld kritiek hadden op de verhoging van de betalingskredieten geven deze begroting geen eerlijke kans. Het zijn verplichtingen uit het verleden, het is een kwestie van geloofwaardigheid: als we betalen wat we hebben beloofd, doen we enkel wat we moeten doen, zelfs als de betalingskredieten hiermee worden overschreden. We moeten uitkijken dat we geen verkeerde discussie voeren.</p>
      <p sl="fr">Wij zullen de resolutie morgen weliswaar steunen, maar ik denk dat deze begroting op een aantal punten inconsistent is. Daarvan zou ik er twee willen aanstippen die mij van belang lijken.</p>
      <p sl="fr">Een paar maanden geleden hebben wij allen vóór de belangrijke resolutie over het programma voor 2020 gestemd, waarin wij hebben besloten zaken op te nemen als een groenere economie, bevordering van hernieuwbare energie, groene technologieën en dergelijke, alles wat kan zorgen voor banen en werkgelegenheid. Vanuit dit oogpunt hebben wij als concrete invulling van onze intenties een amendement ingediend dat tot doel heeft de criteria voor duurzame ontwikkeling uit het programma LIFE te halen maar op alle andere terreinen op te nemen. Ik denk dat dit amendement morgen zal worden verworpen. Niettemin nodig ik u uit ons amendement te steunen, zodat de criteria voor duurzame ontwikkeling niet alleen woorden blijven, maar ook daden worden.</p>
      <p sl="fr">Dan is er de tweede tegenstrijdigheid, ITER. Er is 45 miljoen euro bij het project weggehaald. Dat is op zich al heel wat, maar vooral zijn er pogingen ondernomen om dit geld bij het landbouwbeleid weg te halen. Gelukkig is dat niet gebeurd, maar nu is het bedrag afkomstig van onderzoek, wat niet veel beter is. Ook hier verwijs ik naar de woorden van de heer Ban Ki-moon van vanmorgen. Hij riep ons, Europeanen, op om pioniers te worden op het gebied van hernieuwbare energie, om op de bres te springen voor nieuwe vormen van energie en niet voor energie uit het verleden, energie die in de eerste plaats geld oplevert voor aandeelhouders, en niet voor de Europese consumenten noch voor de toekomstige generaties Europeanen, die hun afvalbeheer in goede banen moeten blijven leiden. Met deze alles-of-niets-strategie met betrekking tot ITER, die uiteindelijk 1,5 miljard euro zal kosten, begaan we mijns inziens een grote fout. Ik denk dat wij niet doen wat we ons hebben voorgenomen in de resolutie over 2020.</p>
      <p sl="fr">Tot slot zijn diverse kwesties toevallig tegelijkertijd op de agenda terechtgekomen: we hebben ook economisch bestuur, de afronding van de task force van de Raad en de voorstellen van de Commissie. Er staat ons nog veel werk te wachten om een brug te slaan tussen deze begroting, de volgende begrotingen en de vooruitzichten.</p>
    </intervention>
    <intervention id="2-282" speaker_id="23792" name="Michał Tomasz KAMIŃSKI" is_mep="True" mode="spoken" nationality="Poland" birth_date="28-03-1972" birth_place="Warszawa" p_group="European Conservatives and Reformists Group" m_state="PL">
      <p sl="pl">namens de ECR-fractie . – Dit begrotingsdebat en de hele cyclus van debatten waarmee we nu van start gaan, is een grote test voor de Europese elite. We hebben Europa het Verdrag van Lissabon gegeven, dat de burgers meer Europa geeft. Ik zou heel duidelijk willen zeggen dat we niet mogen zeggen dat we meer Europa willen als we dan voor dat Europa geen geld vrijgeven. Dit is mijn uitgangspunt. We kunnen niet in alle eerlijkheid zeggen dat we meer Europa willen, maar dat we er niet voor willen betalen. Europa kost geld en als we de structuur van de uitgaven voor de Europese begroting onder de loep nemen binnen de structuur van de grootste bijdragers, dan gaat het niet om veel geld. Als vertegenwoordiger van Polen, als vertegenwoordiger van Centraal- en Oost-Europa zou ik nog een kwestie willen aanhalen: alle middelen die besteed worden aan de ontwikkeling van onze regio, die een grote consument is van afgewerkte, in West-Europa geproduceerde goederen, en alle geld dat in de nieuwe EU-lidstaten wordt geïnvesteerd is geld dat geïnvesteerd wordt in de toekomst van Europa. Een rijker Centraal- en Oost-Europa, rijkere nieuwe EU-lidstaten leveren ook winst op voor die West-Europese landen waarvoor we enorm veel respect hebben en die nettobijdragen in de EU-begroting storten. Ook tijdens dit debat hebben we meer Europese solidariteit nodig.</p>
    </intervention>
    <intervention id="2-284" speaker_id="28406" name="Miguel PORTAS" is_mep="True" mode="spoken" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">namens de GUE/NGL-Fractie . – Mijnheer de Voorzitter, ik wil bij dit debat zeer openhartig zijn. Dit is geen discussie tussen boekhouders maar een debat over projecten en keuzes voor de toekomst.</p>
      <p sl="pt">Het standpunt van de regeringen komt er gewoon op neer dat iedereen zich moet onderwerpen aan de nieuwe consensus van Brussel. Op nationaal niveau volgen de begrotingen één parool: bezuinigen. Op Europees niveau is het gevolg daarvan heel simpel: een restbegroting.</p>
      <p sl="pt">Ik zou de Raad erop willen wijzen dat de crisis nog niet achter de rug is. Ondertussen worden op nationaal niveau wel alle sociale maatregelen ingetrokken. De crisis is nog gaande maar al onze nationale begrotingen richten zich op het bevriezen of korten van de lonen, het verlagen van de pensioenen en het verhogen van de meest onrechtvaardige belasting, de btw.</p>
      <p sl="pt">Bij die stand van zaken weigeren de regeringen ook maar één euro meer uit te trekken voor de Europese begroting. Het voorstel van de Raad is drie miljard euro minder dan waar we hier vandaag over spreken. Maar let wel, ook wat wij hier bespreken is een bescheiden voorstel zonder enig lef.</p>
      <p sl="pt">In werkelijkheid hebben we een Europese begroting nodig die het nationale beleid kan compenseren met gerichte investeringen voor het scheppen van werkgelegenheid. Wij hebben een Europese begroting nodig die een tegenwicht kan vormen voor de negatieve effecten van het nationale begrotingsbeleid.</p>
      <p sl="pt">Die keuze is echter niet gemaakt. De regeringen hevelen nieuwe bevoegdheden over naar Europa zonder te zorgen voor nieuwe middelen en snoeien achter elkaar in de verschillende begrotingslijnen. Zij zijn echter wel in staat een aantal nieuwe verhogingen voor te stellen die we alleen kunnen verklaren met het feit dat de lobbies de regeringen in hun zak hebben. Dat geldt bijvoorbeeld voor het bedrag van 350 miljoen euro dat is voorgesteld voor het Instituut voor Kernfusie. Die investering valt bij de huidige conjunctuur zeer twijfelachtig te noemen.</p>
      <p sl="pt">Dat is dus de echte reden waar het allemaal om draait. Op nationaal niveau betreft het een begrotingsdiscipline gestoeld op domme sancties, zoals die vandaag nog eens in het Frans-Duitse communiqué zijn bekrachtigd. Op Europees niveau hebben we een middelmatige restbegroting die chronisch is ondergefinancierd.</p>
      <p sl="pt">Daarom is het zo belangrijk om nu te discussiëren over de eigen middelen van de Europese Unie en de noodzaak van een belasting op financiële transacties op Europese schaal teneinde een minimum aan rechtvaardigheid in de economie tot stand te brengen. Overal in Europa worden er algemene stakingen georganiseerd: in Griekenland, Spanje en, vandaag nog, in Frankrijk. Ook in Portugal en Italië zijn er de volgende maand algemene stakingen. Dat strijdende en wanhopige Europa moeten wij een antwoord geven dat gebaseerd is op rechtvaardigheid, investeringen en het scheppen van werkgelegenheid.</p>
    </intervention>
    <intervention id="2-286" speaker_id="96954" name="Marta ANDREASEN" is_mep="True" mode="spoken" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">namens de EFD-Fractie . – Mijnheer de Voorzitter, dit Parlement schaart zich achter de Commissie en eist een verhoging van bijna zes procent voor de begroting 2011, terwijl de nationale regeringen in deze crisistijd flink het mes moeten zetten in hun eigen begrotingen.</p>
      <p sl="en">De voorvechters van de verhoging voeren aan dat er extra middelen nodig zijn met het oog op de nieuwe bevoegdheden die voortvloeien uit het Verdrag van Lissabon. Persoonlijk kan ik mij echter niet heugen dat ik ooit heb gehoord – of dat iemand ten tijde van de ratificatie heeft opgemerkt – dat er met het Verdrag van Lissabon kosten gemoeid zouden zijn, laat staan hoe hoog die kosten dan zouden zijn. Tot op de dag van vandaag is onduidelijk wat de tenuitvoerlegging van het Verdrag van Lissabon de belastingbetaler zal kosten.</p>
      <p sl="en">Er wordt ook beweerd dat bezuinigen geen goede tactiek is in tijden van crisis, en dat er juist meer moet worden geïnvesteerd in onderwijs, hernieuwbare energie, enzovoort. Blijkens de onderbesteding van de afgelopen jaren is de Europese Unie niet in staat een efficiënte begroting te produceren. Dit falen houdt verband met de onregelmatigheden die jaar na jaar worden geconstateerd door de Europese Rekenkamer. Wederom is de grootste verhoging die is voorgesteld – een verhoging van zeventien procent – bestemd voor het Cohesiefonds, terwijl de auditoren juist op dat gebied de meeste onregelmatigheden melden.</p>
      <p sl="en">Ik vind het schokkend dat de Europese Unie in deze crisistijd haar eigen begroting wil verhogen, maar ik vind het zo mogelijk nog moeilijker te begrijpen dat het Europees Parlement zijn ontvangst- en representatiebudget wil verdubbelen. Moet het Verenigd Koninkrijk de kinderbijslag en subsidies voor universiteiten afschaffen, plannen om scholen te bouwen op de lange baan schuiven en andere pijnlijke bezuinigingen doorvoeren om het Europees Parlement in staat te stellen meer champagne en oesters naar binnen te werken? Is het redelijk dat het Verenigd Koninkrijk moet snijden in zijn defensie-uitgaven, terwijl de Britse nettobijdrage aan de Europese Unie in de komende paar jaar zal stijgen van ongeveer zes miljard pond naar acht miljard pond? Voor het Britse volk is dit echt niet te verteren.</p>
      <a text="(Applaus van de EFD-Fractie)"/>
    </intervention>
    <intervention id="2-288" speaker_id="103132" name="Lucas HARTONG" is_mep="True" mode="spoken" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="nl">Voorzitter, als ik de opmerkingen over de begroting 2011 van met name de Christen-democraten en Socialisten hoor, bekruipt mij het beschamende gevoel dat ik niet bij dit Europees Parlement wil horen. Terwijl men thuis onzeker is over baan en inkomen, en wacht op inspirerende politici die bezuinigen waar mogelijk en investeren waar hard nodig is, presteren de Commissie en het Parlement het om over bijna de hele linie de uitgaven te verhogen voor allerlei nutteloze en overbodige hobby's.</p>
      <p sl="nl">Terwijl meneer Barroso naar de lidstaten roept om te bezuinigen, wordt tegelijkertijd de begroting 2011 door zijn Commissie en het Europees Parlement verhoogd. Dat kun je toch niet serieus meer nemen. Maar het gebeurt wel. Het lijkt alsof dit Parlement niet beseft wat de burgers thuis werkelijk bezighoudt. Een enkele gunstige uitzondering daargelaten, is het één grijs, grauw en geldverslindend monster.</p>
      <p sl="nl">Ach, hoor ik diversen in de zaal denken, het is die rare PPV maar die het roept. En inderdaad, Voorzitter, we houden de spiegel voor en zeggen "is het nodig om geld van onze burgers te verspillen aan dure dienstauto's, ook in privé-tijd? Is het nodig om geld te stoppen in feestjes, terwijl Europa in een diepe economische crisis zit? Is het nodig om een dure buitenlandse dienst op te tuigen, terwijl iedere lidstaat dit ook prima zelf kan. Is het nodig om nutteloze dure comités in leven te houden en nog meer geld naar Jemen en de Palestijnen te sturen?"</p>
      <p sl="nl">Het is de PVV maar, Voorzitter. Vergis u echter niet. De PVV staat in Europa niet meer alleen. We vechten voor de burger, willen een stem zijn in dit geldverslindende circus. Ik ben trots op mijn land en mijn burgers en zal blijven roepen. Omdat het moet, en omdat ik niet anders wil. Daarom zullen wij tegen de begroting 2011 stemmen.</p>
      <p sl="nl">(Spreker verklaart zich bereid om op een "blauwe kaart"-vraag overeenkomstig artikel 149, lid 8, van het Reglement te antwoorden).</p>
    </intervention>
    <intervention id="2-290" speaker_id="96940" name="Gerben-Jan GERBRANDY" is_mep="True" mode="spoken" nationality="Netherlands" birth_date="28-06-1967" birth_place="Den Haag" p_group="Group of the Alliance of Liberals and Democrats for Europe" m_state="NL">
      <p sl="nl">Voorzitter, dat de PVV een anti-Europese partij is, dat hebben we gemerkt aan zijn betoog en dat hebben we ook gemerkt aan de amendementen. De PVV afficheert zich ook als een partij die de criminaliteit bestrijdt en mensen weer terug wil sturen naar hun thuisland. Mijn vraag aan de heer Hartong is: hoe kunt u dat doen als u de volledige begroting van Europol op nul zet, als u het Schengen-informatiesysteem volledig wegbezuinigt en als u de 113 miljoen van het European Returnfund volledig schrapt?</p>
    </intervention>
    <intervention id="2-291" speaker_id="103132" name="Lucas HARTONG" is_mep="True" mode="spoken" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="nl">Voorzitter, dank u wel voor deze vraag van mijn collega. Zoals ook bekend is bij mijn collega, hoort het beleid voor het bestrijden van terrorisme en dat soort zaken bij de nationale lidstaten en vinden wij dat dat niet onder de bevoegdheid van de Europese Unie valt. Daarnaast zal mijn gewaardeerde collega ook zeker op de hoogte zijn het feit dat er de afgelopen jaren bij Europol enorme fraudes hebben plaatsgevonden, waar we onlangs over hebben gediscussieerd in dit Huis, en dat lijkt me reden genoeg om ook het politiebeleid weer onder de nationale lidstaten te brengen.</p>
      <p sl="nl">(Spreker verklaart zich bereid om op een "blauwe kaart"-vraag overeenkomstig artikel 149, lid 8, van het Reglement te antwoorden).</p>
    </intervention>
    <intervention id="2-293" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mijnheer de Voorzitter, ik heb ook een vraag aan de heer Hartong. Ik zou heel graag willen weten of, op grond van deze kritiek op de EU-financiën, zijn partij, die nu immers ook een toonaangevende rol speelt in het Nederlandse parlement vanwege steun aan de regering, wil dat Nederland, dat ook een nettobetaler is, zijn nettobijdragen vermindert?</p>
    </intervention>
    <intervention id="2-295" speaker_id="103132" name="Lucas HARTONG" is_mep="True" mode="spoken" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="nl">Een heel interessante vraag, en het is ook een discussie die nog veel in dit Huis gevoerd zal worden. De nieuwe regering van Nederland heeft inderdaad ingezet op een verlaging van de afdracht aan de Europese Unie en daar ben ik ontzettend blij mee en dankbaar voor. En wij zullen zeker in de discussie omtrent het meerjarige financiële kader van dit Huis onze imput geven. Dan kunt u ervan overtuigd zijn dat we zeer kritisch zullen staan tegenover verdere verhogingen van de begroting 2011 en de jaren daarna.</p>
    </intervention>
    <intervention id="2-297" speaker_id="96899" name="José Manuel FERNANDES" is_mep="True" mode="spoken" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Mijnheer de Voorzitter, mijnheer de commissaris, mijnheer de voorzitter van de Raad, dames en heren, de begroting 2011 die het Parlement voorstelt is ambitieus, intelligent, streng, realistisch en in overeenstemming met de aangegane verplichtingen. Ik weet heel goed dat deze intelligente ambitie mogelijk is daar de begroting van de Europese Unie nog steeds ongeveer 1 procent van het bruto nationaal inkomen van de EU bedraagt.</p>
      <p sl="pt">Deze begroting laat voorts duidelijk zien dat het noodzakelijk is het vierde meerjarig financieel kader te herzien gezien de geringe marges in de rubrieken, met name de rubrieken 1A, 3B en 4. Ook is duidelijk dat er met spoed een debat moet worden gehouden over de noodzaak van nieuwe eigen middelen voor de communautaire begroting.</p>
      <p sl="pt">De uitvoering van het beleid en de programma’s die de instellingen van de Europese Unie zijn overeengekomen is gegarandeerd. Dat is tegen de wil van de Raad die blindelings en willekeurig wil snijden in zowel de betalings- als de vastleggingskredieten. Die voorgenomen bezuinigingen zijn niet in overeenstemming met de regels voor goed financieel en begrotingsbeheer. Het ergste is dat die voorstellen de uitvoering van initiatieven en investeringen op losse schroeven zetten die een meerwaarde voor de Europese Unie vormen.</p>
      <p sl="pt">Jongerenbeleid, onderwijs en mobiliteit leggen we als prioriteiten vast. Daarmee wil ik de rapporteur feliciteren. De kredieten voor het programma voor een leven lang leren, het Pessoa-programma, het programma voor de mobiliteit van onderzoekers, Erasmus Mundus en het kaderprogramma voor het concurrentievermogen en innovatie hebben we verhoogd. Met betrekking tot de mobiliteit van de werkgelegenheid van jongeren noem ik het proefproject waar ik persoonlijk bij betrokken was: Je eerste EURES-baan .</p>
      <p sl="pt">Ik zou tot slot de doelstelling van het Parlement van uitmuntendheid op wetgevingsgebied willen benadrukken. Dat doel is gekoppeld aan zuinig beleid, wat blijkt uit de 25 miljoen lagere uitgaven in deze begroting in vergelijking met het oorspronkelijke voorstel vóór het overleg met het Bureau.</p>
    </intervention>
    <intervention id="2-299" speaker_id="96918" name="Derek VAUGHAN" is_mep="True" mode="spoken" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, allereerst wil ik de rapporteurs bedanken voor hun inspanningen ten behoeve van de begroting. Iedere begroting is moeilijk, maar door de bezuinigingen in de lidstaten is deze begroting wellicht moeilijker dan normaal.</p>
      <p sl="en">De coalitieregering in het Verenigd Koninkrijk zal morgen meedogenloze bezuinigingen aankondigen van ongeveer 83 miljard pond. Letterlijk iedereen in het Verenigd Koninkrijk zal hierdoor getroffen worden. Wij vinden dat te ondoordacht, te snel en te veel.</p>
      <p sl="en">We weten echter allemaal dat we terughoudend moeten zijn met de EU-uitgaven, en we moeten er dan ook op toezien dat de EU haar geld verstandig besteedt. Ook moeten we ervoor zorgen dat de EU en het Europees Parlement hun plichten kunnen vervullen, en dat we onze prioriteiten kunnen financieren – prioriteiten zoals de structuurfondsen en onderzoek en ontwikkeling, waarvan individuele mensen, gemeenschappen en kleine en middelgrote ondernemingen overal in de EU de vruchten plukken. Dit alles zal ons ook helpen om onze tekorten en schulden te boven te komen. Deze uitgaven moeten niet worden beschouwd als geldverspilling, maar als investeringen in onze toekomst.</p>
      <p sl="en">De lidstaten hopen uit de crisis te komen door te bezuinigen, maar wij geloven dat we een andere strategie kunnen helpen ontwikkelen, een strategie die uitgaat van economische groei als remedie tegen schulden, tekorten en de toenemende werkloosheid. Om deze prioriteiten te financieren hebben we natuurlijk geld nodig. Daarom moeten we oppassen voor onnodige uitgaven en administratieve kosten. Wanneer extra uitgaven gerechtvaardigd zijn, moeten we ze steunen. Laten we niet vergeten dat de huidige extra uitgaven van de EU deels voortvloeien uit besluiten die door de lidstaten zijn gesteund, zoals de Europese Dienst voor extern optreden en de oprichting van drie nieuwe agentschappen voor financieel toezicht.</p>
      <p sl="en">Wanneer uitgaven onnodig zijn, moeten we ons ertegen verzetten. Dit geldt niet alleen voor de algemene begroting, maar ook voor de begroting van het Europees Parlement. De rapporteur heeft al een aantal voorbeelden gegeven van gebieden waarop wij ons hebben ingespannen voor besparingen. Hiermee doel ik onder andere op het vrijmaken van de middelen uit de reserve met betrekking tot de tweede tranche van 1 500 euro per lid per maand voor de medewerkersvergoeding. We moeten weten wat de totale kosten zijn die gemoeid zijn met het aantrekken van extra personeel, voor wij overwegen de reserve vrij te maken, en ik hoop dat de leden deze mening delen.</p>
      <p sl="en">Ik hoop ook dat de leden, wanneer zij morgen gaan stemmen, elk amendement zorgvuldig in overweging zullen nemen om een goede balans te realiseren tussen investeringen en het vervullen van onze taken als Parlement enerzijds, en beheersing van de openbare uitgaven anderzijds. Ik twijfel er niet aan dat elk lid erop zal willen toezien dat de EU waarde toevoegt aan de uitgaven van de lidstaten, en ook toegevoegde waarde levert aan individuele mensen en gemeenschappen.</p>
      <p sl="en">Tot slot spreek ik de hoop uit dat de Raad in de bemiddelingsbijeenkomsten zal inzien dat hij niet alleen naar bezuinigingen moet kijken, maar ook naar investeringen en groei ter bevordering van de werkgelegenheid in de hele EU. Die hebben we nu heel hard nodig.</p>
    </intervention>
    <intervention id="2-301" speaker_id="96683" name="Carl HAGLUND" is_mep="True" mode="spoken" nationality="Finland" birth_date="29-03-1979" birth_place="Esbo" p_group="Group of the Alliance of Liberals and Democrats for Europe" m_state="FI">
      <p sl="sv">Ik wil de rapporteur bedanken die uitstekend werk heeft geleverd. Ik wil ook de voorzitter van de Begrotingscommissie bedanken die de onderhandelingen zeer goed heeft geleid.</p>
      <p sl="sv">Mijn collega's hebben er al op gewezen dat we momenteel economisch harde tijden doormaken. Ik was namens mijn fractie verantwoordelijk voor de zogenaamde overige delen van de begroting. In economisch moeilijke tijden ontstaat dan al vlug een symbolisch debat over de eigen kosten van het Europees Parlement en de stijging ervan. Dat wordt gemakkelijk als populistisch geïnterpreteerd, maar zoals mijn Britse collega al zei, zijn de kosten voor medewerkers en de representatiekosten voor de Voorzitter weliswaar niet buitengewoon hoog in het ruimere perspectief en in de EU-begroting, maar ze hebben een symbolische betekenis. We zouden waarschijnlijk onze eigen kosten onder de loep moeten nemen en ze in economische gespannen tijden niet mogen laten stijgen.</p>
      <p sl="sv">Wat de ontwerpbegroting in het algemeen betreft, wil ik kritiek uiten op de Raad. Ik begrijp dat de Raad in bepaalde delen van de begroting voor dit jaar wilde snoeien. Het is volkomen logisch dat we bijvoorbeeld geen stijging met zes procent willen, maar tezelfdertijd is het niet zeer consequent om te snoeien in onderzoek en ontwikkeling en in innovatie wanneer we het dit voorjaar nog eens zijn geworden over de EU 2020-strategie waarin die gebieden centraal staan. De prioriteiten van de Raad voor de begroting 2011 lijken daarom ietwat onlogisch.</p>
      <p sl="sv">Wat, tot slot, het debat over de eigen middelen betreft, zijn velen van ons in de Fractie Alliantie van Liberalen en Democraten voor Europa bijzonder ingenomen met dat debat. Dat debat is nodig. Momenteel houden we een wedstrijd armworstelen met de financiering van de begroting als inzet, en dat is niet bijzonder constructief. Het is goed dat we nu over andere modellen kunnen praten om de toekomstige EU-begroting veilig te stellen.</p>
    </intervention>
    <intervention id="2-303" speaker_id="96750" name="François ALFONSI" is_mep="True" mode="spoken" nationality="France" birth_date="14-09-1953" birth_place="Ajaccio" m_state="FR">
      <p sl="fr">Mijnheer de Voorzitter, deze begroting voor 2011 is de eerste begroting die wordt opgesteld volgens de nieuwe bepalingen van het Verdrag van Lissabon. Onze rapporteurs hebben uitstekend werk verricht voor de Europese instellingen, en ik spreek daarvoor mijn dank uit. Ons Parlement heeft de druk van bezuinigingen ten koste van onze prioriteiten weten te weerstaan, met name op het gebied van duurzame ontwikkeling. Wij zijn verheugd over een aantal amendementen die zijn goedgekeurd.</p>
      <p sl="fr">Zo ben ik als afgevaardigde uit Corsica blij dat de Europese kredieten voortaan ook beschikbaar zijn voor bedreigde talen in Europa, ongeacht hun status in de desbetreffende lidstaat. Wij vinden ook dat met deze begroting van de Unie discussies worden aangezwengeld die van fundamenteel belang zijn voor de toekomst van Europa. De stemming vóór de begroting 2011 vormt voor ons een eerste stap. Dit is nog maar het begin van het werk van het Parlement.</p>
      <p sl="fr">Ten eerste moeten we onze nieuwe bevoegdheden concrete invulling geven. De Commissie en staatshoofden hebben in dit verband interessante signalen ontvangen, vooral met betrekking tot het project ITER.</p>
      <p sl="fr">Ten tweede moeten wij een debat tot stand brengen, en daarmee zorgen voor een evenwichtige machtsverhouding, over verhoging van onze middelen binnen het volgende meerjarig financieel kader 2014-2020. De Unie moet over eigen middelen komen te beschikken, bijvoorbeeld middels belasting op financiële transacties of de invoering van een Europese energieheffing.</p>
      <p sl="fr">Met deze begroting 2011 is dus expliciet het startschot gegeven voor debatten, ook al zijn deze er slechts symbolisch in opgenomen. Met deze begroting heeft het Parlement zijn nieuwe verantwoordelijkheden kunnen peilen en het maakt zich nu op voor debatten die de toekomst van de Unie gaan bepalen.</p>
    </intervention>
    <intervention id="2-305" speaker_id="96878" name="Lajos BOKROS" is_mep="True" mode="spoken" nationality="Hungary" birth_date="26-06-1954" birth_place="Budapest" p_group="European Conservatives and Reformists Group" m_state="HU">
      <p sl="en">Mijnheer de Voorzitter, de EU-begroting 2011 is de eerste die tot stand komt onder het Verdrag van Lissabon, maar het is niet de eerste begroting in dit tijdperk van soberheid. De mondiale financiële crisis heeft de diepgewortelde, structurele mankementen van het Europese ontwikkelingsmodel, dat gestoeld is op hoge belastingen, een vergaande financiële herverdeling, inflexibele arbeidsmarkten en onnodig uitgebreide bijstandsregelingen, aan het licht gebracht. Het is tijd om het financieel bestel opnieuw te overdenken en te herstructureren, op zowel nationaal als Europees niveau.</p>
      <p sl="en">De EU-begroting 2011 vertoont wel enige tekenen van soberheid, maar gaat niet ver genoeg qua structurele veranderingen. Dit heeft ermee te maken dat veel mensen denken dat kwantiteit gelijkstaat aan kwaliteit, in die zin dat meer geld uitgeven automatisch beter is voor de Europese economie en samenleving. Bovendien eisen zij meer financiële middelen omdat het Verdrag van Lissabon en de EU 2020-strategie nieuwe taken hebben opgelegd aan de Gemeenschap.</p>
      <p sl="en">Maar aan deze gedachtegang ligt een fundamentele misvatting ten grondslag. Vergeleken met nationale begrotingen is de EU-begroting maar klein – en terecht. De EU-begroting hoeft niet te groeien om functioneel te zijn. Veel hangt af van de structuur van de begroting en de effectiviteit van het bestedingsbeleid. Een scherpe focus op innovatie, onderzoek en ontwikkeling, hoger onderwijs, bepaalde aspecten van energietransport, landbouw en plattelandsontwikkeling volstaat. Onze begroting is niet te vergelijken met nationale begrotingen, die weinig discretionaire uitgaven bevatten. Europa doet daar juist heel veel aan. De EU-begroting moet worden beschouwd als een investeringbegroting, niet als een lopende begroting. Zij moet uitsluitend zijn gericht op investeringen in de gemeenschappelijke toekomst van Europa.</p>
      <p sl="en">Onze fractie is dan ook stellig van mening dat de EU-begroting niet hoeft te groeien. Zij zal nooit de nationale begrotingen vervangen, die de nationale soevereiniteit vertegenwoordigen. Een EU-brede belasting is niet nodig. Belastingen op EU-niveau zouden de nationale belastingen niet vervangen, maar daar onvermijdelijk nog bovenop komen, waardoor de fiscale nadelen van Europa ten opzichte van de rest van de wereld alleen nog maar groter zullen worden.</p>
      <p sl="en">De ECR-Fractie is ook tegen de uitgifte van obligaties. Obligaties impliceren schuld en leiden tot tekorten, die weer leiden tot schuld. We hebben al genoeg schuld op nationaal niveau, en zelfs nog meer ongefinancierde verplichtingen. We hebben geen behoefte aan nog meer schulden, die de toekomst van de Europese jeugd zullen verwoesten en de dreigende teloorgang van Europa onomkeerbaar zullen maken. De ECR-Fractie onderschrijft de prioriteiten van de begroting 2011 zoals voorgesteld door de rapporteur – jeugd, onderwijs en mobiliteit – maar, als we deze doelstellingen serieus nemen moeten we ons ook realiseren dat jonge mensen in deze tijd van demografische krimp absoluut niet zitten te wachten op een hogere fiscale last, maar wel op meer solidariteit en investeringen in onze gezamenlijke toekomst.</p>
    </intervention>
    <intervention id="2-307" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Mijnheer de Voorzitter, mijnheer de commissaris, deze begroting is net als de voorgaande bepaald door een zeer mager meerjarig financieel kader dat in de praktijk elke vorm van economische en sociale cohesie onmogelijk maakt. Daarom is een urgente tussentijdse herziening van dit financieel kader noodzakelijk, zoals een aantal sprekers al hebben gezegd. Maar eens te meer blijft de ontwerpbegroting achter bij het bedrag dat was overeengekomen in het meerjarig financieel kader. Terwijl de crisis, de werkloosheid en de levensomstandigheden van miljoenen mensen verslechteren, hebben we nu allemaal weer eens gemerkt wat voor sommigen de werkelijke betekenis is van de overal rondgebazuinde Europese solidariteit.</p>
      <p sl="pt">Of de begroting is een instrument voor solidariteit, terugdringing van ongelijkheid, economische en sociale cohesie, werkgelegenheid en sociale vooruitgang, en dient daarmee de belangen van de arbeiders en het volk of de begroting is een instrument voor ongelijkheid, neoliberale vooruitgang, onzekere dienstverbanden, werkloosheid, buitenlandse inmenging en oorlog, en is daarmee een belediging van de belangen van de arbeiders en het volk.</p>
      <p sl="pt">Dat is ook de boodschap waarvan de groeiende strijd in heel Europa doortrokken is. De geringe omvang van deze begroting brengt al direct de herverdelende functie van de begroting in gevaar, maakt de begroting minder rechtvaardig en accentueert de schadelijke effecten van het beleid van de Europese Unie.</p>
      <p sl="pt">Daarom willen wij laten weten dat er een alternatief voor deze begroting bestaat. Dat alternatief is niet alleen mogelijk maar ook steeds noodzakelijker. In dat verband hebben we onder meer voorgesteld een Europees programma voor werkgelegenheid en duurzame ontwikkeling te maken ten bedrage van 1 procent van het bruto binnenlands product van de Europese Unie. Het programma moet aangevuld worden met eigen middelen van de lidstaten en gericht zijn op reële convergentie, het bevorderen van de potentiële mogelijkheden van elke lidstaat, het duurzaam gebruik van de hulpbronnen van de lidstaten, het inzetten op de productie en het scheppen van banen met rechten.</p>
    </intervention>
    <intervention id="2-309" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Voorzitter, de economische crisis noopt tot bezuinigingen, zoals zo duidelijk merkbaar is in de begrotingen van de lidstaten. Het Europees Parlement kiest daarentegen voor verhoging van de begroting van de Europese Unie in 2011. Dat de rapporteurs op hoog politiek niveau nog wordt verweten dat ze te lage bedragen voorstellen, is onverantwoord.</p>
      <p sl="nl">Daarnaast uit het Europees Parlement de wens tot een meer zelfstandige vergaring van eigen financiële middelen voor de Europese Unie. Het principe dat lidstaten de Europese Unie financieren, ligt daarmee onder vuur. De Sociaal-democraten stellen een belasting op financiële transacties voor, waarvan de opbrengst naar de EU-begroting zou gaan. Een Europese belasting is echter ongewenst. Indien er een belasting komt voor banken, moet de opbrengst daarvan ten goede komen aan de aflossing van de hoge staatsschuld van de lidstaten. Zij hebben immers grote bedragen moeten uitgeven om banken te redden.</p>
    </intervention>
    <intervention id="2-311" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Mevrouw de Voorzitter, dames en heren, de EU-begroting voor 2011 wordt een uitdaging voor ons allemaal: het Parlement, de Raad en de Commissie. Sinds de inwerkingtreding van het Verdrag van Lissabon heeft het Europees Parlement meer verantwoordelijkheid en meer wetgevende werkzaamheden gekregen. Om te beginnen wil ik erop wijzen dat de EU-begroting momenteel iets meer dan 1 procent van het bni bedraagt.</p>
      <p sl="de">Ik wil er drie punten uitlichten.</p>
      <p sl="de">Ten eerste staan in de EU-begroting 2011 prioriteiten die meer aandacht moeten krijgen vanwege de economische problemen in heel Europa, na de structurele crisis van de afgelopen jaren. Vooral het terugdringen van het huidige werkloosheidsniveau in Europa moet in het middelpunt van onze inspanningen blijven staan, bijvoorbeeld door investeringen op het gebied van economie, industrie, toerisme en energie- en milieubeleid, en door het veiligstellen van bestaande banen en het scheppen van nieuwe. Ik denk hier met name aan de prioriteiten jeugd, onderwijs en mobiliteit. We moeten onze aandacht vestigen op programma’s als levenslang leren en Jeugd in actie. Ze ondersteunen de EU-strategie voor economisch herstel en de EU 2020-strategie. Met beter onderwijs – vooral op kwalificaties gericht onderwijs – krijgen jonge mensen veel betere mogelijkheden op de arbeidsmarkt. Erasmus maakt niet alleen taalverwerving mogelijk, maar ook mobiliteit – wat essentieel is in een tijdperk van globalisering. Wat betreft mobiliteit wordt van jonge mensen echter ook verantwoordelijkheid gevraagd, en deze programma’s zouden veel meer gebruikt moeten worden.</p>
      <p sl="de">Ten tweede moet de hoofddoelstelling van het gemeenschappelijk landbouwbeleid blijven liggen in het behoud van marktstabiliteit en voedselveiligheid.</p>
      <p sl="de">Last but not least is mijn derde punt dat geld schaars is in deze moeilijke economische tijden. Zoals ik al vele malen eerder heb gezegd, moeten we de bureaucratie op alle mogelijke terreinen efficiënter maken, en we moeten synergetische effecten vinden met de lidstaten en deze gebruiken.</p>
    </intervention>
    <intervention id="2-313" speaker_id="1204" name="Alain LAMASSOURE" is_mep="True" mode="spoken" nationality="France" birth_date="10-02-1944" birth_place="Pau" p_group="Group of the European People's Party (Christian Democrats)" m_state="FR">
      <p sl="fr">Mevrouw de Voorzitter, heren ministers, mijnheer de commissaris, met de goedkeuring van deze amendementen op de ontwerpbegroting 2011 heeft de Begrotingscommissie haar verantwoordelijkheid willen tonen. Mijnheer de minister, wij begrijpen het standpunt van de regeringen.</p>
      <p sl="fr">In ieder land worden moedige en impopulaire maatregelen ten uitvoer gelegd om de ondraaglijke tekorten terug te dringen. Het Europees Parlement heeft zich achter deze maatregelen geschaard. Tegen een dergelijke achtergrond kunnen wij de lidstaten niet vragen om verhoging van hun belastingen of hun schuldenlast voor de financiering van een aanzienlijke verhoging van de Europese begroting.</p>
      <p sl="fr">Voor het eerst in twintig jaar zal het Europees Parlement dan ook niet stemmen over amendementen die de plafonds van de huidige financiële vooruitzichten overschrijden. Waar de Raad is uitgekomen op een symbolische verhoging van 0,2 procent van de vastleggingskredieten, stelt de Begrotingscommissie 0,8 procent in huidige euro voor, wat neerkomt op een volumeverlaging. En wat de betalingen betreft, mijnheer de minister, zal het Europees Parlement zijn oor te luisteren leggen bij de Raad, wiens duidelijke boodschap is overgekomen.</p>
      <p sl="fr">Daartegenover verwacht het Europees Parlement eenzelfde verantwoordelijkheidszin van de Raad. Sinds het Verdrag van Lissabon beschikt de Unie over nieuwe of versterkte bevoegdheden: een gemeenschappelijk energiebeleid, een gemeenschappelijk buitenlands en veiligheidsbeleid, een gemeenschappelijk immigratiebeleid, een gemeenschappelijk ruimtevaartbeleid en dergelijke. Zou het verantwoordelijk zijn om de burgers te doen geloven dat al dit beleid ten uitvoer zal worden gelegd zonder er vóór de tweede helft van het huidige decennium ook maar een euro aan te besteden? Het ambitieuze EU 2020-programma is in juli met algemene stemmen goedgekeurd door de Europese Raad. Zou het verantwoordelijk zijn om zes maanden later weer bijeen te komen zonder een flauw idee te hebben van de manier waarop het zal worden gefinancierd? Wij stellen vast dat financiering van de Europese begroting middels heffingen op de nationale begrotingen tot een politieke en financiële impasse heeft geleid. Zou het verantwoordelijk zijn om de verdere ontwikkeling van dit systeem te weigeren?</p>
      <p sl="fr">Voor ons moet de onderhandeling over de begroting 2011, de eerste begroting die tot stand komt volgens het Verdrag van Lissabon, ook gepaard gaan met een politiek akkoord om de toekomstige financiering van EU-beleid te waarborgen. Er moet een akkoord zijn over de herziening van de financiële vooruitzichten die met ingang van 2012 zullen gelden, ter aanvulling van de financiering van reeds gestarte projecten, zoals ITER of Galileo, en voor het beschikbaar stellen van middelen voor de nieuwe bevoegdheden op grond van het Verdrag van Lissabon en de prioriteiten voor EU 2020, en er moet een akkoord zijn over de opening van de discussie over de hervorming van eigen middelen. Het Parlement heeft hier drie jaar geleden al om gevraagd. Wij zijn blij dat de Commissie een aantal van de mogelijke opties voorzichtig op tafel begint te leggen.</p>
      <p sl="fr">Onze drie instellingen moeten hier samen aan werken en de nationale parlementen daarbij betrekken. Er moet overeenstemming worden bereikt over de procedure en de termijnen, in het kader van dit algemene akkoord waaraan wij net zoals de Raad zo veel belang hechten.</p>
    </intervention>
    <intervention id="2-315" speaker_id="96807" name="Ivailo KALFIN" is_mep="True" mode="spoken" nationality="Bulgaria" birth_date="30-05-1964" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Zoals mijn collega’s reeds gezegd hebben, wordt de EU-begroting 2011 aan de hand van een nieuwe procedure goedgekeurd, waarmee het Europees Parlement en de Raad tot een consensus moeten komen. Het Europees Parlement erkent dit bijzondere punt ten volle.</p>
      <p sl="bg">Tijdens de discussies in de Begrotingscommissie hebben wij een zeer verantwoordelijke houding aangenomen en hebben we niet gedaan wat voor elk individueel lid van het elk parlement de normaalste zaak is om te doen, namelijk om meer financiële middelen vragen, omdat we dan in botsing zouden komen met de vertegenwoordigers van de uitvoerende macht.</p>
      <p sl="bg">In tegendeel, wij hebben erkend dat in het klimaat van economische recessie, waarin de nationale begrotingen continu onder druk van bezuinigingen staan, de begroting van de Europese Unie een voorbeeld moet zijn. De oproep van de lidstaten, die een weerspiegeling is van die van de Europese burgers, is dat men geen kans voorbij laat gaan om voorzichtigheid te betrachten en de overheidsmiddelen doelmatiger te besteden.</p>
      <p sl="bg">Wij hebben geen kans voorbij laten gaan om de doelmatigheid te vergroten. De uitkomst hiervan is datgene wat wij hebben voorgesteld. Voor de allereerste keer heeft het Europees Parlement zich meteen vanaf het begin van het begrotingsdebat zo verantwoordelijk opgesteld. Tegelijkertijd verwacht ik dat de Raad zijn standpunten ook nog eens zal bekijken.</p>
      <p sl="bg">We moeten niet vergeten dat er grenzen zijn aan een grotere doelmatigheid. Een verlaging van de financiële middelen betekent een verlaging van de politieke ambities. Wat voor soort signaal geeft de Raad door in paragraaf 1a een drastische verlaging van de financiële middelen voor te stellen? Dit zijn de financiële middelen die specifiek bedoeld zijn voor innovatie en slimme groei, en die tevens de grondslag bieden voor alle nationale programma’s om uit de recessie te komen en voor de EU 2020-strategie.</p>
      <p sl="bg">Hoe kunnen deze doelstellingen worden bereikt terwijl de begroting wordt verminderd? Dit betekent in praktische termen dat we een aantal prioriteiten van Europa verwerpen. Wanneer zijn we eerlijk ten opzichte van de Europese burgers? Wanneer de Raad officieel nieuwe beleidsmaatregelen aankondigt, Europese instellingen nieuwe functies toekent of wanneer men het er niet met elkaar over eens wordt dat de financiële middelen verminderd moeten worden?</p>
      <p sl="bg">De Europese begroting is de afgelopen jaren een steeds kleiner deel van de economie van de EU gaan uitmaken. Tegelijkertijd is het aantal functies dat de Europese Unie bekleedt toegenomen. Daaruit blijkt dus dat de begroting een essentieel instrument is om bepaalde politieke doelstellingen te bereiken. Zij is geen doel op zich. De Europese begroting geeft de belastingbetaler toegevoegde waarde. Er wordt veel meer mee bereikt dan met dezelfde financiële middelen bereikt kan worden als zij door de 27 lidstaten afzonderlijk worden uitgegeven.</p>
      <p sl="bg">Er kan geen rechtstreeks verband worden gelegd tussen de Europese begroting en de nationale begrotingen. De huidige vermindering van de uitgaven in de nationale begrotingen is een gevolg van het feit dat deze uitgaven verleden jaar zijn verhoogd. Dat is niet gebeurd met de Europese begroting, die veel stabieler is.</p>
    </intervention>
    <intervention id="2-317" speaker_id="28246" name="Alexander Nuno PICKART ALVARO" is_mep="True" mode="spoken" nationality="Germany" birth_date="26-05-1975" birth_place="Bonn-Bad Godesberg" p_group="Group of the Alliance of Liberals and Democrats for Europe" m_state="DE">
      <p sl="de">Mevrouw de Voorzitter, ik zou in het bijzonder de twee rapporteurs willen bedanken. Zoals veel collega’s al hebben gezegd, lijkt het erop dat wij de vergelijking “meer geld is gelijk aan beter beleid” hanteren. Ik geloof dat precies het tegenovergestelde het geval is, namelijk dat beter beleid meer geld rechtvaardigt. Het moet zo zijn dat het geld dat we beschikbaar stellen, efficiënt wordt uitgegeven. Als we dat als een essentieel criterium beschouwen, samen met de bijbehorende controles, zal dat ook tot succes leiden. Het heeft voor ons geen zin om heilige koeien als de landbouwbegroting en het structuur- en cohesiebeleid te financieren als we ze niet tegelijkertijd hervormen en moderniseren. Veel collega’s hebben gezegd – en ik ben het helemaal met hen eens – dat we ons moeten richten op de terreinen onderzoek en ontwikkeling, hernieuwbare energieën, energieveiligheid en onderwijsmobiliteit.</p>
      <p sl="de">Wat betreft het onderwerp discipline wil ik graag nog ingaan op het akkoord van Deauville, omdat discipline iets is dat we ook moeten verwachten van de lidstaten. Het persbureau AFP citeert een Franse vertegenwoordiger: “Er zijn ayatollahs in Duitsland die een harde, Pruisische lijn voorstaan in dit soort zaken”, zei hij met het oog op de onbuigzame houding van de Duitse regering. Persoonlijk betwijfel ik of de Franse vertegenwoordiger van Europa gelooft dat savoir-vivre betekent dat geld dat we niet hebben, met handenvol moet worden uitgegeven en dat toekomstige generaties moeten betalen voor schulden die vandaag worden gemaakt. Ik kan me niet voorstellen dat dit is wat de lidstaten willen, en het is dus de hoogste tijd dat we dit demonstreren in de betreffende begrotingsonderhandelingen door de discipline op te brengen die we in mei hebben gevraagd en laten zien.</p>
    </intervention>
    <intervention id="2-319" speaker_id="1419" name="James ELLES" is_mep="True" mode="spoken" nationality="United Kingdom" birth_date="03-09-1949" birth_place="London" p_group="European Conservatives and Reformists Group" m_state="GB">
      <p sl="en">Mevrouw de Voorzitter, ik wil mijn felicitaties overbrengen aan de rapporteurs, die zich in uiterst moeilijke financiële omstandigheden van hun taak hebben moeten kwijten, zoals wij vanmiddag ook in het debat hebben gehoord.</p>
      <p sl="en">Nu de Britse regering zich genoodzaakt ziet de meest verreikende bezuinigingen in dertig jaar voor te stellen roepen wij, de conservatieven, op tot bevriezing van de Europese uitgaven. Wij vinden dat de begroting van de Europese Unie moet worden aangewend om een reële bijdrage te leveren aan economische groei nu, en economisch herstel in de toekomst, aan stabiliteit in de EU en in de rest van de wereld, aan de bestrijding van armoede in de wereld en aan de gezamenlijke strijd tegen de klimaatverandering.</p>
      <p sl="en">Verder hebben wij amendementen op de begotingsresolutie ingediend waarin wij om meer informatie vragen op drie specifieke gebieden: bijvoorbeeld over de kosten van de externe bureaus van het Parlement in de lidstaten, over de ophef omtrent de financiering van niet-gouvernementele organisaties, waarover wij graag nadere informatie willen van de Europese Commissie, en tot slot over de riante pensioenregelingen waarin het statuut van de ambtenaren voorziet, ook voor commissarissen die met pensioen gaan. Dit zijn allemaal zaken waarover wij in de komende maanden opheldering willen.</p>
      <p sl="en">Over de meer algemene visie heeft de Europese Commissie vanmiddag een perscommuniqué uitgebracht.</p>
      <p sl="en">Ten eerste geeft het in onze ogen geen pas om nu, temidden van de ergste financiële crisis van de afgelopen zeventig jaar, te beginnen over meer eigen middelen.</p>
      <p sl="en">Ten tweede is het, mijnheer de commissaris, waar dat we meer flexibiliteit nodig hebben en dat er meer moet worden gestuurd op resultaten en investeringen. Maar hoe rijmt u dit met een pleidooi voor financiële vooruitzichten voor tien jaar wanneer we zien dat de resultaten van een tussentijdse evaluatie totaal vruchteloos zijn in dit soort van gedachteoefening? We kunnen cijfers niet tien jaar van tevoren vastleggen als we niet eens weten hoe de Europese economie er over twee jaar uit zal zien.</p>
      <p sl="en">Tot slot nog een punt over mijn eigen land. Onze nettobijdrage gaat de komende twee jaar met zestig procent omhoog, maar in het GLB hebben we geen dienovereenkomstige verandering gezien. Waarom zou dat dit jaar anders zijn? We zouden een nettoplafond voor onze bijdrage moeten voorstellen totdat we een eerlijk systeem hebben gevonden voor de EU-begroting.</p>
    </intervention>
    <intervention id="2-321" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">Mevrouw de Voorzitter, wij weten dat de begroting van de Europese Unie het instrument bij uitstek is om beleidsoriëntaties en –prioriteiten te verwezenlijken. Wij weten eveneens dat de kenmerken van de begroting in feite al bij voorbaat vastliggen omdat er een financieel kader 2007-2013 is. Politiek gezien is dit dus een onbuigzaam instrument. Één ding begrijpen wij echter niet, en neemt u mij niet kwalijk dat ik dit zo zeg: we zitten midden in een enorme economische crisis waarvan gezinnen en werknemers, mkb´s en jongeren het slachtoffer zijn, maar in alle voorstellen die worden gedaan door zowel de Commissie als de Raad komen enkel stimulansen voor ten behoeve van het bedrijfsleven en de particuliere sector. Dat is absurd. Zijn de acute verschijnselen van werkloosheid, armoedetoename en deeltijdbanen van de afgelopen jaren niet juist veroorzaakt door het dogmatisch vasthouden aan de zogenaamde vrije markt en de zogenaamde ambitieuze strategie van Lissabon? Waar hebben de aandrang op bewapeningen en de militaire benadering van de internationale betrekkingen – die ook met de voorgestelde begroting wordt voortgezet – toe geleid? Waarom worden er geen moedige voorstellen gedaan voor maatschappelijke veranderingen als het huidig model is mislukt?</p>
      <p sl="el">Tot slot wil ik de aandacht vestigen op het probleem van de mensen die tijdens de Cyprische tragedie zijn verdwenen ten gevolge van niet alleen de Turkse invasie maar ook de problemen die tussen de twee gemeenschappen op het eiland bestonden gedurende de periode 1963-1967. Het verheugt ons dat het Europees Parlement opnieuw drie miljoen euro heeft uitgetrokken voor de commissie die op Cyprus zoekt naar de vermisten. Dat is een aangelegenheid die zowel onze Turks-Cyprische medeburgers als de Grieks-Cyprioten aangaat. Ik moet echter wel nadrukkelijk wijzen op de noodzaak dat Turkije toestaat dat het lot van de vermisten volledig wordt opgehelderd, dat het zich daar stelselmatig voor inzet en alle als militair geheim geclassificeerde inlichtingen vrijgeeft.</p>
    </intervention>
    <intervention id="2-323" speaker_id="1956" name="Frank VANHECKE" is_mep="True" mode="spoken" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="nl">Voorzitter, ik vertegenwoordig in dit Parlement het volk dat proportioneel en netto het meeste belastinggeld afdraagt aan de Europese Unie. Elke Vlaming betaalt per jaar netto zo'n 290 euro om de werking van de Europese instellingen veilig te stellen. Wij Vlamingen zijn de kampioenen Europese belastingbetalers.</p>
      <p sl="nl">Het is voor mij in het bijzonder dan ook onaanvaardbaar dat dit voorliggende verslag al in de eerste paragrafen een belerend vingertje opheft naar mensen die vragen durven te stellen - terechte vragen - over de grootte van de afdracht van de Europese Unie en over het nut van veel bestedingen van de Europese Unie. Het is allesbehalve zeker dat het Europese niveau efficiënter belastinggeld besteedt dan niveaus die dichter bij de belastingbetaler staan. Integendeel.</p>
      <p sl="nl">Ook de wijze waarop de reusachtige administratieve EU-kolos nog wordt uitgebreid is voor mij onaanvaardbaar. Zeker nu in al die Europese instellingen prinselijke lonen en vergoedingen worden betaald. En dan spreek ik nog niet over de Europese subsidiestromen. Een miljard euro per jaar voor de NGO's bijvoorbeeld, waar nauwelijks efficiëntiecriteria gelden.</p>
      <p sl="nl">Alle Europese lidstaten staan voor enorme begrotingsinspanningen en besparingen. Van de Europese Unie zouden wij een veel grotere inspanning mogen verwachten, maar blijkbaar achten wij ons boven het plebs verheven. Een zoveelste gemiste kans voor het Parlement en voor de Europese Unie.</p>
    </intervention>
    <intervention id="2-325" speaker_id="1037" name="Reimer BÖGE" is_mep="True" mode="spoken" nationality="Germany" birth_date="18-12-1951" birth_place="Hasenmoor" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, met betrekking tot de uitspraken van de heer Vanhecke kom ik in de verleiding te zeggen dat dit wel een heel lage verzekeringspremie is voor de Vlaamse EU-burgers. De EU staat immers garant voor vrede, vrijheid, welvaart en hopelijk ook voor respect en tolerantie voor iedereen in de Europese Unie.</p>
      <p sl="de">We discussiëren over de begroting 2011 in een periode waarin overheidsbegrotingen worden geconsolideerd. Hoewel de structuur van de Europese begroting natuurlijk helemaal niet te vergelijken is met die van de nationale begrotingen, moeten ook wij terughoudend zijn, en we moeten desondanks praten over richtingen voor de toekomst. Hier ligt inderdaad de spagaat. De weigering van de Commissie en de Raad om een review en herziening uit te voeren, zou de facto leiden tot een verlate inwerkingtreding van de begrotingsaspecten van het Verdrag van Lissabon. In een tijd van globalisering, waarin het gaat om de economische en politieke overleving van de Europese Unie, is dit geen adequaat antwoord op vraagstukken die belangrijk zijn voor de toekomst. Tijdens de bemiddeling zullen we hopelijk eindelijk de gelegenheid krijgen om zinnig en gelijkwaardig te praten over toegevoegde waarde en subsidiariteit, over positieve en negatieve prioriteiten en tegelijkertijd over de dringende politieke vereisten.</p>
      <p sl="de">Tegelijkertijd moeten we ook discussiëren over aanpassing van het Interinstitutioneel Akkoord over de begroting (IIA). We moeten een procedure afspreken over hoe we in de toekomst samen willen discussiëren en besluiten nemen over het meerjarig financieel kader. We hebben meer flexibiliteit nodig op basis van de punten 21 en 23 van het IIA. En – mijn verontschuldigingen, Commissie – als in uw document staat dat gebruikmaking van de EU-begroting voor het stabiliteitsmechanisme een innovatief gebruik van de EU-begroting vormt, zou ik willen zeggen dat dit in principe een omzeiling van het Parlement betekent. Dat is iets waar we ook aan zullen moeten werken.</p>
      <p sl="de">Ik heb een laatste en zeer belangrijke opmerking aan het adres van de Raad. U klaagt dat we geschrapt hebben bij ITER. Wij willen echter een betrouwbare, meerjarige oplossing voor ITER, maar u zou niet moeten klagen over huidige bezuinigingen zolang de managementstructuren van ITER slecht zijn. Dit moet eerst worden opgelost en dan zullen we een redelijke oplossing vinden, maar niet een die in kleine porties wordt opgedeeld en dan over drie jaar verdeeld.</p>
    </intervention>
    <intervention id="2-327" speaker_id="96991" name="Eider GARDIAZABAL RUBIAL" is_mep="True" mode="spoken" nationality="Spain" birth_date="12-07-1975" birth_place="Bilbao" m_state="ES">
      <p sl="es">Mevrouw de Voorzitter, we zetten nieuwe beleidsvormen op, we gaan nieuwe uitdagingen aan, we doen beloftes aan derde landen, maar als puntje bij paaltje komt willen we niet meer geld op tafel leggen.</p>
      <p sl="es">Het lijkt wel of de Raad en de Commissie als motto hebben gekozen “tegemoet komen aan nieuwe prioriteiten, vorige prioriteiten wegbezuinigen”. Met die houding zijn wij het niet eens. Verder denk ik dat hiervoor maar twee verklaringen zijn: of er is een gebrek aan verantwoordelijkheid voor recent genomen beslissingen, of je zou denken dat er een gevoel heerst van een min of meer verhulde anti-Europese gezindheid.</p>
      <p sl="es">Aan degenen die tot de eerste groep behoren, zou ik willen zeggen dat wanneer je een belofte doet je die ook moet waarmaken. Daarom kunnen wij er niet mee instemmen dat in de meest recente behoefte voor 100 procent voorzien wordt terwijl we voorbij gaan aan de behoeftes die ogenschijnlijk minder actueel zijn.</p>
      <p sl="es">Degenen die er enkel op uit zijn te bezuinigen op de begroting van de Europese Unie zou ik willen vragen zich twee maal te bedenken. Ik weet wel dat sommigen dat doen omdat ze niet geloven in de Europese integratie. Sommige mensen voelen – zoals we hier in deze vergaderzaal helaas gezien hebben – inderdaad niets voor het idee om gezamenlijk wat dan ook op te bouwen. Zij werken liever voor zichzelf, zonder zich te bekommeren om de buren. Voorlopig zijn zij echter in de minderheid.</p>
      <p sl="es">In elk geval zullen wij in het bemiddelingscomité een beslissing moeten nemen, en op essentiële punten zijn wij het met elkaar eens. Ook wij willen de internationale thermonucleaire experimentele reactor, ITER, financieren, maar de vraag is alleen: hoe? Financieren we nieuwe prioriteiten door de vorige weg te bezuinigen, zoals de Raad en de Commissie willen, of doen we het echt goed?</p>
      <p sl="es">Wij waren het eens geworden en hadden 1 800 miljoen euro gevonden voor het Europees economisch herstelplan. Waarom moeten we dan nu gaan snijden in het kaderprogramma voor onderzoek om ITER te financieren? We moeten wel consequent zijn.</p>
      <p sl="es">We kunnen niet met veel tamtam een EU 2020-strategie aankondigen, die gericht is op duurzame groei vanuit economisch, sociaal en milieuoogpunt en die moet bereiken wat de Strategie van Lissabon niet bereikt heeft, om daarna meteen te gaan snijden in bijvoorbeeld onderzoekskosten om weer andere onderzoekskosten te financieren. Dat wordt gerechtvaardigd met de woorden dat we leven in tijden van bezuinigingen.</p>
      <p sl="es">Er wordt toch immers ieder jaar bezuinigd op de begroting, en het huidige financiële kader is immers opgesteld in 2005 toen we in economische hoogtijdagen verkeerden! Daarom zitten we hier nu te kibbelen over een paar honderd miljoen euro: vanwege hun gebrek aan ambitie in 2005, en omdat we nu in een crisis zitten.</p>
      <p sl="es">Ze moeten niet aankomen met het argument dat de schatkist van de lidstaten failliet zal gaan door de inspanningen waarvoor wij pleiten. Ik wil er alleen op wijzen dat het gaat om een begrotingsinspanning die overeenkomt met 0,003 procent van het bruto nationaal product van de Unie. Dat lijkt mij vrij aanvaardbaar.</p>
    </intervention>
    <intervention id="2-329" speaker_id="96685" name="Riikka PAKARINEN" is_mep="True" mode="spoken" nationality="Finland" birth_date="24-08-1981" birth_place="Varkaus" p_group="Group of the Alliance of Liberals and Democrats for Europe" m_state="FI">
      <p sl="fi">Mevrouw de Voorzitter, mijnheer de commissaris, tijdens de voorbereidingen op deze begroting hebben wij van verschillende kanten gehoord dat de Europese Unie gezien de huidige economische maalstroom haar broekriem moet aanhalen. Wij kunnen ons echter niet tevredenstellen met een recessiebegroting, waarin wij moeten snijden in onze gemeenschappelijke en mogelijk ook internationale verplichtingen.</p>
      <p sl="fi">Een zeer zorgwekkend aspect van de bezuinigingen van de Raad is dat die onder meer zijn gericht op onderzoek en ontwikkeling, zoals al eerder is gezegd. De wens van de lidstaten om economische groei en minder overheidsschuld te creëren, staat ons niet toe onze prioriteiten te grabbel te gooien. Terwijl de storm voortraast, moeten wij meer dan ooit naar de toekomst kijken. Dat is bijvoorbeeld in mijn eigen land, Finland, een succesvol recept gebleken.</p>
      <p sl="fi">In de doelstellingen van Lissabon werd al het percentage van 3 procent van het bbp als streefcijfer voor onderzoek en ontwikkeling genoemd. Momenteel ligt dat percentage op ongeveer 1,9 procent in de Europese Unie als geheel. Een toename met 1 procentpunt zal naar schatting maar liefst enkele miljoenen banen opleveren. Wij hebben dus een goede reden om dit zeer belangrijke en ambitieuze doel na te streven.</p>
      <p sl="fi">De begroting 2011, die morgen in stemming wordt gebracht, toont naar mijn mening aan dat de Begrotingscommissie het belangrijk vindt dat wij in de toekomst ook via de regio’s groei proberen te creëren. Daarom zijn de bezuinigingen van de Raad op regionale ontwikkeling volkomen onhoudbaar. Ik hoop dat ook de Raad het belang van het regionaal beleid en de nauwe relatie ervan met de EU 2020-strategie inziet.</p>
    </intervention>
    <intervention id="2-331" speaker_id="23695" name="Hynek FAJMON" is_mep="True" mode="spoken" nationality="Czechia" birth_date="17-05-1968" birth_place="Nymburk" p_group="European Conservatives and Reformists Group" m_state="CZ">
      <p sl="cs">Ik heb drie opmerkingen bij het ontwerp van algemene begroting voor volgend jaar. Naar mijn mening dienen we ons sterk te maken voor de volgende werkwijze: allereerst dient het Europees Parlement oog te krijgen voor de werkelijke economische situatie in de lidstaten, en beseffen dat er in het leeuwendeel van de Europese lidstaten ofwel sprake is van economische teruggang, ofwel van economische stagnatie en dat slechts in een klein aantal lidstaten de economie groeit. We dienen ons daar gedegen rekenschap van te geven en kunnen dan ook niet om verhoging van de Europese uitgaven vragen wanneer er juist weinig geld is. Ten tweede dient het Europees Parlement de traditie van het begrotingsevenwicht hoog te houden. Het is een groot goed dat de Europese Unie over een gesloten begroting beschikt en dus niet zoals bijna alle lidstaten gedwongen is om schulden te saneren. Ten derde dient het Europees Parlement bij de behandeling van de begroting dusdanig te werk te gaan dat de begroting zoals te doen gebruikelijk nog tijdens de plenaire vergadering vóór de kerst wordt goedgekeurd. De zekerheid van een goedgekeurde begroting is belangrijk voor de economische stabiliteit in Europa en het is dan ook aan ons om op die manier ons steentje bij te dragen.</p>
    </intervention>
    <intervention id="2-333" speaker_id="96816" name="Giovanni LA VIA" is_mep="True" mode="spoken" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, mijnheer Wathelet, commissaris, dames en heren, allereerst wil ik mevrouw Jędrzejewska en de andere leden bedanken voor het uitstekende werk dat zij de afgelopen maanden hebben geleverd. Daardoor werd het mogelijk een standpunt over de begroting 2011 vast te leggen – eerst de begroting van de Commissie en morgen die van het Parlement.</p>
      <p sl="it">Naar mijn mening moet het concept van Europese meerwaarde het uitgangspunt vormen bij het vastleggen van het Europees begrotingsbeleid, wat zoals u weet inhoudt dat de Europese uitgaven moeten leiden tot duidelijke en zichtbare voordelen voor de Unie en haar burgers. In het licht hiervan moet worden benadrukt dat de introductie van nieuwe beleidslijnen en het versterken van de bevoegdheden van de Unie, die bijvoorbeeld het gevolg zijn van de inwerkingtreding van het Verdrag van Lissabon, eens te meer de noodzaak van een passende begroting hebben aangetoond.</p>
      <p sl="it">Daarom geloof ik dat de Europese begroting op een dusdanig niveau moet blijven dat er resultaten kunnen worden geboekt die met nationale en lokale uitgaven onmogelijk geboekt kunnen worden, zeker nu er sprake is van een crisis waarin de lidstaten zich voor de moeilijke taak gesteld zien om de uitgaven binnen de perken te houden en de eigen begroting in evenwicht te brengen, en waarin de Begrotingscommissie volledig heeft aangetoond dat zij een zorgvuldig en verantwoordelijk beleid voert, aangezien zij voor de eerste keer in twintig jaar binnen de grenzen van het meerjarig financieel kader is gebleven.</p>
      <p sl="it">Het Parlement heeft besloten om het oorspronkelijke voorstel van de Commissie grotendeels te volgen, en heeft daarnaast een aantal stijgingen vastgesteld om te voorzien in de financiering van de sinds maart 2010 voorgestelde eigen prioriteiten, zoals jongeren, mobiliteit, onderzoek en innovatie. Om die reden heeft het Parlement de door de Raad vaak willekeurig voorgestelde kortingen geschrapt, die vaak betrekking hadden op fundamentele begrotingslijnen, zoals het geval is met de goedkeuring van de rekeningen onder rubriek 2, waaruit duidelijk wordt dat het in dit voorstel ontbreekt aan duidelijke, beargumenteerde politieke keuzen.</p>
      <p sl="it">Daarnaast acht ik het noodzakelijk om de begroting van het gemeenschappelijk landbouwbeleid (GLB) op peil te houden, vooral in het licht van de komende herziening van het GLB na 2013, waarvoor voldoende financiële middelen beschikbaar moeten zijn, dus met een omvang die overeenkomt met wat voorzien is in de huidige begroting.</p>
    </intervention>
    <intervention id="2-335" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="en">Mevrouw de Voorzitter, ik weet niet wat er echt is gebeurd, maar ik wil graag spreken als rapporteur voor de Commissie industrie, onderzoek en energie (ITRE). Ik wil met genoegen mijn spreektijd als lid van de PSE-Fractie opofferen, omdat het maar zelden voorkomt dat de Europese socialisten, de Commissie ITRE en de Begrotingscommissie het volledig met elkaar eensgezind zijn. Ik kan dus spreken in welke hoedanigheid dan ook. Er is unanimiteit.</p>
      <p sl="en">Ten aanzien van de rubrieken 1a en 5 inzake onderzoek en ontwikkeling zou ik willen aangeven dat wij allen de bezuiniging die de Raad heeft voorgesteld niet acceptabel vinden vergeleken met het voorstel van de Commissie. Bezuinigingen op het gebied van economisch herstel en stimuleringsmaatregelen, en van beleid gericht op ondernemers en kleine en middelgrote ondernemingen, de Digitale Agenda, innovatieplatformen, onderzoek en ontwikkeling, het ruimtevaartbeleid en programma´s zoals ITER zijn eenvoudigweg onaanvaardbaar.</p>
      <p sl="en">De begroting moet in overeenstemming zijn met de fraaie woorden van ons Verdrag en met beleidslijnen zoals de EU 2020-strategie, de fantastische Innovatie-Unie, digitale toegang voor iedereen, netwerken van de volgende generatie (Next Generation Networks), enzovoort.</p>
      <p sl="en">Onze woorden moeten stroken met de cijfers in de begroting. Dus de begroting moet de uitdagingen van de geglobaliseerde wereld in de eenentwintigste eeuw weerspiegelen.</p>
      <p sl="en">We kunnen Europa wel tegenhouden, maar we kunnen de wereld niet tegenhouden in zijn ontwikkeling, en daarom zijn we het er in onze commissie unaniem over eens dat, ten eerste, de begroting opnieuw op het niveau van het Commissievoorstel moet worden gebracht – en dit was al een compromis aangezien wij meer hadden gewild – en, ten tweede, dat er extra middelen moeten worden vrijgemaakt voor de nieuwe beleidslijnen op grond van het Verdrag van Lissabon, te weten het ruimtevaartbeleid en ITER.</p>
      <p sl="en">De show moet doorgaan. We zijn bereid om in de bemiddelingsprocedure een compromis te sluiten waarbij de Europese burgers van de eenentwintigste eeuw optimaal gebaat zijn.</p>
    </intervention>
    <intervention id="2-337" speaker_id="96940" name="Gerben-Jan GERBRANDY" is_mep="True" mode="spoken" nationality="Netherlands" birth_date="28-06-1967" birth_place="Den Haag" p_group="Group of the Alliance of Liberals and Democrats for Europe" m_state="NL">
      <p sl="nl">Voorzitter, voor mijn partij hoefde de begroting 2011 niet hoger te zijn dan die van 2010. Nodig is dat niet. Wat wij wel willen, is dat het geld veel slimmer besteed gaat worden, op zo'n manier dat we echt die Europese toegevoegde waarde bereiken.</p>
      <p sl="nl">De Raad heeft dat helaas niet gedaan. Integendeel. De Raad heeft juist die terreinen landbouw, cohesie - waar de toekomst niet ligt - in stand gehouden en bezuinigt op kennis, innovatie, duurzaamheid en energie. En laten dat nu juist de investeringen zijn die in de toekomst onze concurrentiepositie bepalen. Ik vind het daarom ook niet vreemd dat maar liefst zeven lidstaten tegen het gemeenschappelijk standpunt van de Raad hebben gestemd.</p>
      <p sl="nl">Voorzitter, u weet allen dat de begroting in beton gegoten is en dat wij als Parlement vrijwel geen flexibiliteit hebben om tussen de hoofdstukken te schuiven. De Raad heeft zich daar ook al over beklaagd. Het is ook heel jammer dat de review van de huidige financiële vooruitzichten vandaag pas komen, veel te laat om nog wel die flexibiliteit tot stand te brengen. Dit alles heeft tot gevolg dat we als Parlement wat mij betreft geen keus hebben. We moeten wel de investeringen die we nodig hebben in kennis, innovatie, duurzaamheid en energie verhogen en dat geeft die hogere begroting. Maar de Raad laat ons geen keus.</p>
      <p sl="nl">Tot slot, Voorzitter, we zullen eigen middelen moeten krijgen, want dat is de enige manier om de Raad op andere gedachten te krijgen.</p>
    </intervention>
    <intervention id="2-339" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">We praten over de nieuwe EU-begroting binnen de context van de crisis van de overheidsfinanciën in heel veel lidstaten, binnen de context van ernstige besnoeiingen in de nationale begrotingen. Daarom is het niet vreemd dat we ook in de EU-begroting op zoek gaan naar dergelijke besnoeiingen. Ik zou alleen willen wijzen op het feit dat de interne markt het meest doeltreffende en sterkste anticrisisinstrument is dat we in handen hebben. Een evenwichtige interne markt kan sneller bereikt worden met cohesiebeleid en structurele investeringen. Probeer daarom alstublieft niet te bezuinigen op de gebieden waar er geen sprake is van sociaal hulpbeleid of geldverspilling, maar wel van investeringen die ons helpen alle voordelen uit de interne markt te halen, die we in 2004 en 2007 hebben uitgebreid.</p>
      <p sl="pl">Ten slotte heb ik nog een opmerking. Vandaag hebben we het over de nieuwe begroting in het licht van de oprichting van diplomatieke instellingen. Verwacht niet dat de Parlementsleden uit Centraal-Europa onvoorwaardelijk steun zullen geven aan een stijging van de uitgaven voor de Dienst voor extern optreden als hun belangen en hun landen in die instellingen niet gelijkwaardig vertegenwoordigd zullen zijn.</p>
    </intervention>
    <intervention id="2-341" speaker_id="28220" name="Ingeborg GRÄSSLE" is_mep="True" mode="spoken" nationality="Germany" birth_date="02-03-1961" birth_place="Heidenheim" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, mijnheer Wathelet, mijnheer de commissaris, dames en heren, in de begroting 2011 gaat het in de allereerste plaats om de publieke opinie in de lidstaten, en we moeten het de Raad nageven – dat hebt u heel goed gedaan. U hebt een cijfer van min 2,77 procent gepresenteerd, maar dat is pure nonsens voor de nationale parlementen die hier geen kaas van hebben gegeten. U hebt met andere woorden bezuinigd op lijnen waar sowieso te veel geld was, en achteraf is het Europees Parlement, dat in goed vertrouwen probeert om deze bezuinigingen ongedaan te maken, zogezegd de boosdoener en krijgt het de schuld hiervan. Dat is allemaal behoorlijk ingenieus, maar veel te doorzichtig voor u om ermee weg te komen. Als lid van de Commissie begrotingscontrole zie ik niets waaruit ik kan opmaken dat de Raad geïnteresseerd is in een EU-begroting die op lange termijn beter is. Waar is ons gezamenlijke toezicht en waar is onze gezamenlijke begrotingscontrole? Bij de Raad ben je dan aan het verkeerde adres.</p>
      <p sl="de">Ik zou ervoor willen pleiten – en ik richt me hier vooral tot mijn collega’s, omdat wij het morgen zullen hebben over de reserves – dat wij onze controlemechanismen verfijnen. Het gaat mij hier vooral om de huishoudelijke begroting, simpelweg omdat deze ook altijd centraal staat in de lidstaten. Sinds 2007 hebben we een screening van personeel op het gebied van administratie en coördinatie. We moeten doorgaan met deze screening. Wij hebben hier wederom een reserve voor gecreëerd. De Commissie heeft honderd officiële posten voor directeuren-generaal – honderd sinds de zomer. Volgens haar eigen benchmark mag zij er echter maar 87 hebben. Een andere reserve dient ertoe om te eisen dat de Commissie terugkeert naar haar eigen cijfer van 87. We hebben gezegd dat we een beter toezicht nodig hebben op de implementatie van EU-wetgeving in de lidstaten, omdat naleving van de wet een hoeksteen is van de Europese Unie. Ook hiervoor is een reserve. We moeten onszelf afvragen wat er zal worden van het directoraat-generaal Ontwikkeling met de oprichting van de Dienst voor extern optreden, en wat zal er gebeuren met de dienst voor samenwerking EuropeAid (AIDCO)? Er zitten veel mensen daar, en als we niet oppassen, zullen er in de delegaties nog steeds evenveel mensen zitten uit de Commissie als uit de Dienst voor extern optreden. Tot dusverre hebben we de efficiëntie in de Dienst voor extern optreden slechts met 1 procent kunnen verbeteren, terwijl de doelstelling 10 procent is. Ook hier ligt een dankbare gezamenlijke taak en ik nodig de Raad van harte uit zich hiervan te kwijten.</p>
    </intervention>
    <intervention id="2-343" speaker_id="96833" name="Jens GEIER" is_mep="True" mode="spoken" nationality="Germany" m_state="DE">
      <p sl="de">Mevrouw de Voorzitter, mijnheer Wathelet, mijnheer de commissaris, ik geloof dat wij, afgezien van de heren en de enkele dames van de eurosceptische en anti-Europese fracties in dit Parlement, het allemaal met elkaar eens zijn dat de EU belangrijke taken vervult en dat het vervullen van deze taken een Europese toegevoegde waarde betekent, omdat de lidstaten ze niet kunnen uitvoeren of omdat de uiteindelijke ontvangers dit geld niet zouden ontvangen van de lidstaten. Het laatste scenario is in het bijzonder belangrijk, omdat de lidstaten besparingen niet zouden investeren, maar zouden gebruiken om schulden te verminderen, terwijl de Europese begroting er meer een van investeren is. Als we dus de doelstellingen willen bereiken waarover we hier iedere week besluiten, hebben we een ambitieuze begroting nodig, en dat betekent niet minder geld, maar in de toekomst meer geld. In dit verband geloof ik dat het belangrijk is om te benadrukken dat de nationale begrotingen en de Europese begroting complementair zijn aan elkaar.</p>
      <p sl="de">De Raad en de lidstaten doen alsof geld dat naar de Europese begroting gaat, als het ware in een groot zwart gat verdwijnt. Dat is niet waar; het wordt geïnvesteerd in doelstellingen die we hier eerder zijn overeengekomen. We hebben daarom, zoals de heer Böge voorstelt, een kritisch onderzoek nodig naar het financieringsprogramma op middellange termijn. Hieruit kan natuurlijk alleen naar voren komen dat de Raad niet “ja” kan zeggen tegen het Verdrag van Lissabon en tegelijkertijd nog het een of andere project voor financiering naar voren kan schuiven en zeggen: maar je krijgt geen geld voor de implementatie ervan. Als het niet mogelijk is, zullen we onze toevlucht nemen tot de noodzakelijke verwijdering van de begrotingslijnen die het Parlement niet als prioriteiten beschouwt.</p>
      <p sl="de">Dames en heren, we zullen deze discussie net zo lang blijven voeren als noodzakelijk is om ervoor te zorgen dat de EU genoeg eigen middelen krijgt. Wat belangrijk – nee, essentieel – is, is dat deze eigen middelen geen extra belasting vormen voor mensen met een modaal inkomen. Als sociaaldemocraat ben ik voorstander van de invoering van een belasting op financiële transacties, omdat het in het algemeen geen invloed zal hebben op mensen met een modaal inkomen en zal helpen om de financiële markt af te remmen. Wij zijn ervan overtuigd dat degenen die een crisis hebben veroorzaakt die zijn weerga niet kent, en waarvan wij de kosten allemaal hebben moeten betalen uit de overheidsbegrotingen van onze lidstaten, op het matje moeten worden geroepen om deze schade te compenseren.</p>
    </intervention>
    <intervention id="2-345" speaker_id="28323" name="Oldřich VLASÁK" is_mep="True" mode="spoken" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">Alle overheidsniveaus, van de lokale overheden tot de nationale overheid, moeten bezuinigen. Alle Europese regeringen zien zich zonder enige uitzondering gedwongen de staatsuitgaven te verminderen, dus niet alleen in Griekenland - waar men er overigens in geslaagd is het begrotingstekort tijdens de eerste zes maanden van dit jaar met 46 procent terug te dringen - maar ook in de Tsjechische Republiek, Duitsland, Ierland en alle andere lidstaten. Bovendien roept de Europese Commissie zelf tegen de lidstaten: “Breng de overheidsfinanciën als wiedeweerga op orde!”</p>
      <p sl="cs">Ik vind het dan ook nogal onlogisch dat in tijden van aanhoudende economische crisis de Commissie voorstelt om de Europese begroting voor 2011 andere maal te laten groeien. Ook Europa zal de buikriem moeten aanhalen. Om begrijpelijke redenen is er echter geen overeenstemming over op welke posten er dan bezuinigd moet worden. Het regionaal beleid dient absoluut buiten schot te blijven. Waar het mes wel in zou moeten worden gezet, is de Europese administratie, de voorlichtingskosten en de kosten van de Brusselse bureaucratie die goed is voor bijna 7 procent van de begroting. Meestal zijn het de huishoudelijke uitgaven die leiden tot de meeste ruzie. Mijn mening daarover wijkt echter helaas af van dat van de meerderheid van het Parlement.</p>
    </intervention>
    <intervention id="2-347" speaker_id="4412" name="Véronique MATHIEU HOUILLON" is_mep="True" mode="spoken" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Mevrouw de Voorzitter, voortbordurend op het besluit van het Europees Parlement van vorige week om geen kwijting te verlenen voor de begroting van de Europese politieacademie (Cepol) voor 2008 zal het Parlement zijn standpunt nu kracht bijzetten door een deel van de Cepol-begroting te bevriezen.</p>
      <p sl="fr">Ons streven is dat de door de Begrotingscommissie voorgestelde reserve haar doel bereikt. Met andere woorden, wij zullen erop aandringen dat een deel van de Cepol-begroting wordt vrijgegeven op basis van de antwoorden van het agentschap op onze vragen in het kwijtingsverzoek. Onze stemming van woensdag vormt dus een aanvullend instrument waarmee het Parlement de politieacademie ertoe kan dwingen haar betrouwbaarheid aan te tonen.</p>
      <p sl="fr">Ik wijs nogmaals op de verhoging met 610 procent van de aanvullende bijdragen tussen 2000 en 2010 aan decentrale agentschappen. Deze bijdragen zijn gestegen van 95 naar 579 miljoen euro, terwijl hun personeelsbestand met ongeveer 271 procent is toegenomen. In 2000 waren er bij de agentschappen 1219 personen werkzaam, terwijl zij nu 4794 medewerkers tellen.</p>
      <p sl="fr">Nu Europa te maken heeft met bezuinigingsmaatregelen op nationaal niveau moeten de bevoegdheden, de doeltreffendheid en de beoordeling van de taken van de agentschappen worden gerationaliseerd en moet het Parlement daartoe voorstellen doen. De vraag rijst nu of Cepol in de huidige omstandigheden nog moet blijven bestaan.</p>
      <p sl="fr">Als politiek verantwoordelijken moeten wij Europese regels opstellen voor een zo efficiënt mogelijke besteding van de begrotingsmiddelen die zijn vastgesteld voor Europese agentschappen.</p>
    </intervention>
    <intervention id="2-349" speaker_id="96892" name="Roberto GUALTIERI" is_mep="True" mode="spoken" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Mevrouw de Voorzitter, dames en heren, het is van groot belang om deze begrotingsprocedure tot een goed einde te brengen, niet alleen omdat het de eerste begroting is die onder het Verdrag van Lissabon valt, met nieuwe procedures en nieuwe taken voor de Europese Unie, maar vooral omdat deze op een moment komt dat cruciaal is voor de toekomst van Europa, dat onder een ernstige crisis gebukt gaat.</p>
      <p sl="it">Veel regeringen willen de crisis bestrijden met een model van economisch bestuur dat volledig gebaseerd is op stabiliteitsmechanismen, wat neerkomt op bezuinigingen op de nationale en wellicht ook de Europese begroting. Wij denken daarentegen dat een stevigere Europese begroting, ondersteund door eigen middelen en een belasting op financiële transacties, een voorwaarde is voor effectief Europees economisch bestuur en voor meer begrotingsdiscipline op nationaal niveau. We moeten daarom besluiten welke kant we opgaan, en om die reden zijn de amendementen die de fungerend voorzitter van de Raad ongepast acht, juist van fundamenteel belang.</p>
      <p sl="it">Toch hebben de grootste meningsverschillen natuurlijk betrekking op de cijfers en in het licht hiervan wil ik de Raad uitnodigen een besluit te nemen, omdat hij niet tegelijkertijd kan verwachten dat de marges strikt worden nageleefd en dat het Parlement zijn prioriteiten niet inbrengt. Het Verdrag van Lissabon is hier duidelijk over: de Raad bepaalt de hoogte van de uitgaven, maar het Parlement heeft het laatste woord over de bestedingsdoelen. Voor wat betreft rubriek 4 zijn wij niet tegen een verhoging van de financiële middelen voor het gemeenschappelijk buitenlands en veiligheidsbeleid (GBVB) of het instrument voor geïndustrialiseerde landen (ICI+), maar wij willen niet dat die verhoging ten koste gaat van onze prioriteiten: ten eerste Palestina, ten tweede ontwikkelingssamenwerking.</p>
      <p sl="it">Daarom kan de Raad kiezen uit drie opties: de prioriteiten van het Europees Parlement accepteren, akkoord gaan met een herziening van de begrotingsmarges, of akkoord gaan met meer flexibiliteit van en in de begroting, in de wetenschap dat het Parlement zijn prerogatieven en prioriteiten eensgezind zal verdedigen.</p>
    </intervention>
    <intervention id="2-351" speaker_id="96867" name="Maria da Graça CARVALHO" is_mep="True" mode="spoken" nationality="Portugal" m_state="PT">
      <p sl="pt">Mevrouw de Voorzitter, mijnheer de minister, mijnheer de commissaris, het economisch herstel in Europa kunnen we alleen realiseren via een ambitieuze begroting die zorgt voor de versterking van sleutelgebieden als onderwijs, jongeren, wetenschappelijk onderzoek en innovatie.</p>
      <p sl="pt">Ik ben verheugd over de ontwerpbegroting van het Parlement voor 2011 die we vandaag bespreken daar er precies de aangekondigde prioriteiten in staan. Daarmee wil ik de rapporteur gelukwensen. Voor het eerst staat het Parlement op het vlak van begrotingszaken op gelijke voet met de Raad, want het is de eerste begroting na de inwerkingtreding van het Verdrag van Lissabon. Daarom en vanwege de crisis die door Europa waart, is het belangrijk dat de bemiddelingsprocedure succesvol verloopt.</p>
      <p sl="pt">Het is van fundamenteel belang dat de EU een begroting krijgt waarmee de prioriteiten en de nieuwe bevoegdheden die het Verdrag ons heeft gegeven, zoals energie-, ruimte- en buitenlands beleid, uitgevoerd kunnen worden. Het is belangrijk voor onze overtuiging te strijden, voor een visionaire begroting in tijden van crisis. Het voorstel van het Parlement vormt een weerspiegeling van deze ambitie. Alleen via de versterking van beleidsterreinen als wetenschap en innovatie, die een bijdrage leveren aan de economische groei en aan meer en betere banen, kunnen we Europa tot een aantrekkelijker plek maken om te leven en te werken.</p>
    </intervention>
    <intervention id="2-353" speaker_id="96953" name="Estelle GRELIER" is_mep="True" mode="spoken" nationality="France" birth_date="22-06-1973" birth_place="La Roche sur Yon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mevrouw de Voorzitter, dames en heren, uit onze discussies blijkt weer dat wij allen tot dezelfde constatering komen: naarmate de Unie groter wordt, worden haar steeds meer bevoegdheden toegekend, toont zij haar ambities, maar beschikt zij over minder middelen om deze ambities te kunnen waarmaken. Wij zijn het dus allemaal eens over het probleem, maar we zijn het klaarblijkelijk niet eens over de oplossingen waarmee we deze financiële impasse moeten doorbreken. Er is lange tijd gekozen voor tijdelijke maatregelen. De begroting van de Unie is afhankelijk geworden van nationale bijdragen, die bijna 75 procent van haar middelen vormen.</p>
      <p sl="fr">Als we vandaag zouden besluiten de maximale uitgaven te verhogen tot de maximumgrens die op grond van de Verdragen is toegestaan, zou dat een extra heffing vormen van meer dan vijf miljard voor landen zoals Frankrijk en Duitsland. Iedereen hier begrijpt dat dat onmogelijk is. Het is niet de bedoeling om de bezuinigingsmaatregelen te versterken, want in de eerste plaats draaien de armste burgers op voor de gevolgen van deze nationale bezuinigingsmaatregelen.</p>
      <p sl="fr">Aangezien de financiële sector de grootste verantwoordelijkheid draagt voor de crisis en de explosie van de staatsschuld, stelt de Fractie van de Progressieve Alliantie van Socialisten en Democraten in het Europees Parlement voor een lijn "eigen middelen" in te voeren, die zal worden gefinancierd met een belasting op financiële transacties. Dit voorstel is door rechts afgewezen in de Begrotingscommissie, maar de rechtervleugel kan hierop morgen terugkomen en haar daden laten aansluiten op de talrijke verklaringen in de media vóór deze maatregelen.</p>
      <p sl="fr">Iets meer dan twee jaar na de val van Lehman Brothers mag het Parlement deze historische kans niet missen om de fundamenten te leggen voor een nieuw ontwikkelingsmodel, dat stoelt op middelen die duurzamer en vooral rechtvaardiger zijn doordat rijkdom eerlijker wordt verdeeld en solidariteit wordt geboden.</p>
      <p sl="fr">Dit is de eerste begroting waarover in het kader van het Verdrag van Lissabon wordt gestemd en het Parlement zal hiermee een sterk signaal kunnen afgeven en duidelijk kunnen maken dat het er geen genoegen mee neemt zijn nieuwe bevoegdheden voor medebeslissing te gebruiken om tekorten te beheren, dat wil zeggen om te kiezen of Jantje of Pietje moet worden uitgekleed. Als we morgen ervoor zorgen dat de begroting van de Unie wordt verhoogd, beschikken we over de middelen om ambitieus beleid te voeren voor herstel, onderzoek, industrie en werkgelegenheid. We mogen deze kans, waarop de Europese burgers hun hoop hebben gevestigd, en die financiële dienstverleners in ieder geval verwachten, niet missen.</p>
    </intervention>
    <intervention id="2-355" speaker_id="97008" name="Georgios STAVRAKAKIS" is_mep="True" mode="spoken" nationality="Greece" birth_date="13-10-1954" birth_place="Christos Ierapetras" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mevrouw de Voorzitter, mijnheer Wathelet, mijnheer de commissaris, dames en heren, wij zijn het er allemaal over eens dat het meerjarig financieel kader in de huidige economische crisis herhaaldelijk ontoereikend is gebleken voor de financiering van talloze belangrijke beleidsprioriteiten. De onderhandelingen over de begroting 2011 vinden plaats op een uitermate moeilijk tijdstip. Enerzijds dringen vrij veel lidstaten aan op bezuinigingen wegens de economische crisis, en anderzijds is er een groot gebrek aan middelen voor belangrijke begrotingssectoren zoals groei, werkgelegenheid en externe betrekkingen. De economische en sociale crisis treft heel Europa en dus kan daarop alleen maar een Europees antwoord worden gegeven met een communautaire begroting die beschikt over alle noodzakelijke middelen.</p>
      <p sl="el">Daarom hebben wij als socialisten bij de vastleggingskredieten voorstellen gedaan die een ambitieuzere benadering bevatten dan die van de Raad, met name als het gaat om werkgelegenheid, innovatie en onderzoek. De vastleggingskredieten geven uiting aan het niveau van politieke ambitie van de Europese Unie. De begroting van de Europese Unie is een begroting die investeringen stimuleert en mag niet gezien worden als een blok aan het been van de nationale begrotingen. Integendeel, zij creëert meerwaarde voor de begrotingen van de lidstaten. De communautaire begroting is een uiting van solidariteit tussen de lidstaten, met name in tijden van crisis, wanneer zij een beslissende rol kan spelen bij de aanpak van de economische situatie in heel de Europese Unie en met name in de lidstaten met de grootste moeilijkheden.</p>
    </intervention>
    <intervention id="2-357" speaker_id="28192" name="Vladimír MAŇKA" is_mep="True" mode="spoken" nationality="Slovakia" birth_date="19-09-1959" birth_place="Lučenec" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Ik ben voorzitter van een regionaal bestuur in mijn land. Als gevolg van de economische crisis is de regionale begroting 25 procent lager dan vorig jaar. Daarom moeten we ons er niet over verbazen dat er in de regio’s stemmen opgaan om ook de begroting van de Europese Unie te verlagen.</p>
      <p sl="sk">We weten echter allen dat het voor vele beleidsgebieden goedkoper en effectiever is als we onze krachten niet versnipperen, maar ze financieren uit een gemeenschappelijke Europese begroting en niet uit de begrotingen van de lidstaten. Daar zijn de middelen die we zoeken. Dames en heren, het Verdrag van Lissabon is van invloed op de werking van diverse Europese instellingen. Al tijdens het debat over de begroting 2010 zijn we het erover eens geworden dat we de reserve in rubriek 5 bij voorkeur willen gebruiken om de kosten die voortvloeien uit het Verdrag van Lissabon te financieren.</p>
      <p sl="sk">Als algemeen rapporteur van de EU-begroting 2010 ‘andere instellingen’ heb ik tijdens de trialoog op 30 juni de Raad verzocht om een standpunt in te nemen ten opzichte van de gewijzigde begroting met het oog op de gevolgen van het Verdrag van Lissabon voor het Europees Economisch en Sociaal Comité en het Comité van de Regio’s. De Raad heeft tot op heden geen standpunt ingenomen ten opzichte van deze begroting. Dit heeft ernstige gevolgen voor de manier waarop de instellingen zich moeten kwijten van de taken waarvoor ze verantwoordelijk zijn. Wat een oplossing zou zijn – maar helaas slechts voor de toekomst – is een herziening van de financiële instrumenten, aangezien de procedure die geldt voor de begroting ook moet gelden voor gewijzigde begrotingen.</p>
    </intervention>
    <intervention id="2-359" speaker_id="28223" name="Andreas SCHWAB" is_mep="True" mode="spoken" nationality="Germany" birth_date="09-04-1973" birth_place="Rottweil" m_state="DE">
      <p sl="de">rapporteur voor advies van de Commissie economische en monetaire zaken. − Mevrouw de Voorzitter, mijnheer Wathelet, mijnheer de commissaris, mijnheer Lewandowski, in deze zittingsperiode was ik de rapporteur van de Commissie economische en monetaire zaken voor de begroting en ik kan u zeggen dat ik sommige toespraken die ik net heb gehoord, niet helemaal begrijp.</p>
      <p sl="de">Natuurlijk zijn wij als leden van het Europees Parlement solidair met de lidstaten, die aanzienlijke stappen achteruit moeten zetten in hun begrotingen en deze stappen moeten motiveren. Wij zijn natuurlijk bereid om hen niet alleen te laten op de moeilijke weg van het motiveren van deze besluiten. Als u echter kijkt naar bijvoorbeeld de begroting voor de nieuwe Europese agentschappen, dan zult u ontdekken dat u daar niet kunt besparen omdat er juist meer uitgaven nodig zijn.</p>
      <p sl="de">Wat betreft het tweede punt met betrekking tot de Europese statistieken, hier heeft de Raad jarenlang geprobeerd om ze tot op zekere hoogte opzij te schuiven en te omzeilen. Vandaag kunnen we zien dat meer geld voor Europese statistieken een goede investering zou zijn geweest.</p>
      <p sl="de">Ik zeg dat niet om u de schuld van alles te geven. Ik geloof echter wel dat we in de komende weken een debat moeten voeren over afzonderlijke, themaspecifieke punten waarin niet wordt gekeken naar de besparingspercentages in Europa, omdat het uiteindelijk ons doel moet zijn dat de mensen in Europa gezamenlijk profiteren van een gemeenschappelijk begrotingsbeleid van de lidstaten en de Europese Unie. Wij zien uw voorstellen hierover graag tegemoet.</p>
    </intervention>
    <intervention id="2-361" speaker_id="97195" name="Giovanni COLLINO" is_mep="True" mode="spoken" nationality="Italy" birth_date="15-06-1954" birth_place="Pontebba " p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, dames en heren, het Parlement maakt zich op voor de stemming over de eerste begroting van het Lissabon-tijdperk. Dit krachtige instrument dat ons in het Verdrag is toebedeeld valt samen met de slechtste economische situatie die Europa sinds 1929 heeft gekend. We moeten ervoor zorgen dat deze zware economische crisis niet overgaat in een nog ernstiger politieke crisis.</p>
      <p sl="it">Als de trialoog niet tot een goed einde wordt gebracht en de hoogte van de begroting voor 2011 daarmee gelijk zal zijn aan die voor 2010, opgedeeld in twaalfden, wordt de werking van de structuurfondsen, en de verdeling van middelen hieruit, een behoorlijk ingewikkelde zaak, en ontstaat het gevaar dat de Europese Dienst voor extern optreden niet eens van de grond komt. Dit zou ons te denken moeten geven.</p>
      <p sl="it">Wij zijn blij met het belangrijke werk dat de rapporteur, mevrouw Jędrzejewska, heeft verricht en zijn haar dankbaar, niet in de laatste plaats vanwege haar inzet om de middelen van de Europese Unie te concentreren op jongeren, onderzoek en innovatie. We mogen echter nooit vergeten hoe belangrijk het in de eerste plaats voor onszelf is om een voorbeeld te stellen van gezond en gedisciplineerd financieel beheer, waarbij wij verspilling en misschien ook structurele dubbele uitgaven zo veel mogelijk dienen te voorkomen, die onze burgers niet zouden begrijpen en die zeker niet bijdragen aan het Europa van de toekomst.</p>
    </intervention>
    <intervention id="2-363" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Mevrouw de Voorzitter, in het verslag staat dat ‘de EU-begroting niet moet worden gevoeld en beoordeeld als een last voor de nationale begrotingen.’ In de ogen van landen zoals het Verenigd Koninkrijk, die zich genoodzaakt zien te snijden in hun binnenlandse uitgaven, zou zelfs de kleinst mogelijke verhoging van de EU-begroting misplaatst zijn, laat staan de oorspronkelijk voorgestelde verhoging met 5,9 procent. Een verlaging of een bevriezing van de begroting zou waarschijnlijk meer op zijn plaats zijn.</p>
      <p sl="en">Het Verenigd Koninkrijk heeft twee keer een bittere pil moeten slikken. Het afgelopen jaar is onze korting met een derde teruggebracht, waardoor onze nettobijdrage nog hoger is geworden dan hij al was. Er wordt gezegd dat de EU een nettobijdrager is en dat de nieuwe lidstaten netto-ontvangers zijn, een gegeven waaraan hun burgers natuurlijk niets kunnen doen. Zou het, gezien dit onomstotelijke feit, geen pure waanzin zijn om verdere uitbreiding na te streven met nog armlastiger landen, zoals Turkije, waarmee wij zeker veel te stellen zullen krijgen en die zelfs met de beste wil van de wereld niet Europees genoemd kunnen worden?</p>
    </intervention>
    <intervention id="2-365" speaker_id="96933" name="Milan ZVER" is_mep="True" mode="spoken" nationality="Slovenia" birth_date="25-05-1962" birth_place="Ljubljana" m_state="SI">
      <p sl="sl">Ik begrijp dat de begroting moet worden goedgekeurd, ik begrijp ook dat deze niet te veel mag worden opgeblazen en redelijk moet zijn. Ik begrijp echter niet waarom de Raad op dit moment, na de goedkeuring van het Verdrag van Lissabon, niet meer inspanningen heeft gedaan om de begroting of de begrotingsposten samen met het Parlement te coördineren.</p>
      <p sl="sl">Ik begrijp ook dat we op sommige vlakken van het gemeenschappelijke beleid moeten besparen. Ik begrijp echter niet waarom de zogenaamde zachte beleidsdomeinen, vooral onderwijs en mobiliteit, het slachtoffer van die besparingen moeten zijn.</p>
      <p sl="sl">Zoals u weet, werd het Erasmus-programma in 1987 opgestart en namen er toen drieduizend studenten aan het programma deel. In 2012 zal dat aantal toenemen tot drie miljoen, voor 2020 voorzien we een uitwisseling van vijftien miljoen studenten.</p>
      <p sl="sl">Dankzij mobiliteit kunnen we de Europese dimensie verstevigen en kunnen we de kwaliteit van de onderwijssystemen en van kennis in het algemeen verbeteren.</p>
      <p sl="sl">Hoe kunnen we die belangrijke doelstellingen, die we voor onszelf in de EU 2020-strategie hebben vooropgesteld, bereiken, wanneer we tegelijk de middelen voor die gebieden beperken?</p>
    </intervention>
    <intervention id="2-367" speaker_id="photo_generic" name="Janusz Lewandowski" is_mep="True" mode="spoken">
      <p sl="en">lid van de Commissie . − Mevrouw de Voorzitter, ik wil kort reageren op de opmerkingen van mevrouw Andreasen, de heer Hartong, de heer Belder, de heer Vanhecke, de heer Fajmon, de heer Vlasák en de heer Brons – van wie de laatste het niet eens is met het standpunt van het Parlement inzake de begroting en het voorstel van de Commissie.</p>
      <p sl="en">96 procent van de bescheiden verhoging voor 2011 is geoormerkt voor de bevordering van groei en werkgelegenheid. Het gaat om rekeningen die moeten worden betaald, een soort wettelijke verplichting. Bovendien wordt met deze verhoging het tekort aan investeringen aangevuld, een tekort op de kredietmarkt op nationaal niveau, waar investeringen het eerste zijn waarop wordt bezuinigd. Ik vind dan ook dat deze zeer bescheiden verhogingen en de daaraan gerelateerde verantwoordelijkheden wel degelijk een toegevoegde waarde hebben. Bovendien liggen de kosten 4 miljard euro onder het plafond dat in 2005-2006 is afgesproken voor 2011.</p>
      <p sl="en">Wat u ook moet weten is dat 6 procent van het totaal bestaat uit huishoudelijke uitgaven, en we hebben het hier over een begroting die overeenkomt met één procent van het bbp. Dat betekent dat 94 procent direct naar de begunstigden gaat. Dat moeten we ons realiseren wanneer we het hebben over de toekomst van de Europese begroting.</p>
      <p sl="en">Nu wij de bemiddelingsfase ingaan zou ik beide takken van de begrotingsautoriteit willen verzoeken toenadering tot elkaar te zoeken en te laten zien dat het Verdrag van Lissabon een compromismachine is.</p>
    </intervention>
    <intervention id="2-369" speaker_id="photo_generic" name="Melchior Wathelet" is_mep="True" mode="spoken">
      <p sl="fr">fungerend voorzitter van de Raad. − Mevrouw de Voorzitter, ik kan onmogelijk alle vragen beantwoorden die aan de Raad zijn gesteld. Ik zal in plaats daarvan ingaan op een aantal beginselen die ik hier tijdens het debat over de presentatie van de begroting van de Raad heb uiteengezet. Er zij nogmaals op gewezen dat alle kredieten die door de Raad zijn goedgekeurd binnen het kader van de uitvoering van de begroting 2010 vallen, en dat voor al deze lijnen inderdaad een aantal aanpassingen is voorzien in de vorm van nota's van wijziging in het kader van de uitvoering van de begroting voor 2011.</p>
      <p sl="fr">Het zijn moeilijke tijden, tijden waarin de groei van begrotingen beperkt is, en u weet dat de verhoging van 2,91 procent waarover een akkoord tot stand is gekomen binnen de Raad, met een zeer nipte meerderheid is bereikt. Er is vrijwel geen speelruimte voor een aanvullende of andere meerderheid. We moeten deze mogelijkheid dan ook open kunnen houden om de begroting in de loop van het jaar middels nota's van wijziging aan te passen.</p>
      <p sl="fr">Rubriek 1b is vaak ter sprake gekomen. De Raad heeft zich er in een verklaring toe verbonden de ontwikkeling van de uitvoering van begroting 1b te beoordelen, en daarom willen wij hieraan echt vasthouden en getuige zijn van deze realiteit en deze uitvoering.</p>
      <p sl="fr">Maar zoals ik in mijn inleiding reeds heb gezegd, zal de begroting 2011 geen debat zijn dat zich beperkt tot de begroting 2011. Er zal net zozeer worden gesproken over andere elementen die verband houden met de begroting. Er zal een discussie plaatsvinden over de begrotingsherziening. Uiteraard zullen alle kwesties die in het kader van de begrotingsherziening aan de orde komen en met name die van eigen middelen, het onderwerp vormen van discussies die wij samen zullen moeten voeren. Bij de begrotingsherziening zullen we het bijvoorbeeld moeten hebben over flexibiliteit.</p>
      <p sl="fr">Hopelijk kunnen we door het voeren van deze algemene discussie laten zien dat de begroting 2011, op basis van deze nieuwe procedure krachtens het Verdrag van Lissabon, een succes zal zijn. Als we geen akkoord weten te bereiken over de begroting 2011, zullen de vooruitzichten voor aanvullende uitgaven in 2011 nog beperkter zijn en niet stroken met hetgeen de Raad op dit moment voorstelt. We moeten ons dus goed bewust zijn van al deze elementen, zodat deze eerste begrotingsprocedure volgens het Verdrag van Lissabon een succes wordt, en daar moeten wij samen voor zorgen.</p>
    </intervention>
    <intervention id="2-371" speaker_id="96782" name="Sidonia MAZUR" is_mep="True" mode="spoken" role="rapporteur" nationality="Poland" birth_date="05-11-1975" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Ik zou willen beklemtonen wat een samenvatting zou kunnen zijn van de punten die zijn aangehaald door de sprekers voor mij, die in detail hebben gesproken over onderwerpen met betrekking tot de gebieden waarop zij gespecialiseerd zijn. De lezing van de begroting 2011, die morgen door het Europees Parlement wordt aangenomen, getuigt bovenal van discipline. Voor het eerst sinds vele jaren doet het Europees Parlement niet meer voorstellen dan wat al in 2006 in het meerjarige financiële kader was gepland. Er dient op te worden gewezen dat dit een redelijk uitzonderlijke situatie is en een teken van onze discipline als Europees Parlement. We begrijpen eveneens de twijfels van de Raad. Ik zou willen onderstrepen dat de EU-begroting een ander soort begroting is dan de nationale begrotingen. Het is een begroting die gericht is op investeringen en werkt als een anticrisismaatregel. Het is de moeite waard om er gebruik van te maken. Ik zou er eveneens op willen wijzen dat ik als algemeen rapporteur natuurlijk hoop dat we dankzij gezamenlijke inspanningen de begroting 2011 met succes en op effectieve wijze zullen kunnen goedkeuren en wel dusdanig dat wij al vanaf januari 2011 de EU-beleidsvormen kunnen implementeren overeenkomstig de beslissingen van 2006 en in overeenstemming met al het werk dat wij heel dit jaar hebben verricht.</p>
      <p sl="pl">De Raad dient rekening te houden met hetgeen in onze lezing van de begroting extra aandacht krijgt. Men kan bezwaarlijk nieuwe taken en nieuwe ambities toevoegen als men niet bereid is nieuwe financiële verplichtingen te aanvaarden. In het geval van de Raad doe ik een oproep op zijn voorzitter, die hier vandaag aanwezig is, om de Raad te vragen in onze lezing de goede wil van het Europees Parlement te zien. Ik hoop dat de Raad er tijdens het Belgische voorzitterschap in slaagt om een grotere steun te verwerven voor het oorspronkelijke idee van de Commissie voor de begroting 2011 en voor haar voorstellen. De kern van deze zaak en het voorstel van het EP zijn niet verzonnen maar ontsproten aan het werk dat we eerder hebben verricht, en ik denk dat het scepticisme van de Raad eigenlijk vooral voortvloeit uit het feit dat de Raad zijn lezing tijdens een schriftelijke procedure heeft goedgekeurd, want het is veel gemakkelijker om negatief te zijn op papier dan tijdens een mondelinge discussie. Ik hoop op een open en rechtstreekse dialoog die ons zal toelaten om een verstandige en redelijke begroting 2011 goed te keuren.</p>
    </intervention>
    <intervention id="2-373" speaker_id="28240" name="Helga TRÜPEL" is_mep="True" mode="spoken" role="rapporteur" nationality="Germany" birth_date="21-07-1958" birth_place="Moers" p_group="Group of the Greens/European Free Alliance" m_state="DE">
      <p sl="de">Mevrouw de Voorzitter, mijnheer Wathelet, mijnheer de commissaris, dames en heren, ik zou iedereen in dit Parlement willen bedanken die een bijdrage heeft geleverd aan het debat, en ik wil ook nogmaals mijn collega’s uit de Begrotingscommissie bedanken voor hun bereidheid tot compromissen. Daardoor was het voor ons mogelijk om bij de begroting van het Parlement en bij die van de andere instellingen toch een zeer verantwoordelijke koers aan te houden tussen enerzijds de nieuwe financieringsvereisten die ons met het Verdrag van Lissabon en de nieuwe bevoegdheden zijn opgelegd en anderzijds een doelgerichte zelfbeperking. Ik zou nogmaals willen benadrukken dat het volgens mij goed is dat wij hebben laten zien bereid te zijn om onze uitgaven onder de loep te leggen, maar dat we natuurlijk ook, heel zelfbewust, moeten vragen wat we nodig hebben om aan de nieuwe voorwaarden te voldoen, en ervoor moeten strijden zodat we ook de passende financiering krijgen. Ik zou hier graag een politieke boodschap aan willen toevoegen, als het mag. Na de stemming van morgen zullen wij aan het begin staan van een drie weken durende overlegperiode met de Raad waarin we hopelijk een akkoord zullen bereiken.</p>
      <p sl="de">Het is natuurlijk de eerste keer dat we met deze nieuwe procedure te maken hebben sinds de inwerkingtreding van het Verdrag van Lissabon, maar ik geloof dat wij onszelf allemaal, inclusief de echte anti-Europese fracties en sceptici, duidelijk moeten maken dat de Europese Unie ons sterker maakt, ondanks alle kritiek en ook specifieke doelgerichte kritiek. Ieder van ons en alle lidstaten profiteren van het feit dat we de Europese Unie hebben, vooral gelet op de veranderde uitdagingen op wereldniveau. Het is ons allemaal duidelijk dat iedere lidstaat afzonderlijk zwakker zou zijn als we kijken naar de situatie in de wereld. Dat moet ons gemeenschappelijke uitgangspunt zijn en daarom is het goed te strijden voor meer middelen in de Europese Unie en samen heel goed te bekijken wat de belangrijkste financieringvereisten zijn, op welke manier we onze begroting duurzamer kunnen maken en op welke manier zij socialer en meer toekomstgericht kan worden.</p>
      <p sl="de">Ik hoop dat wij als Parlement een akkoord kunnen bereiken met de Raad over een dergelijke aanpak en dat de Europese burgers daar dan ook van kunnen profiteren.</p>
    </intervention>
    <intervention id="2-375" speaker_id="23820" name="László SURJÁN" is_mep="True" mode="spoken" role="rapporteur" nationality="Hungary" birth_date="07-09-1941" birth_place="Kolozsvár" p_group="Group of the European People's Party (Christian Democrats)" m_state="HU">
      <p sl="hu">Graag overhandig ik een banaan aan degenen die de last van deze taak hebben gedragen. In de eerste plaats aan onze rapporteurs, de projecteigenaars van de begroting 2011. Ook zou ik graag een banaan aan de Raad willen geven, in de hoop dat hij niet alleen met smaak wordt opgegeten maar tevens de juiste compromisbereidheid oproept, zodat we deze bananenkwestie eindelijk af kunnen ronden. Ook Janusz Lewandowski verdient een mooie, grote banaan, aangezien hij een begroting 2011 bij ons heeft ingediend waarin de denkwijze van het Parlement veel beter wordt benaderd. Het is niet toevallig dat we vijf jaar samen hebben doorgebracht. Dank u, commissaris. Maar we zijn ook dank verschuldigd aan de sprekers die het standpunt van het Parlement zeer markant hebben uitgedragen. Dit standpunt was niet geheel uniform, maar er was wel een hoofdlijn in te bespeuren. We willen een betere, effectievere begroting, waarin we niet maanden of semesters lang hoeven te debatteren over bijvoorbeeld de vraag of we al dan niet 75 miljoen kunnen uittrekken voor compensatie aan landen die bananen produceren.</p>
      <p sl="hu">Ik denk dat de essentie van ons debat is dat in onze optiek – zoals we dat ook al hadden gesteld in de begroting 2010 – de Europese begroting een instrument is voor de aanpak van de crisis en niet een soort oorzaak daarvan. Daarover zouden we het eens moeten zijn en ik vraag de Raad de toezegging op te merken die hier wordt gedaan. Dit betekent ook dat het Parlement voornemens is om in samenwerking met de Commissie de lidstaten aan te zetten tot efficiënter werk. Met dit werk moeten de doelen daadwerkelijk worden nagestreefd, namelijk een toename van de productie en het aantal banen. In dit geval is het de moeite waard de begroting van de Europese Unie op het juiste niveau te handhaven. Ik dank u voor uw aandacht, en geniet van uw banaan!</p>
    </intervention>
    <intervention id="2-377" speaker_id="4265" name="Göran FÄRM" is_mep="True" mode="spoken" nationality="Sweden" birth_date="17-10-1949" birth_place="Stockholm" p_group="Group of the Progressive Alliance of Socialists and Democrats in the European Parliament" m_state="SE">
      <p sl="en">Mevrouw de Voorzitter, ik wil een probleem aan de orde stellen met betrekking tot de toewijzing van spreektijd in dit debat. Mevrouw Herczog wees erop dat de Commissie industrie, onderzoek en energie geen spreektijd heeft gekregen. De reden hiervan is dat deze commissie haar voorstellen voor de begroting in een andere vorm heeft ingediend en niet in de vorm van een advies. Het is niet redelijk dat deze commissie wordt gestraft omdat zij heeft gekozen voor een aanpak die effectiever is dan het indienen van een advies.</p>
      <p sl="en">Daarnaast is er enige verwarring ontstaan tussen die twee delen van het debat – dit debat over 2011 en het debat over de begrotingsevaluatie, dat zo begint. U hebt wellicht opgemerkt dat vier van de laatste vijf sprekers in het vorige debat tot de S&amp;D-Fractie behoorden. In het komende debat hebben we maar één spreker van de S&amp;D-Fractie, maar ik denk wel zes sprekers van de PPE-Fractie. Er is een soort misverstand ontstaan tussen het secretariaat, de Voorzitter en de fracties. Ik weet niet wie de fouten heeft gemaakt – misschien zijn wij dat wel geweest – maar laten we ons hier even in verdiepen, zodat de spreektijd in toekomstige debatten eerlijker kan worden verdeeld.</p>
    </intervention>
    <intervention id="2-378" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Dank u voor uw opmerkingen. We hebben er alles aan gedaan om na te gaan hoe het precies zat met de Commissie industrie, onderzoek en energie, en er was geen formeel advies, maar wij nemen vanzelfsprekend nota van het punt dat u naar voren brengt. Wat de spreektijd betreft: het is natuurlijk aan de fracties om die te organiseren en toe te wijzen.</p>
      <p sl="nl">Het debat is gesloten.</p>
      <p sl="nl">De stemmingen vinden woensdag plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-806" speaker_id="96857" name="Cătălin Sorin IVAN" is_mep="True" mode="written" nationality="Romania" birth_date="23-12-1978" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">De begrotingsprocedure 2011 is ingeluid met een teleurstellend voorstel van de Commissie. De rapporteur, mevrouw Jędrzejewska, heeft ons echter beloofd dat ze de lat hoog zal leggen en zal strijden voor een begroting die de beleidsprioriteiten van het Parlement beschermt, en dan in het bijzonder de beleidslijnen die zijn gericht op jonge mensen.</p>
      <p sl="ro">De Raad heeft nu zijn standpunt gepresenteerd en blijk gegeven van totale ambitieloosheid of, om precies te zijn, van een populistische benadering. Enerzijds presenteert hij ambitieuze strategieën zoals Europa 2010 maar anderzijds weigert hij de middelen beschikbaar te stellen die nodig zijn om deze strategie enige kans van slagen te geven.</p>
      <p sl="ro">Maar vandaag behandelen we het standpunt van het Parlement, en we zien nu dat ook het Parlement een ambitieuze visie op de begroting 2011 ontbeert. We zitten inderdaad midden in een recessie, maar met een middelmatig ontwerp komen wij daar niet bovenop. Dat lukt alleen als we vindingrijk zijn en politieke moed aan de dag leggen, en onszelf de middelen bezorgen die we nodig hebben om een wezenlijke verandering teweeg te brengen.</p>
    </intervention>
    <intervention id="2-805" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">De effectiviteit van de Europese Unie staat of valt met haar begroting. Ik steun deze voorstellen voor de begroting 2011 omdat daarin rekening is gehouden met de belangrijke beleidsterreinen en de individuele adviezen. Het moge duidelijk zijn dat de EU in de toekomst haar talrijke taken niet kan vervullen met minder financiële middelen. Als vertegenwoordiger van boeren ben ik het absoluut oneens met bezuinigingen op de landbouw. Terugvorderingen moeten worden gebruikt om onze boeren planningszekerheid te geven; dat geld mag niet worden toegewezen aan andere beleidsterreinen. Het ziet er nu naar uit dat er middelen zullen worden onttrokken aan de landbouw om daarmee het nucleaire onderzoeksproject ITER te financieren. De financiering van grootschalige onderzoeksprojecten is dus afhankelijk gemaakt van terugvorderingen op andere gebieden, en het is van tevoren moeilijk vast te stellen om welk bedrag het gaat. Het mag niet zo zijn dat er voor de financiering van Europees onderzoek geen gedegen langetermijnplanning wordt gemaakt. Ook het landbouwbeleid heeft overwegingen en plannen voor de lange termijn, en dit soort zekerheden moeten we doorgeven aan landbouwondernemingen. Als de zwakste schakel in de voedselvoorzieningsketen hebben boerderijen zekerheden nodig om hun plannen op te baseren; hun voortbestaan hangt ervan af. Om de concurrentiepositie van de landbouw in de EU te versterken is het noodzakelijk dat de uitgetrokken financiële middelen uitsluitend daarvoor bestemd blijven. Investeringen in agrarisch onderzoek en groene technologie zijn investeringen in de toekomst en zullen nieuwe werkgelegenheid opleveren.</p>
    </intervention>
    <intervention id="2-804" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">De schoolfruitregeling, die loopt sinds het begin van het schooljaar 2009, is een specifiek Europees initiatief, en de positieve en directe resultaten voor onze burgers verdienen de aandacht.</p>
      <p sl="fr">Door de financiering van deze regeling te steunen investeren wij op effectieve wijze in de gezondheid van jonge Europeanen. De toename van obesitas onder jonge kinderen in Europa is erg zorgwekkend. Ondanks de stijging van de kosten voor levensonderhoud moet fruit een vast bestanddeel blijven van het voedingspatroon van kinderen in Europa. Door de voedingswaarde van hun voeding te verbeteren kunnen wij hen ook beschermen tegen hart- en vaatziekten, kanker en diabetes.</p>
      <p sl="fr">De schoolfruitregeling staat voor een Europa dat dicht bij zijn burgers staat en de dagelijkse uitdagingen van zijn burgers aangaat. Ik hoop dat deze regeling nog heel lang zal bestaan.</p>
    </intervention>
  </section>
  <section id="creitem21" title="13. Begrotingsevaluatie (debat)">
    <intervention id="2-380" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Aan de orde is het debat over de verklaring van de Commissie over de begrotingsevaluatie.</p>
    </intervention>
    <intervention id="2-381" speaker_id="photo_generic" name="Janusz Lewandowski" is_mep="True" mode="spoken">
      <p sl="en">lid van de Commissie . − Mevrouw de Voorzitter, vandaag heeft de Commissie haar mededeling over de begrotingsevaluatie vastgesteld, die hier in het Parlement onmiddellijk voorgelegd wordt aan de door de bevolking gekozen vertegenwoordigers.</p>
      <p sl="en">Oorspronkelijk was het de bedoeling dat dit al in 2008-2009 zou plaatsvinden, maar door allerlei gebeurtenissen – de late goedkeuring van het Verdrag van Lissabon, de late benoeming van de leden van de Commissie en vervolgens een nieuwe Europa 2020-strategie – komt het er nu pas van, in oktober 2010.</p>
      <p sl="en">De begrotingsevaluatie moet beschouwd worden als een integraal onderdeel van onze overwegingen over de vraag hoe we Europa concurrerender, dynamischer, meeromvattend en duurzamer kunnen maken, maar kan niet losgezien worden van de politieke doeleinden. Het gaat hier om politiek uitgedrukt in cijfers en uit de geschiedenis blijkt dat er altijd een specifieke, politieke context aan het begrotingsdebat verbonden is geweest. In het verleden waren dat de gemeenschappelijke markt, de gemeenschappelijke munt en de uitbreiding.</p>
      <p sl="en">We kunnen ons deze keer betere politieke doelen wensen, omdat er duidelijke, nieuwe verantwoordelijkheden uit het Verdrag van Lissabon voortkomen. Het is ook duidelijk dat we gemeenschappelijke Europese antwoorden moeten vinden op gemeenschappelijke uitdagingen op het gebied van klimaatverandering, energie, veiligheid en migratie.</p>
      <p sl="en">Anderzijds hebben we een eurosceptisch Europa, een eurosceptisch Europa na de crisis. Er bestaat werkelijk spanning – of zelfs een tegenstrijdigheid – tussen die twee dingen en we moeten die spanning opheffen. Er is consensus nodig; er is unanimiteit nodig over de volgende financiële vooruitzichten.</p>
      <p sl="en">We moeten op onze ervaring bouwen; die ervaring maakt deel uit van de begrotingsevaluatie. De ervaring leert ons dat we het evenwicht tussen voorspelbaarheid en flexibiliteit moeten herstellen. Vanaf de introductie van het financieel kader in 1988 heeft Europa rust en voorspelbaarheid op financieel gebied. Daardoor hebben de verschillende regio’s, boeren en onderzoekers voldoende tijd om hun projecten voor te bereiden en te voltooien.</p>
      <p sl="en">Daarmee hebben we echt wat bereikt. Het is echter ten koste gegaan van de flexibiliteit en in het verleden is gebleken hoezeer we te maken kunnen krijgen met onverwachte ontwikkelingen. We kunnen trots zijn op bepaalde maatregelen – de ruimhartige en snelle reactie op de overstromingen in Pakistan en op de problemen in Haïti – maar over het algemeen zijn we traag. Het heeft ons een jaar gekost om geld bijeen te brengen voor de voedselhulpfaciliteit. Intern zijn we het langzaamst; we reageren sneller op uitdagingen van buitenaf.</p>
      <p sl="en">We leren hier dus uit dat we flexibeler moeten zijn. We moeten gemakkelijker fondsen en niet-bestede overschotten kunnen overdragen, en gebruikmaken van front- en backloading. In de begrotingsevaluatie stellen we vaste marges voor die aan het einde van de financiële vooruitzichten groter zijn, en we stellen ook voor om prestatiegerichte reserves aan te leggen.</p>
      <p sl="en">Een ander aspect waar we rekening mee moeten houden is natuurlijk de economische crisis. Door slim gebruik te maken van de nieuwe functies van de begroting, zouden zij kunnen dienen als een klein sectoraal en lokaal anticrisispakket. Dit zou als zekerheid kunnen dienen voor leningen buiten het betalingsbalansmechanisme om. Ook kan het een gereedschapskist zijn voor de versterking van het stabiliteits- en groeipact.</p>
      <p sl="en">Ik noem nog een aspect van de begrotingsevaluatie, namelijk dat de discussie over prioriteiten altijd overschaduwd wordt door het netto saldo – een juste retour- type benadering van de begroting die te maken heeft met de complexe inkomstenkant van de Europese begroting. Een stimulans om uit deze vicieuze cirkel te komen zou een open gedachtewisseling zonder taboes zijn, waarbij we niet alleen de uitgaven zouden kunnen analyseren, maar ook de inkomstenkant van de Europese begroting.</p>
      <p sl="en">Zoals Commissievoorzitter Barroso al zei in zijn Staat van de Unie-toespraak, het gaat hier niet om meer of minder uitgaven, maar om slimmere uitgaven. In de begrotingsevaluatie staan een paar suggesties over hoe Europese toegevoegde waarde gegenereerd kan worden en over hoe de nieuwe legitimering van de Europese begroting tot stand gebracht kan worden.</p>
      <p sl="en">We moeten het doen. We bundelen hulpbronnen op Europees niveau, zodat lidstaten in hun kosten kunnen snoeien, overlappingen kunnen vermijden en een groter rendement op het eigen vermogen kunnen behalen.</p>
      <p sl="en">Laat ik onderzoek en infrastructuur als voorbeeld nemen. Onderzoek en infrastructuur kunnen uitgevoerd worden door gemeenschappelijke taken op een samenhangende en gecoördineerde manier op te pakken, speciaal in het geval van grensoverschrijdende gevolgen, zoals op het gebied van energie, veiligheid, migratie en klimaatverandering.</p>
      <p sl="en">We kunnen het doen door solidariteit te tonen bij natuurrampen of door mensen veroorzaakte rampen, en we kunnen en moeten het doen door gereedschappen te gebruiken waarmee we krachtiger kunnen optreden in de mondiale arena en Europa beter zichtbaar kunnen maken als de grootste donor (55 procent van de totale hulp).</p>
      <p sl="en">Maar dat is niet genoeg. Wat we nodig hebben – en dat maakt ook deel uit van de begrotingsevaluatie – is zelfbeheersing op het vlak van bestuurlijke uitgaven. We hebben ook behoefte aan een veel professioneler beheer van grootschalige projecten en – dit betreft het afzonderlijke deel van de bijlage bij de begrotingsevaluatie – het innovatieve financieringsinstrument moet uitkomen boven 1 procent van het volume van de Europese begroting.</p>
      <p sl="en">Waar het uiteindelijk op neerkomt, is dat eigen hulpbronnen heel belangrijk zijn. (Ik snoep nu misschien tijd af van mijn eindbeschouwing.) Het is zo gemakkelijk het huidige systeem als oneerlijk, ingewikkeld en strijdig met de Verdragen te bestempelen, maar het is ook te gemakkelijk ongefundeerde beschuldigingen uit te lokken als we dit onderwerp bespreken.</p>
      <p sl="en">Het moet gezegd worden dat het Verdrag van Lissabon duidelijk aangeeft dat het besluit eigen middelen unaniem genomen moet worden en door alle lidstaten geratificeerd moet worden. De nationale belastingsoevereiniteit staat hier niet op het spel.</p>
      <p sl="en">Het is echter de moeite waard na te denken over een systeem dat dichter bij het oorspronkelijke ontwerp staat, een stelsel waardoor de Europese Unie meer autonomie heeft en de lidstaten hun openbare financiën kunnen versterken door hun rechtstreekse bijdragen geleidelijk aan te verminderen. We zouden kunnen beginnen met de afschaffing van deze kunstmatige btw-overdracht. We hebben zes mogelijke kandidaten op een rij gezet: ze worden in het document genoemd en in de bijlage gekwantificeerd, maar niemand is natuurlijk perfect. Dit is geen vervanging van de nationale bijdrage, maar moet alleen als aanvulling gezien worden.</p>
      <p sl="en">De begrotingsevaluatie is een uitnodiging tot, en de opening van, het hete begrotingsseizoen in de Europese Unie. Ik kijk ernaar uit met het Europees Parlement samen te werken. Het is onze gezamenlijke verantwoordelijkheid te laten zien dat de Europese Unie in staat is de uitdagingen aan te gaan. De begroting zou daarbij het middel kunnen zijn waarmee het vertrouwen in ons Europees project hersteld wordt – als dat middel zich met beleid richt op het behalen van de doelstellingen.</p>
      <p sl="en">Dank u voor uw aandacht.</p>
    </intervention>
    <intervention id="2-383" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">namens de PPE-Fractie . – Mijnheer de Voorzitter, dames en heren, de begroting voor 2011 is de eerste die door dit Parlement moet worden behandeld en aangenomen in het kader van de nieuwe bevoegdheden die het krachtens het Verdrag van Lissabon heeft gekregen. Deze begroting is de eerste waarin wij ons onthouden van elke toename in het totale, door de Commissie voorgestelde volume. In plaats daarvan verkiezen wij een realistische en politieke benadering.</p>
      <p sl="fr">Een realistische benadering omdat onze lidstaten is verzocht zich tot het uiterste in te spannen om hun publieke uitgaven te saneren en te beperken. De fractie van de Europese Volkspartij (christendemocraten) is de eerste die hun verzoekt dit te doen. Een vermindering van overheidsuitgaven is inderdaad een eerste vereiste, willen onze economieën aan concurrentiekracht winnen en onder gunstige omstandigheden de mondiale concurrentiestrijd aangaan. Er is dus geen sprake van dat wij de EU-27 voor dit begrotingsjaar vragen uitgaven te doen die onverenigbaar zijn met de inspanningen van onze medeburgers in hun eigen nationale kader.</p>
      <p sl="fr">Onze benadering is echter evenzeer politiek, aangezien wij menen dat de begroting voor het jaar 2011 niet los kan worden gezien van de algemene financiële context van de komende jaren en, in het bijzonder, het perspectief van de komende financiële cyclus (2014-2020).</p>
      <p sl="fr">Dames en heren, als er een doel is dat ons Parlement tijdens deze zittingsperiode moet nastreven, dat is het om ervoor te zorgen dat het Europees beleid zodanig is gefinancierd dat de uitdagingen kunnen worden aangegaan. Het gaat er niet noodzakelijkerwijs om meer geld te vragen maar om ervoor te zorgen dat de taken die aan de Europese Unie zijn toevertrouwd met adequate financiële middelen kunnen worden volbracht. Onze staten kunnen zelfs bezuinigen en hun bijdragen aan de communautaire begroting verlagen indien zij aanvaarden dat Europa zijn financiële, thans achterhaalde stelsel wijzigt en profijt trekt van eigen middelen. Een op Europees niveau uitgegeven euro is inderdaad rendabeler, productiever dan een op nationaal niveau uitgegeven euro, aangezien een Europese euro geen tekort hoeft te dekken.</p>
      <p sl="fr">Op nationaal niveau is de euro in sommige landen niet meer dan de helft of minder waard. Eveneens op nationaal niveau duikt deze euro die nog niet is gekortwiekt op in de vorm van een cohesiefonds, plattelandsontwikkelingsfonds of fonds ter stimulering van innovatie. Ik verzoek de Raad zich serieus te buigen over deze nieuwe benadering van de Europese financiering. Ik bedank commissaris Lewandowski dat hij de discussie reeds is aangegaan met onze ministers van financiën.</p>
      <p sl="fr">De Europeanen hebben het recht te weten wat hun overheden uitgeven, of deze nu lokaal, regionaal, nationaal of Europees zijn. De lidstaten moeten klaar zijn om deze uitdaging aan te gaan. Mijnheer de voorzitter van de Raad, heren ministers, u hebt in uw handen de sleutel om deze discussies en onderhandelingen in gang te zetten en de Europese lidstaten te helpen vooruitgang te boeken, opdat de Brusselse euro op het niveau van onze medeburgers in de lidstaten terugkeert en een veel productievere euro wordt en nieuwe banen schept op Europees niveau. Ik smeek u, u hebt nog een kans. En als kerstcadeau moet u ons aankondigen dat de eigen fondsen en eigen middelen van Europa onder uw voorzitterschap onderwerp van serieuze discussie en serieuze onderhandelingen worden. Ik verzeker u dat daar nog lang over zal worden nagepraat als ons dit lukt.</p>
    </intervention>
    <intervention id="2-385" speaker_id="28162" name="Stéphane LE FOLL" is_mep="True" mode="spoken" nationality="France" birth_date="09-02-1960" birth_place="Le Mans" p_group="Group of the Progressive Alliance of Socialists and Democrats in the European Parliament - Vice" m_state="FR">
      <p sl="fr">namens de S&amp;D-Fractie . – Mevrouw de Voorzitter, mijnheer Wathelet, commissaris, ik wil graag het woord nemen zonder terug te komen op het debat zoals zich dat tot op heden heeft voltrokken.</p>
      <p sl="fr">Er is over een begroting voor 2011 gesproken, met inachtneming van bekende beperkingen: de beperkingen ons opgelegd door een diepe crisis die heel Europa treft, met nationale overheidsschulden die kunnen leiden tot twee hypothesen. Of deze nationale overheidsschulden leggen de Europese schulden aan banden, of deze nationale schulden geven een nieuwe richting aan en leiden tot een nieuw Europees elan. Dat is de vraag.</p>
      <p sl="fr">Ik vraag u bovenal, commissaris, om tijdens de bespreking van de budgettaire herziening, tijdens de bespreking van de budgettaire perspectieven voor de periode na 2013, niet volledig vast te blijven te zitten in het crisisverhaal, behalve als u mij en alle Europese burgers gaat zeggen dat de crisis in Europa nog lang zal aanhouden.</p>
      <p sl="fr">Ons hele probleem is eigenlijk om de crisis te beheersen en onze tekorten en schulden terug te dringen en ook om ons voor te bereiden op een bevrijding van de crisis. Op dat punt is de budgettaire kwestie van belang. We kunnen de crisis niet te boven komen, en dat heeft Joseph Daul zojuist gezegd, als uit de Europese begroting – want hij is Europees – geen middelen kunnen worden gevonden om terug te winnen waaraan het ons nu ontbreekt, te weten groei, het scheppen van banen, innovatie, onderzoek. Dat is waar het om gaat en het is in dat licht dat de begroting moet worden besproken. We moeten niet doen wat we veel te vaak doen: constant de kwestie van de crisis, van de tekorten, herkauwen. De Raad blinkt daar werkelijk in uit.</p>
      <p sl="fr">Ik heb opgemerkt dat Angela Merkel en Nicolas Sarkozy in Deauville een schot voor de boeg hebben gelost door een hervorming van de Verdragen aan te kondigen, zonder daarover enig overleg te hebben gehad met de heer Van Rompuy, om alle staten te straffen die de begrotingsdiscipline in de toekomst niet eerbiedigen.</p>
      <p sl="fr">Dat is hoe het op het niveau van de Raad heden ten dage is gesteld, terwijl het Parlement maar één ding vraagt, in het bijzonder aan de Commissie, en dat is om te proberen het Europese project vlot te trekken, wat aan de hand van de begroting moet gebeuren.</p>
      <p sl="fr">Nu, u hebt notitie genomen van een aantal zaken waarover we het helemaal eens zijn. Er is meer flexibiliteit nodig. Uiteraard moeten we samen de capaciteit zien te vinden om een veel flexibelere begroting te hebben, omdat het een noodzaak is; het vermogen van de Europese Unie om op ontwikkelingen in te spelen staat op het spel. Vanzelfsprekend gaat het er ook om prioriteiten vast te stellen en te zorgen voor een efficiënte Europese begroting. Maar waar we tegen elkaar duidelijk over moeten zijn, is dat we een tijdschema nodig hebben, dat we samen doelen moeten vaststellen. Commissaris, het kan niet blijven bij woorden, toezeggingen, geschreven teksten die heel interessant zijn en die ik voor de volle honderd procent ondersteun.</p>
      <p sl="fr">Nu moeten we praktisch worden en, dat vooral, ons richten op een essentiële kwestie waar we omheen zijn blijven draaien: die van de eigen middelen. Wat te doen om morgen voor Europa te beschikken over eigen middelen, of – beter gezegd – voor alle Europese burgers, zodat we allen de weg naar groei terugvinden en een nog betere weg voor het Europa van morgen?</p>
      <p sl="fr">Het is aan u, commissaris, om ons ambitieuze voorstellen te doen.</p>
    </intervention>
    <intervention id="2-387" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="fr">namens de ALDE-Fractie . – Mevrouw de Voorzitter, ik wil alleen maar zeggen dat ik vind dat de Commissie met een goed document is gekomen – zij het vijftien maanden te laat.</p>
      <p sl="fr">Verder is het een klein detail dat de tussentijdse evaluatie normaal gesproken vijftien maanden geleden had moeten plaatsvinden en dus niet meer ter sprake hoeft te worden gebracht. Immers, elke keer dat er onderhandelingen zijn, wordt ons een tussentijdse evaluatie aangesmeerd die aan het einde van de termijn komt. Dat werkt helemaal niet en is dus niet voor herhaling vatbaar.</p>
      <p sl="fr">Ten tweede: het essentiële punt van dit dossier zijn de eigen middelen. En waarom? Omdat dit de basis vormt van de Europese Unie. De founding fathers van de Unie hebben een Europese Unie geschapen op basis van eigen middelen, ofwel douanerechten, belastingen op ingevoerde agrarische producten en btw. Dat is wat er is gebeurd. Vanwege de Britse korting is er begonnen met nationale bijdragen. Dat is de realiteit. We moeten dus terugkeren naar deze eigen middelen als basis voor financiering. Dat moet gebeuren omdat het de enige mogelijkheid is om Europa voort te stuwen. Het moet ook gebeuren om redenen van democratie.</p>
      <p sl="fr">In een democratie is één ding noodzakelijk: dat de mensen hun afzonderlijke inkomsten rechtstreeks aan Europa betalen en aldus, aan de hand van deze middelen, kunnen bijdragen aan de werking van de Europese Unie en deze kunnen controleren.</p>
      <p sl="fr">Mijn tweede punt, mevrouw de Voorzitter, betreft in feite zaken die hier te berde worden gebracht: men zegt dat de Europese begroting en de bijdragen op Europees niveau moeten worden verminderd om de overheidsfinanciën te saneren – dat is kletskoek. De realiteit is dat de fiscale tekorten, de begrotingstekorten in Europa, thans 868 miljard euro bedragen, ofwel 7 procent van het bruto binnenlands product. Zelfs indien we het idee aanvaarden dat we de uitgaven op Europees niveau afremmen en de Europese begroting geheel bevriezen, dan worden deze 868 miljard teruggebracht tot 860 miljard. Dat is nu de werkelijkheid. Wat moet worden gedaan, is het tegendeel: het overdragen van nationale bevoegdheden naar Europees niveau om de kosten voor lidstaten te verminderen.</p>
      <p sl="fr">Defensie, onderzoek, diplomatie, infrastructuur: ziedaar taken die beter door de Europese Unie kunnen worden uitgevoerd en waarmee de begrotingstekorten mede kunnen worden verlaagd. En zo moet er nu worden gehandeld, mijnheer de voorzitter van de Raad: er moet op het gebied van eigen middelen vooruitgang worden geboekt, anders komt er geen akkoord over de begroting voor 2011.</p>
    </intervention>
    <intervention id="2-389" speaker_id="96725" name="Bas EICKHOUT" is_mep="True" mode="spoken" nationality="Netherlands" birth_date="08-10-1976" m_state="NL">
      <p sl="en">namens de Verts/ALE-Fractie . – Mijnheer de Voorzitter, ik dank de commissaris voor de begrotingsevaluatie, die we nu eindelijk te zien krijgen. Het belangrijkste van de begrotingsevaluatie is dat we kritisch gaan kijken of er met de middelen van de EU bereikt is wat we denken. Er gaat veel geld naar landbouw- en cohesiefondsen; heeft dit geld resultaten opgeleverd voor de beoogde doelen? Ik moet zeggen dat de begrotingsevaluatie nogal zuinig is met antwoorden op dat soort vragen.</p>
      <p sl="en">Maar laten we ons op de toekomst richten. Ik juich uw opstelling toe, meneer de commissaris, wanneer u zegt dat we moeten kijken naar de doelstellingen die vermeld worden in de 2020-strategie – dat wil zeggen doelstellingen met betrekking tot innovatie, klimaat, de uitroeiing van armoede, werkgelegenheid. Die doelstellingen moeten centraal staan en zouden ook gebruikt moeten worden voor de begrotingsevaluatie. Dat heeft consequenties voor ons landbouw- en cohesiebeleid en we verwachten dat de Commissie goede en ambitieuze hervormingen doorvoert om ervoor te zorgen dat dit landbouw- en cohesiebeleid inderdaad resultaten oplevert op het gebied van armoedebestrijding, vermindering van broeikasgassen, innovatie en werkloosheid. Nogmaals, dat is volgens mij heel belangrijk.</p>
      <p sl="en">Ik wil nu iets zeggen over enkele wezenlijke ideeën die u aansneed, zoals nieuwe ideeën over particuliere investeerders. Ik moet zeggen dat het onderwerp particuliere investeerders al eerder aan de orde gesteld is, maar door onze ervaringen met ITER en GALILEO weten we dat ze er niet zijn. Nu ze niet beschikbaar zijn, moeten we er dus voor zorgen dat we niet op hen bouwen.</p>
      <p sl="en">Wat betreft de Europese Investeringsbank: ja, probeer de EIB erbij te betrekken, maar het kernpunt is de democratische verantwoordingsplicht van de Investeringsbank. Hoe kunnen we ervoor zorgen dat hun investeringen ook resultaat opleveren?</p>
      <p sl="en">Ten slotte onze eigen middelen. Er wordt weer melding gemaakt van de belasting op financiële transacties, maar van de ECOFIN van deze week weten we dat die belasting niet door de Commissie gesteund wordt; ze staat niet eens op de Barroso-lijst voor de G20. Toch wordt ze in dit document genoemd; er staat in het document dat dit type inkomsten gebruikt kan worden. Hoe staat de Commissie tegenover de belasting op financiële transacties? Het standpunt van de commissie is hier vaag en inconsequent.</p>
    </intervention>
    <intervention id="2-391" speaker_id="96954" name="Marta ANDREASEN" is_mep="True" mode="spoken" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">namens de EFD-Fractie . – Mijnheer de Voorzitter, deze tussentijdse evaluatie van het meerjarig financieel kader door de Europese Commissie brengt nieuws dat naar mijn mening reden voor ongerustheid is voor alle Europeanen, maar in het bijzonder voor de Britten. Er wordt namelijk een zwakke poging gedaan de uitgaven voor het gemeenschappelijke landbouwbeleid te verminderen, maar de poging de Britse korting uit de weg te ruimen is nog radicaler. Wat echter nog erger is, is dat het duidelijk de bedoeling is een nieuw eigen middel te creëren. Net als een dief wil de Europese Unie nu rechtstreeks de zakken van de Britse belastingbetaler leegmaken. Of het nu gaat om CO2- heffing, een bankenheffing of wat dan ook, het is zeker dat de belastingbetaler meer zal lijden.</p>
      <p sl="en">Wanneer mensen merken dat de EU hun geld afpakt, zullen ze zich meer en meer storen aan de verspilling en het gebrek aan transparantie van de EU. Voor de afschaffing van de korting en de invoering van een nieuwe Europese belasting – laten we het beestje maar bij de naam noemen – is het niet nodig veranderingen in het Verdrag aan te brengen. Voor de afspraak tussen de Duitse bondskanselier en de Franse president over het opleggen van politieke sancties om financiële stabiliteit te waarborgen, is dat wél nodig.</p>
      <p sl="en">Als de EU meer macht wil, moet zij daar toestemming voor vragen aan degenen die door haar geregeerd worden. Als EU-politici een nieuwe Verdrag willen, moeten ze de mensen een referendum gunnen. Nu heeft ‘onbuigzame Dave’ de kans zijn verbroken belofte om een referendum over de EU te houden, goed te maken. Ik geloof het pas als ik het zie.</p>
    </intervention>
    <intervention id="2-393" speaker_id="1665" name="Salvador GARRIGA POLLEDO" is_mep="True" mode="spoken" nationality="Spain" birth_date="06-08-1957" birth_place="Gijon" p_group="Group of the European People's Party (Christian Democrats)" m_state="ES">
      <p sl="es">Mijnheer de Voorzitter, het zou interessant geweest zijn als de heer Verhofstadt, in plaats van de zaal te verlaten, ook de documenten van de Europese Commissie had gelezen. Een ervan maakt namelijk duidelijk dat deze begrotingsevaluatie vertraging heeft opgelopen omdat er een akkoord was met het Parlement om de evaluatie uit te voeren zodra het Verdrag van Lissabon in werking was getreden. Maar goed …</p>
      <p sl="es">Ik wil de commissaris bedanken voor deze mededeling. Ze vormt een goede intellectuele oefening over de manier waarop de financiële vooruitzichten tot nu toe hebben gewerkt en hoe ze in de toekomst zullen moeten werken.</p>
      <p sl="es">En nogmaals bedankt dat u ons gewezen hebt op de tekortkomingen van deze financiële vooruitzichten, en met name op het schokkende onvermogen van het huidige financiële kader om aan onverwachte behoeften te voldoen.</p>
      <p sl="es">Ik herinner u eraan dat we tot nu toe bij onverwachte noden geen ander antwoord konden bedenken dan geld van de landbouw af te nemen en ergens anders aan te besteden. Zo kunnen we in de toekomst niet verder.</p>
      <p sl="es">Mijnheer de commissaris, ik besef hoe moeilijk het moet zijn om een dergelijke evaluatie op te stellen (die in geen geval verward mag worden met een herziening), en ik erken dat dit een briljante oefening is. Toch kan ik de verleiding niet weerstaan om hardop de toelichting voor te lezen die bij deze ingediende mededeling was gevoegd:</p>
      <p sl="en">In de begrotingsevaluatie worden vaak de volgende vragen gesteld: wat is de mededeling over de begrotingsevaluatie, wat is zij niet, en waarom een begrotingsevaluatie?</p>
      <p sl="es">Drie zeer elegante vragen om het onverklaarbare te verklaren, namelijk dat in deze mededeling geen cijfers voorkomen.</p>
    </intervention>
    <intervention id="2-395" speaker_id="96940" name="Gerben-Jan GERBRANDY" is_mep="True" mode="spoken" nationality="Netherlands" birth_date="28-06-1967" birth_place="Den Haag" p_group="Group of the Alliance of Liberals and Democrats for Europe" m_state="NL">
      <p sl="nl">Voorzitter, ik kan mij nog herinneren dat wij vroeger altijd wat meewarig deden over de meerjarenplannen in de Sovjetunie, maar als ik me niet vergis waren die maar voor vijf jaar, terwijl wij nu zitten met hele onflexibele meerjarenbegrotingen voor zeven jaar. Een van de grootste problemen vind ik op dit moment - en dit wordt bevestigd als ik naar commissaris Lewandowski luister wanneer hij het heeft over haalbaarheid - is dat we teveel kijken naar de haalbaarheid. Want dat is alleen maar goed voor gevestigde belangen.</p>
      <p sl="nl">Natuurlijk, we hebben unanimiteit, en daar zit een groot probleem. Maar gevestigde belangen is het enige dat op dit moment door de Europese begroting wordt bediend. Gevestigde belangen in de landbouw, in de visserij, in de cohesiehoek, en ook in de oude industrie als ik het zo mag noemen. Gevestigde belangen zijn een gevaar voor de dynamische economie die wij in Europa willen hebben.</p>
      <p sl="nl">Ik zie Europa, en met name de begroting, als een mammoettanker. Die is moeilijk van koers te veranderen, maar wij hebben nu de kans om die mammoettanker uit het water te halen en in het dok. Laten we die kans grijpen en eens kijken of we in staat zijn om die grote mammoettanker misschien wel om te bouwen tot een paar veel kleinere speedboten.</p>
      <p sl="nl">Tot slot, de eigen middelen. Die zijn niet alleen maar belangrijk omdat Europa dan eigen middelen heeft, maar ook om de perverse werking van de bijdragen van lidstaten nu tegen te gaan. Lidstaten zijn maar in één ding geïnteresseerd en dat is hoeveel geld ze kunnen terugharken van de Europese begroting. En dat bestrijden we met een eigenmiddelensysteem.</p>
    </intervention>
    <intervention id="2-397" speaker_id="23820" name="László SURJÁN" is_mep="True" mode="spoken" nationality="Hungary" birth_date="07-09-1941" birth_place="Kolozsvár" p_group="Group of the European People's Party (Christian Democrats)" m_state="HU">
      <p sl="hu">De commissaris zei zojuist dat de begroting beleid in cijfers is. We kennen deze uitdrukking goed, maar beste commissaris, waar zijn de cijfers in dit stuk? Die ontbreken volledig. Ik weet dus niet waar we het nu over hebben. Tussentijdse evaluatie. Daar hadden sprekers voor mij het ook al over. We bevinden ons in het derde trimester en ik weet niet wanneer we deze evaluatie gaan afronden. Maar ik wil hier graag een vraag stellen. Ook aan de Raad, die deze misschien in vertaling zal ontvangen. We moeten deze evaluatie, of hoe we haar ook willen noemen, nog dit jaar afronden. Het heeft geen zin om in 2011 nog te bakkeleien over wat we ook alweer wilden doen in 2008 of wat we hadden moeten doen in 2008.</p>
      <p sl="hu">Ik denk dat we een begin moeten maken met het opstellen van het begrotingskader voor de volgende cyclus waarmee we min of meer al zijn begonnen. In het Parlement wordt hard gewerkt, evenals in de andere partnerinstellingen, naar ik aanneem. Daarbij moeten we echter moedige hervormingen doorvoeren. De kwestie van eigen middelen is hier te berde gebracht. Het is inderdaad een onmogelijke toestand dat we het enige parlement op de wereld zijn dat een begroting opstelt en de lasten hiervan naar de kiezers toe niet voelt, aangezien wij niet degenen zijn die het geld van de burgers innen, daar de nationale regeringen er nog tussen zitten.</p>
      <p sl="hu">Moeten we ons zorgen maken over de soevereiniteit van de lidstaten als het Europees Parlement zijn eigen uitgaven, de gemeenschappelijke Europese uitgaven zelf bij de burgers int en hierheen haalt? Ik weet dat dit een lastige kwestie is. Soevereiniteit is heel belangrijk. Ook een andere kwestie is heel belangrijk, mijnheer de Voorzitter, namelijk dat onze uitgaven volgens de overwegingen van subsidiariteit moeten plaatsvinden en dat we zaken die onder de bevoegdheid van de lidstaten vallen niet naar het Europese niveau moeten willen overhevelen. Ik dank u voor uw aandacht.</p>
    </intervention>
    <intervention id="2-399" speaker_id="1037" name="Reimer BÖGE" is_mep="True" mode="spoken" nationality="Germany" birth_date="18-12-1951" birth_place="Hasenmoor" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, dames en heren, enerzijds ben ik erkentelijk voor het streven van de Commissie om met deze mededeling het herzieningsdebat te verrijken. Anderzijds moet mij van het hart dat wij ons de evaluatievoorstellen op basis van de gemeenschappelijke verklaring van 2006 toen en nu anders voorgesteld hebben. Want als we de strekking van deze mededeling volgen, komt er voor 2014 geen evaluatie. Dat heeft echter tot gevolg, zoals ik eerder al gezegd heb, dat wezenlijke elementen van het Lissabonbeleid (of in elk geval gedeelten daarvan) die stoelen op het nieuwe Verdrag pas na 2014 begrotingtechnisch ter sprake komen. Dat stelt ons voor de vraag of we ons dat wel kunnen permitteren in het licht van de globalisering, waardoor het handelingsvermogen van de Europese Unie in politiek en economisch opzicht in het geding is. Ik krijg de indruk dat de toenmalige Commissie en de heer Prodi te ambitieuze voorstellen hebben gedaan, terwijl de huidige Commissie juist te voorzichtig is.</p>
      <p sl="de">Natuurlijk moeten we, als we dan de volgende stap zetten, eerst het beter wetgeven eens centraal stellen om groei en werkgelegenheid te stimuleren, evenals vereenvoudiging, doelmatigheid, besparing op de uitvoeringskosten van programma's, voordat we om meer geld vragen. Dat geldt overigens ook voor wetenschappelijk onderzoek, waar we met tekorten zitten en er nog geelrode kaarten van de Europese Rekenkamer liggen. Nieuwe financieringsinstrumenten zijn ook nodig, evenals een discussie over wat we aanmoeten met innovatie-, industrie- en onderzoeksprojecten op grotere schaal, zoals ITER of Galileo, of met energieprojecten. Zeggen we daar ja of nee tegen? En als we ja zeggen, kunnen deze projecten dan ook naar behoren en beter dan voorheen in de Europese begroting tot het einde toe via de algehele financiële meerjarenplanning gefinancierd worden?</p>
      <p sl="de">Ik zou met het oog op een vaak misleidende discussie op lidstatenniveau nog iets over de eigen middelen van de EU willen zeggen: het is volstrekt legitiem en in overeenstemming met het Verdrag (sterker nog, het vloeit uit het Verdrag voort) dat wij de eigen middelen ter sprake brengen. Het Verdrag stelt immers dat we ons, los van eventuele aanvullende inkomsten, uit eigen middelen moeten bedruipen. Aan deze discussie mag geen van ons zich onttrekken.</p>
    </intervention>
    <intervention id="2-401" speaker_id="28256" name="Jean-Luc DEHAENE" is_mep="True" mode="spoken" nationality="Belgium" birth_date="07-08-1940" birth_place="Montpellier" p_group="Group of the European People's Party (Christian Democrats)" m_state="BE">
      <p sl="nl">Voorzitter, de tussentijdse evaluatie van het financieel meerjarenkader die de Commissie ons vandaag voorlegt, is tegelijkertijd ontgoochelend en hoopgevend. Ontgoochelend omdat het document geen enkel perspectief opent op een herziening van het meerjarenkader voor 2010-2012. De begroting 2011 heeft nochtans aangetoond dat dit onhoudbaar is. Het financieel kader houdt immers geen rekening met nieuwe taken ingevolge het Verdrag van Lissabon, noch met de 2020-doelstellingen. Dat is inderdaad onhoudbaar. Er moet minstens ruimte komen voor grotere flexibiliteit. Gelukkig bepleit de Commissie dit ook. Deze grotere flexibiliteit zou reeds vanaf 2012 van toepassing moeten zijn. Het document is anderzijds ook hoopgevend, omdat de Commissie eindelijk het debat over de eigen middelen opent. Dit wordt wellicht het grote debat van de komende jaren. Een moeilijk, maar onontkoombaar debat.</p>
      <p sl="nl">Het Verdrag stelt dat de EU-begroting uit eigen middelen moet worden gefinancierd. De huidige financiering gebeurt voor 80 procent door transfers uit nationale begrotingen. Dat zijn geen eigen Europese middelen. Zij maken deel uit van de uitgaven van de nationale begrotingen. Zij drukken op de nationale tekorten die het Europees Stabiliteitspact wil terugdringen. De lidstaten proberen dus deze transfers te beperken. Terzelfder tijd verwachten zij meer van Europa, zoals blijkt uit het Verdrag van Lissabon en de 2020-strategie.</p>
      <p sl="nl">Wij moeten deze contradictie doorbreken. Dit kan enkel door terug te grijpen naar échte eigen middelen. Deze moeten tegelijkertijd mogelijk maken de bijdragen van de lidstaten te verminderen en de middelen van de EU te verhogen. Terecht wijst de Commissie als mogelijke eigen middelen naar nieuwe vormen van belastingen die rechtstreeks verbonden zijn met beleidsterreinen die voornamelijk op Europees vlak worden uitgebouwd. Ik verwijs naar de regulering van de financiële sector en het klimaatbeleid. Hopelijk zullen ook de Europese Raad en de Raad de noodzaak begrijpen om nu dringend het debat over de eigen middelen te openen met het oog op de financiële vooruitzichten van na 2014.</p>
    </intervention>
    <intervention id="2-403" speaker_id="96782" name="Sidonia MAZUR" is_mep="True" mode="spoken" nationality="Poland" birth_date="05-11-1975" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, mijnheer de commissaris, ik ben erg blij dat we dit document eindelijk voor ons hebben liggen. Het is goed dat het er gekomen is en dat het ons nu is voorgelegd. We kunnen natuurlijk altijd klagen dat het eerder had gekund en zo, maar er is, denk ik, één reden waarom we dit document op dit moment vooral moeten verwelkomen, en dat is omdat het taboeonderwerpen aan de orde stelt. We moeten nu geen enkele kwestie die verband houdt met de begroting van de Europese Unie, taboe verklaren en het overal over hebben, ook over onze eigen middelen. Die instelling is absoluut prijzenswaardig.</p>
      <p sl="pl">Ik wil ook graag waarschuwen voor een zeker risico in verband met de discussie over nieuwe eigen middelen. We weten allemaal dat dit een heikele discussie is, die zomaar een rem zou kunnen zetten op alle andere gesprekken over hoe de EU-begroting eruit zou moeten zien en de lering die we tot nu toe hebben getrokken uit de huidige financiële vooruitzichten. We moeten ons niet een doodlopende weg in laten manoeuvreren. We moeten de horizonten van ons debat verbreden en niet blijven hangen op het onderwerp van de eigen middelen, want dan komen we er echt niet uit.</p>
      <p sl="pl">Ik wil graag onderstrepen dat de inkomstenkant van de EU-begroting stabiel en voorspelbaar moet zijn. We moeten steeds in het achterhoofd houden wat de grote verdienste is van de EU-begroting, namelijk dat ze in evenwicht moet zijn. Het is een begroting die geen schulden maakt. Die waarde moet een leidend principe blijven. Daarnaast wil ik graag benadrukken dat de nieuwe eigen middelen de inkomsten van de Europese Unie stabiel en voorspelbaar moeten maken en ons bovendien uit de schulden moeten houden. Ik denk dat we dat moeten bedenken en dat we ons moeten realiseren dat het huidige systeem waarbij de inkomsten van de Europese Unie gebaseerd zijn op het bruto binnenlands product van de afzonderlijke lidstaten, niet zo slecht is dat we het moeten wegdoen.</p>
      <p sl="pl">Het nieuwe systeem moet mijns inziens een combinatie zijn van het nieuwe en het oude. We moeten nadenken over ingrijpende hervormingen, maar tegelijkertijd goede gebruiken niet a priori verwerpen. Met andere woorden: zowel continuïteit als verandering – het ene sluit het andere niet uit. We moeten uitgaan van wat al goed werkt en dit niet weggooien, om niet te blijven steken in een discussie die enkel over eigen middelen gaat en om na te denken over hoe we het nieuwe financiële kader wel moeten construeren.</p>
    </intervention>
    <intervention id="2-405" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mijnheer de Voorzitter, begrotingen moeten altijd geëvalueerd worden. Dat geldt voor gezinnen, voor de Europese Unie, en het gold zelfs voor Fagin in Oliver Twist . Toen zijn kleine zakkenrollersonderneming na zo’n twee keer zakkenrollen geen succes bleek te zijn. zei hij: “Ik denk dat we er nog eens over moeten nadenken.”</p>
      <p sl="en">Het is goed dat we er hier ook nog eens over nadenken. We kunnen er vooral veel aan doen om datgene wat we proberen te bereiken, acceptabeler te maken voor de lidstaten en de burgers.</p>
      <p sl="en">In de eerste plaats is de doelstelling om de bureaucratie met 25 procent – en hopelijk meer – te verminderen, zeer wenselijk en zeer goed te verkopen. In de tweede plaats moeten we er eens mee ophouden eigen doelpunten te zetten. Helaas moet ik het eens zijn met de uitspraken van sommige Eurosceptici dat het niet verstandig is geweest de entertainmentbegroting te verhogen. Dat was koren op de molen van de eurosceptici en het heeft eurofielen vermoedelijk teleurgesteld. In de derde plaats – en dat is heel belangrijk – is de hele kwestie van het creëren van eigen middelen zeer wenselijk. Ik vind dat onze Voorzitter, de heer Daul, het heel goed uitdrukte toen hij zei dat een bestede euro op Europees niveau meer waard is dan een euro die op het niveau van een lidstaat wordt uitgegeven. Ik vind dat we die lijn moeten volgen en in het bijzonder durfkapitalisten moeten stimuleren die obligaties voor europrojecten op het oog hebben om de verschillende projecten die we nodig hebben te financieren.</p>
      <p sl="en">We hebben een O&amp;O-doelstelling van 3 procent. Dat is volstrekt noodzakelijk voor Europa als we een sterke concurrentiepositie willen hebben en de banen willen creëren die we nodig hebben. De aanzienlijke financiering van onze eerste GLB-pijler moet ook gehandhaafd worden om ervoor te zorgen dat het platteland niet ontvolkt, en de tweede pijler moet de collectieve voorzieningen waarborgen. Bovendien mogen er geen concessies gedaan worden wat betreft de CO2- emissies, en ook natuurlijk niet wat betreft het cohesiebeleid, dat heel geslaagd is. Als we dat allemaal kunnen bereiken, hebben we uiteindelijk in 2020 een 4 procent hoger bbp en 5,6 miljoen extra banen.</p>
    </intervention>
    <intervention id="2-407" speaker_id="28224" name="Markus PIEPER" is_mep="True" mode="spoken" nationality="Germany" m_state="DE">
      <p sl="de">Mijnheer de Voorzitter, ook wij van de Commissie regionale ontwikkeling hadden hoge verwachtingen van de begrotingsevaluatie. Per slot van rekening is het Europese structuur- en cohesiebeleid een succesverhaal, zeker de laatste jaren. De bijdrage van het Cohesiefonds aan het overwinnen van de crisis is met name in de armste regio's aanzienlijk. De horizontale benadering die voor de vergroting van het concurrentievermogen en bevordering van de werkgelegenheid is gekozen leidt tot verheugende resultaten. Nooit werden EU-middelen doelmatiger ingezet, nooit hebben we meer ondernemers uit het mkb aansluiting gegeven op internationale netwerken. Nooit waren de regio's beter ingesteld op het benutten van Europese programma's. Het beroep op en gebruik van EU-middelen spreekt op dit punt duidelijke en bemoedigende taal. Tegelijk wist men onrechtmatigheden bij de bestedingen uit de structuurfondsen aanmerkelijk terug te dringen.</p>
      <p sl="de">Helaas waren het de Rekenkamer, wetenschappers en regio's die ons hiervan op de hoogte brachten en niet de Europese Commissie of de lidstaten. Die zijn opvallend terughoudend. Een echte budgettaire tussenbalans is ten aanzien van de structuurfondsen niet opgemaakt. Ik betreur dat zeer, want het ruggensteuntje van een begrotingsevaluatie zou goede argumenten voor voortzetting van het structuurbeleid opgeleverd hebben. Natuurlijk zijn inhoudelijke aanpassingen aan de doelstellingen voor 2020 nodig. Op vele beleidsterreinen dient er doelmatiger gebruik van middelen gemaakt te worden, maar afgezien daarvan heeft de manier waarop beleidsdoelen in samenwerking met de lidstaten en de regio's geformuleerd en verwezenlijkt worden ruimschoots zijn nut bewezen. We hebben hier een kans laten liggen om dat door een toetsing van de begroting nogmaals te onderbouwen.</p>
      <p sl="de">Dames en heren, het Parlement heeft echter ook een goed geheugen. Als de financiële vooruitzichten zich weer aandienen, zullen we de successen van het regionale beleid alsnog onder de aandacht brengen. Waar het om de betrouwbaarheid van de politiek gaat, zullen we de lange planningslooptijd in de structuurfondsen verdedigen en als het om toekomstige begrotingsevaluaties gaat zullen we erop aandringen dat die grondiger zijn. Regelmatige begrotingsevaluaties dragen immers ook bij aan transparantie. Daar moeten we voortaan meer werk van maken.</p>
    </intervention>
    <intervention id="2-409" speaker_id="96899" name="José Manuel FERNANDES" is_mep="True" mode="spoken" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Mijnheer de Voorzitter, commissaris, dames en heren, we zijn ons allemaal zeer bewust van onze politieke uitdagingen: globalisering, de strijd tegen klimaatverandering, de vergrijzende bevolking, energiezekerheid, enzovoort. Al deze uitdagingen bestaan naast de crisis die niet zomaar lijkt over te gaan. We willen graag een sterke sociale staat behouden die ook ons concurrentievermogen verbetert. Daarom hebben we de nieuwe Europa 2020-strategie bedacht. Deze strategie heeft echter financiering nodig. Voordat we deze strategie goed uit kunnen voeren, moeten we eerst bepalen welke bedragen noodzakelijk zijn voor ieder afzonderlijk beleid zodat we kunnen bepalen wat de hoogte is van het totale bedrag dat nodig is.</p>
      <p sl="pt">Uiteraard ben ik een voorstander van de bottom-upbenadering, met behulp van de eliminatiemethode: als we erachter zijn wat we nodig hebben, moeten we bepalen welke middelen we zouden moeten hebben. Ongeveer tachtig procent van de EU-begroting is afkomstig uit de nationale begrotingen. We moeten deze afhankelijkheid verkleinen om onze eigen verdragen te respecteren. De Europa 2020-strategie moet zo snel mogelijk ingevoerd worden en ik zou daarom willen vragen waarom het meerjarig financieel kader nu niet herzien wordt zodat het in overeenstemming is met deze strategie, waaraan we allemaal onze steun hebben gegeven?</p>
    </intervention>
    <intervention id="2-411" speaker_id="1914" name="Jutta HAUG" is_mep="True" mode="spoken" nationality="Germany" birth_date="08-10-1951" birth_place="Castrop-Rauxel" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, commissaris, ik zeg meteen maar dat ik het voorliggende document goed vind. Het is uitgewogen, precies zoals de heer Lewandowski ons altijd beloofd heeft. Uitgewogen en doorspekt met suggesties en gedachten die ons vooruit kunnen en moeten helpen. Maar het document is niet wat wij als leden van de Begrotingscommissie ervan verwachtten. Eerlijk gezegd hadden we verwacht dat het een analyse van het huidige financiële kader zou bevatten en de ware optimisten waren ervan uitgegaan dat er zelfs wel een kleine herziening voor de resterende looptijd van de huidige financiële vooruitzichten in had gezeten. Helaas is hetgeen nu voor ons ligt puur een blik in de toekomst geworden. Er wordt bijna om de paragraaf op gewezen wat we voortaan anders aan moeten pakken met onze begroting, of het nu gaat om prioriteiten als de verwezenlijkingen van de doelstellingen van de Europa 2020-strategie, en betere samenwerking met onze buren, betere Europese infrastructuur, dan wel om ons toekomstige landbouw- of cohesiebeleid – zelfs over de toekomstige opzet van onze begroting en de duur van de volgende financiële periode laat dit document zijn licht schijnen.</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-413" speaker_id="96881" name="Elie HOARAU" is_mep="True" mode="spoken" nationality="France" birth_date="08-07-1938" birth_place="Sainte-Suzanne" p_group="Confederal Group of the European United Left - Nordic Green Left" m_state="FR">
      <p sl="fr">Mijnheer de Voorzitter, in december 2009 heeft de Europese Unie in Genève met de landen van Latijns-Amerika bananenakkoorden gesloten, waardoor de douanerechten fors zijn gedaald.</p>
      <p sl="fr">Ingevolge deze akkoorden heeft de Europese Unie, als ik het wel heb, compensatiemaatregelen ten gunste van de ACS-landen genomen ten bedrage van 190 miljoen euro. Na 2009 zijn er nieuwe akkoorden gesloten tussen de Europese Unie en landen in Midden-Amerika, waarbij de douanerechten voor deze landen verder werden verlaagd.</p>
      <p sl="fr">De begeleidende maatregelen die ten aanzien van de gewijzigde begroting zijn voorzien, houden geen rekening met deze nieuwe akkoorden. De ACS-landen hebben de benodigde begeleidende maatregelen evenwel op heel wat meer dan 190 miljoen euro geschat. In het wijzigingsbesluit moet mijns inziens rekening worden gehouden met het verzoek van de ACS-landen.</p>
      <p sl="fr">Aangezien in mijn eigen kiesdistrict bananen worden geproduceerd, heeft dit besluit over de gewijzigde begroting mijn bijzondere aandacht.</p>
    </intervention>
    <intervention id="2-415" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Mijnheer de Voorzitter, ik vind het te vroeg om te beoordelen of het een goed of een slecht document is, maar het is in ieder geval goed dat we nu een document hebben, want de totstandkoming ervan heeft lang geduurd.</p>
      <p sl="en">Ik wil vooral reageren op het gedeelte over de landbouw, omdat ik de begrotingsrapporteur voor volgend jaar ben. Ik maak me wat zorgen over de gebruikte taal in het gedeelte over het landbouwbeleid. Er staat bijvoorbeeld: “ … een radicalere hervorming betekent dat we ons minder gaan concentreren op inkomenssteun en marktmaatregelen en voorrang geven aan milieu- en klimaatdoelstellingen boven de economische en sociale aspecten van het GLB.”</p>
      <p sl="en">Er wordt hier ook gesuggereerd dat er nu een afhankelijkheidscultuur heerst als gevolg van de rechtstreekse betalingen aan de boeren. De realiteit is dat boeren via de markt niet genoeg kunnen verdienen om aan een fatsoenlijk inkomen te komen. Met agrarisch ondernemen wordt ver onder het gemiddelde verdiend en daar moet iets aan gedaan worden, in welke richting we het gemeenschappelijk landbouwbeleid ook gaan hervormen, maar ik ben blij met het document.</p>
    </intervention>
    <intervention id="2-417" speaker_id="96807" name="Ivailo KALFIN" is_mep="True" mode="spoken" nationality="Bulgaria" birth_date="30-05-1964" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Ook ik wil de Commissie bedanken voor de presentatie van dit document. Ik denk dat het over een onderwerp gaat dat in de toekomst tot veel discussie zal leiden. Er staan nogal wat kwesties in waarover in dit Parlement een, daar ben ik zeker van, levendig debat zal komen. Ik zou er achtereenvolgens drie willen aanstippen.</p>
      <p sl="bg">De eerste kwestie gaat over de vraag of alle beleid van de Europese Unie onder de algemene paraplu van Europa 2020 geschaard kan worden. We weten dat veel beleid dat belangrijk is voor de Europese Unie hiervan afgeleid is. Ik denk echter niet dat bijvoorbeeld het hoofdstuk over duurzame groei de beste plaats is voor het landbouwbeleid, of dat het hoofdstuk over inclusieve groei de beste plaats is voor het cohesiebeleid. Ik geloof dat deze beleidsterreinen wat breder zijn en het zal wat moeilijk zijn om ze onder de doelstellingen te laten vallen die door Europa 2020 zijn gesteld.</p>
      <p sl="bg">Ten tweede zou ik even bij de betreffende beginselen willen stilstaan. Eén gemeenschappelijk beginsel is het solidariteitsbeginsel, dat zonder twijfel zeer belangrijk is. We moeten de financiële middelen, met inbegrip van het Cohesiefonds, niet alleen zien als een vorm van solidariteit, maar ook als middel om tot grotere convergentie te komen. We weten dat het een buitengewoon belangrijke economische impact heeft, wat niet alleen ethisch gezien goed is, maar het levert feitelijk ook economische resultaten op.</p>
      <p sl="bg">De laatste kwestie heeft te maken met de eigen financiële middelen. Hierbij wordt er ook nagedacht over het toekennen van leningen door de Europese Unie, het garant staan voor leningen met de Europese begroting en het financieren van grote projecten. Ik denk dat het moeilijk voor ons kan zijn om te praten over het lenen van geld als wij niet duidelijk zijn over onze eigen financiële middelen, met inbegrip van de middelen die zijn onttrokken vanwege samenwerking met financiële instellingen als de Europese Investeringsbank, of over het hergebruik van niet-gebruikte gelden uit de Europese begroting in plaats van dat die gelden aan de lidstaten worden teruggegeven.</p>
    </intervention>
    <intervention id="2-419" speaker_id="96850" name="Damien ABAD" is_mep="True" mode="spoken" nationality="France" birth_date="05-04-1980" birth_place="Nîmes" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, één opmerking over deze mededeling van de Commissie. Ik betreur dat met name op het gebied van uitgaven, we in deze mededeling weinig moed aan de dag hebben gelegd. U weet dat de Begrotingscommissie ons om meer vraagt dan een eenvoudige budget review . Er moet een echte tussentijdse evaluatie worden geleverd, niet voor de aardigheid, maar simpelweg om de structuur van de begrotingsuitgaven te analyseren en er voor een aantal aspecten van deze uitgaven conclusies uit te trekken.</p>
      <p sl="fr">U weet net als ik dat het nodig is ons opnieuw te richten op een aantal uitgaven op het gebied van cohesiebeleid, om het accent te leggen op grote industriële projecten, zoals die van ITER of andere projecten die verband houden met Galileo, en ook om de middelen die voor het landbouwbeleid zijn bestemd, te behouden.</p>
      <p sl="fr">Anderzijds vond ik de benadering van de Commissie op het gebied van inkomsten interessant en iets gedurfder. Ik meen zelfs dat we niet over de Europese begroting kunnen praten zonder een discussie te beginnen over zowel eigen middelen als communautarisering, of zonder een aantal uitgaven te vermelden. Ik meen dat dit onderwerp een absoluut essentieel en fundamenteel onderwerp is voor de toekomst van de Europese Unie. Ik hoop dus dat wij samen oplossingen kunnen vinden om onze prioriteiten beter te financieren, of dat nu is op het gebied van jongeren, onderwijs, of alle andere prioriteiten is die ik zojuist heb genoemd, want samen moeten wij deze uitgaven met hoge toegevoegde waarde vinden om te voorkomen dat zich herhaald wat er op dit moment helaas gaande is bij de dienst voor extern optreden.</p>
    </intervention>
    <intervention id="2-421" speaker_id="96991" name="Eider GARDIAZABAL RUBIAL" is_mep="True" mode="spoken" nationality="Spain" birth_date="12-07-1975" birth_place="Bilbao" m_state="ES">
      <p sl="es">Mijnheer de Voorzitter, zoals heel wat collega’s al hebben verteld, zaten we echt vol ongeduld te wachten op deze mededeling van de Commissie. Mevrouw Haug heeft − zeer terecht, trouwens − al opgemerkt dat een groot deel van ons vol optimisme uitkeek naar de resultaten van deze mededeling. We hoopten echt dat er een herziening van het huidige financiële kader op tafel zou worden gelegd.</p>
      <p sl="es">In dat opzicht moet ik zeggen dat ik redelijk teleurgesteld ben in het document dat ons werd voorgesteld. We hebben u namelijk de mogelijkheid gegeven om te wachten met het indienen van dit document totdat het Verdrag van Lissabon en de Europa 2020-strategie in werking waren getreden, precies omdat we iets willen dat meer concreet is. Want, laten we eerlijk zijn: dit vage document had u even goed in 2007 of 2008 al kunnen voorleggen. Ik weet niet waar we eigenlijk op moesten wachten.</p>
      <p sl="es">Hoe dan ook, ik vind dat je altijd de nadruk moet leggen op het positieve en ik denk dat we het er allemaal over eens kunnen zijn dat er eindelijk een debat is geopend over de eigen middelen (zoals u hebt gemerkt wordt dit eveneens gevraagd door het Parlement, en laten we hopen dat de Commissie, die naar dit debat luistert, zich daarbij aansluit). Op deze manier kunnen we toch nog de nadruk leggen op het positieve.</p>
    </intervention>
    <intervention id="2-423" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="fr">Mijnheer de Voorzitter, of het glas nu half leeg is of half vol, dit document bevat nog altijd nuttige inzichten, en wat voor mij het meeste telt, is wat wij ermee zullen doen - wat het Parlement met dit document zal doen. Ik vind dat er interessante dingen in staan, zoals we vandaag hebben gezegd, en zoals anderen dat lang voor mij hebben gezegd.</p>
      <p sl="fr">De kwestie van de eigen middelen is uiteraard het belangrijkste onderwerp dat we moeten bespreken. Ik stem ook in met het belang om deze inzichten te gebruiken ten behoeve van de optie van de Europa 2020-strategie, maar ik wijs er met klem op dat er meer is dan het 2020-document. Er moet natuurlijk aan worden gewerkt, maar uiteraard is er ook het landbouwbeleid, en de kwestie van de vervoersnetwerken en zijn er twee andere documenten waarmee we ons ook moeten bezighouden.</p>
      <p sl="fr">Ik denk met name aan het verslag door de taskforce over het economisch bestuur, voorgezeten door de heer Van Rompuy, dat eveneens de aandacht heeft gevestigd op een aantal problemen die verband houden met de begrotingscoördinatie. Tot slot moeten wij ook, op basis van wat u voorstelt, werken aan alle mogelijkheden die ons worden geboden, en ik denk met name aan een ander verslag, het befaamde verslag-Monti – Een nieuwe strategie voor de verenigde markt – dat ons het andere gezicht van het begrotingsbeleid toont, ofwel: alles wat te maken heeft met fiscale samenwerking.</p>
      <p sl="fr">Ik denk niet dat we deze discussie over de voorstellen van de Commissie kunnen scheiden van alle andere vragen die zijn gesteld in andere Europese instellingen, omdat het ten slotte verschillende stadia van dezelfde discussie zijn.</p>
    </intervention>
    <intervention id="2-425" speaker_id="28288" name="Jan OLBRYCHT" is_mep="True" mode="spoken" nationality="Poland" birth_date="21-09-1952" birth_place="Rybnik" m_state="PL">
      <p sl="pl">Voor ons ligt een zeer interessant document en gezegd moet worden dat we al een hele poos zaten te wachten op een document waar geen enkel getal in voorkomt, en hiermee heeft de Commissie woord gehouden. We hebben een document ontvangen dat daarentegen wel een aantal programmapunten en een aantal verklaringen bevat. Wij, als Europees Parlement, moeten inderdaad kijken naar wat de Commissie vandaag te berde brengt.</p>
      <p sl="pl">En wat wij, leden van het Europees Parlement, vandaag de dag bijvoorbeeld heel belangrijk vinden is dat er gepraat wordt over het verband tussen de EU 2020-strategie, waarover we het vandaag al gehad hebben, en het beleid van de Unie. Als de Commissie in haar document de mogelijkheid geeft de begroting vorm te geven rondom de EU 2020-strategie, dan betekent die verklaring eigenlijk dat de mogelijkheid bestaat om het grootste deel van het beleid van de Unie aan de EU 2020-strategie te verbinden. Dat lezen we in deze tekst – het staat er zwart op wit. Het reorganiseren van de structuur van de begroting betekent in wezen het reorganiseren van het EU-beleid. De verklaring dat het cohesiebeleid de voornaamste drager moet zijn van de EU 2020-strategie, is ook een verklaring waar wij blij mee zijn, en we zullen er zeker naar streven deze verklaringen te vertalen in concrete besluiten.</p>
    </intervention>
    <intervention id="2-427" speaker_id="96906" name="Kyriakos MAVRONIKOLAS" is_mep="True" mode="spoken" nationality="Cyprus" birth_date="25-01-1955" birth_place="Pafos" p_group="Group of the Progressive Alliance of Socialists and Democrats in the European Parliament" m_state="CY">
      <p sl="el">Mijnheer de Voorzitter, ook ik wilde zeggen dat dit een interessant document is. Daaruit blijkt dat de Commissie hiervoor belangstelling heeft. Het Parlement zou er inderdaad goed aan doen dit document te gebruiken. Ook wil ik zeggen dat er twee vermeldenswaardige vraagstukken zijn: het gebruik van de eigen middelen en het landbouwbeleid.</p>
    </intervention>
    <intervention id="2-429" speaker_id="96816" name="Giovanni LA VIA" is_mep="True" mode="spoken" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Meneer de Voorzitter, dames en heren, allereerst wil ik de commissaris bedanken. Vandaag is het document aanwezig, en kunnen we het hebben over iets dat op papier staat, in plaats van over zaken die wel meermaals zijn besproken maar nog niet in een concreet document hebben geresulteerd.</p>
      <p sl="it">Maar zoals altijd bij de bestudering van een tekst voor een eerste beoordeling, vinden we zowel positieve als negatieve aspecten. Ik zie het glas dus gedeeltelijk als halfvol, omdat gesproken wordt van eigen middelen. Het Parlement heeft lang naar de behandeling van dit onderwerp uitgekeken, opdat de bijdragen van de lidstaten kunnen worden verkleind en er meer mogelijkheden ontstaan om de grote investeringen die Europa nodig heeft te verwezenlijken.</p>
      <p sl="it">In het nieuwe meerjarig financieel kader wordt gesproken van een duur van vijf plus vijf jaar, maar ik zie een volgende tussentijdse evaluatie met angst en beven tegemoet. Als die net zo zal zijn als de laatste evaluatie, waar we lang op hebben moeten wachten, zal dat zeker geen goede zaak zijn. Het betreft hier echter aansluiting bij de 2020-strategie, en daar sta ik achter, aangezien deze een van de prioriteiten van het Parlement is.</p>
      <p sl="it">Anderzijds zie ik het glas echter ook als half leeg, omdat er als het over gemeenschappelijk landbouwbeleid gaat wel veelvuldig wordt verwezen naar de diensten en goederen die de sector moet produceren voor de gemeenschap, maar heel weinig naar de primaire landbouwproductie en het concurrentievermogen van de sector.</p>
    </intervention>
    <intervention id="2-431" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Dames en heren, de begrotingsevaluatie werd met angst en beven tegemoet gezien, maar de commissaris heeft een en ander zo slim gepresenteerd, dat we nu geruster en tevredener zijn. Dat wil niet zeggen dat de commissaris niet tal van problemen heeft genoemd waarover we moeten nadenken, bijvoorbeeld de vraag hoe we uitgaven en inkomsten in evenwicht kunnen krijgen. Moeten we de eerste beperken en de andere verhogen? Misschien moeten we de vraag stellen hoe we de middelen van de EU effectiever kunnen gebruiken, hoe we ze intelligenter kunnen uitgeven.</p>
      <p sl="pl">We moeten beginnen over te stappen van de financiering van traditionele infrastructuur naar de financiering van onderzoeksinfrastructuur. Maar we moeten een zeker evenwicht bewaren waarbij rekening wordt gehouden met de uiteenlopende ontwikkelingsniveaus van de verschillende lidstaten. We weten dat elke euro die wordt uitgegeven vanuit de EU-begroting, meer rendement oplevert dan een euro vanuit de nationale begroting. Maar laten we in het achterhoofd houden dat elke euro die betaald wordt aan de EU-begroting, ook aanzienlijke winst oplevert en rendement voor de betaler, en niet alleen voor de ontvanger van die euro vanuit de EU-begroting. Het is een belangrijke observatie dat ook nettobetalers aanzienlijke winst behalen met het geld dat ze aan de EU-begroting betaald hebben.</p>
    </intervention>
    <intervention id="2-433" speaker_id="photo_generic" name="Janusz Lewandowski" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik dank u voor uw opmerkingen. Niet alleen plaats en tijd vallen samen, maar in het debat is ook een duidelijke koppeling gemaakt tussen de begrotingsevaluatie en de jaarbegroting voor 2011, en er is zelfs een verband gelegd met de begeleidende maatregelen voor de ACS-bananensector. Dit document is er laat gekomen, echt laat. Het is duidelijk dat we middenin de financiële vooruitzichten voor de periode 2007-2013 zitten, dus we hebben al drie jaar achter ons en nog drie jaar voor ons.</p>
      <p sl="en">Ik dank u voor uw bemoedigende woorden en ik dank u dat u ambitieus bent met betrekking tot de volgende stap, dat wil zeggen de presentatie van de toekomstige financiële vooruitzichten. Bedankt dat u ambitieus bent bij de bespreking van de beide kanten van de begroting, inclusief de eigen middelen (de heer Daul, de heer Le Foll, de heer Verhofstadt, de heer Böge, de heer Dehaene, de heer Abad, de heer Fernandes, de heer Kalfin, mevrouw Durant en de heer La Via). Dank voor uw aansporing om naar flexibiliteit (de heer Garriga) en vereenvoudiging (de heer Daul) te streven.</p>
      <p sl="en">De heer Eickhout vroeg naar het standpunt over de belasting op financiële transacties of de ‘activiteitentaks”. In de bijlage staat een subtiele aanwijzing dat wij er de voorkeur aan geven geen belasting te heffen op gemakkelijk verplaatsbare activiteiten, die namelijk eenvoudig ontdoken kan worden, maar wel op transacties door bedrijven. We hoeven het intercontinentaal niet met elkaar eens te zijn om ontduiking te voorkomen.</p>
      <p sl="en">De heren Garriga en Surján zijn teleurgesteld over de cijfers. Er is een bijlage met getalsmatige weergaven en ook met de beoordeling van de effecten op de cohesie. Dat is het belangrijkste onderwerp dat ik verwacht had, op basis van mijn kennis over het standpunt dat het Parlement inneemt. Het betreft geen herziening van de cijfers voor 2011-2013, als gewenst door de heer Böge, mevrouw Gardiazábal Rubial, mevrouw Haug, de heer Dehaene en de heer Abad.</p>
      <p sl="en">We kunnen eenvoudigweg niet zomaar veranderingen aanbrengen. Daarvoor hebben we een rechtsgrondslag nodig; we kunnen aanpassingen maken aan Lissabon en op jaarbasis aan de EU 2020-strategie. Dat is haalbaar en het is ook de bedoeling voor de jaren 2011, 2012 en 2013, maar we kunnen niet in één grote klap alles kwantificeren zonder rechtsgrondslag, of nieuwe verlangens in de begroting opnemen.</p>
      <p sl="en">We weten nog niet wat de uitkomsten zullen zijn van de ITER-overeenkomst en andere grootschalige programma’s die tot 2013 meer zouden kosten. Ik zie dat u teleurgesteld bent, maar dit is mijn antwoord.</p>
      <p sl="en">Wat de landbouw betreft, het gaat hier om een evenwichtig standpunt. U weet, mevrouw McGuinness, dat er veel radicalere standpunten zijn over de aanpak van de landbouwuitgaven. Ook de verdediging is politiek sterk. Wij zijn hier om tot een uitgebalanceerd standpunt te komen; het gaat tenslotte allemaal om het bereiken van een compromis en we moeten uiteindelijk de instemming zien te verkrijgen van 27 landen.</p>
      <p sl="en">Nogmaals dank voor uw opmerkingen.</p>
    </intervention>
    <intervention id="2-801" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Mijnheer Lewandowski, u bent altijd zo'n goede parlementariër geweest, die aan onze kant de begroting verdedigde. We hopen dat de ervaring die u hier hebt opgedaan niet tegen het Parlement gebruikt zal worden, maar juist zal worden ingezet om consensus met het Parlement te bereiken, en wij hebben wat dat betreft ook alle vertrouwen in u.</p>
    </intervention>
  </section>
  <section id="creitem22" title="14. Vragenuur (vragen aan de Commissie)">
    <intervention id="2-437" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Aan de orde is het vragenuur (B7-0552/2010).</p>
      <p sl="nl">Wij behandelen een reeks vragen aan de Commissie.</p>
      <p sl="nl">Eerste deel</p>
    </intervention>
    <intervention id="2-439" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie . − Mijnheer de Voorzitter, goedenavond aan u allen. Ik ben net een minuut geleden teruggekeerd uit Luxemburg, mijnheer de Voorzitter, waar de Raad van ministers van financiën bijeen is gekomen en de ontwerprichtlijn ten aanzien van hedge funds en private equity met eenparigheid van stemmen heeft vastgesteld.</p>
      <p sl="fr">Ik zeg dit nu tegen het Parlement omdat dit ontwerp, dat slechts een ontwerp zal blijven totdat u er zelf over heeft beraadslaagd, voor een groot deel is te danken aan het Europees Parlement, aan het werk van uw rapporteur, de heer Gauzès, en aan een groot aantal wijzigingen die in de uiteindelijke stemming van de Raad van ministers zijn opgenomen, in het bijzonder de wijzigingen die verband houden met het pakket betreffende het financieel toezicht, dat zelf ook voor een groot deel dankzij de inbreng van het Europees Parlement tot stand is gekomen.</p>
      <p sl="fr">Wij gaan nu uiteraard samenwerken om dit akkoord over de regelgeving aangaande hedge funds en private equity definitief te maken. Het is de eerste keer dat deze sector wordt onderworpen aan Europese regelgeving, en ik wil u nu alvast bedanken voor uw aandeel in deze ontwerprichtlijn.</p>
      <p sl="fr">Mevrouw Kratsa-Tsagaropoulou stelt mij vragen over de lopende gesprekken in Basel, die raken aan het onderwerp van regelgeving waarvan ik zojuist repte. De hervorming van de bancaire sector is heel belangrijk en andermaal wil ik de inzet van het Parlement prijzen, zoals deze blijkt uit het uitstekende werk van uw collega, de heer Karas; wij hebben er hier twee weken geleden over gesproken. U zult u moeten uitspreken over de voorgestelde richtlijn kapitaalvereisten 4 die wij in het voorjaar 2011 zullen voorleggen om het Basel III-akkoord in Europa uit te voeren.</p>
      <p sl="fr">Dames en heren, nodeloos te zeggen dat we nog steeds te kampen hebben met een ongekende financiële crisis. Volgens het Internationaal Monetair Fonds zijn de aan de crisis toegeschreven verliezen van banken eind 2010 opgelopen tot 2 300 miljard dollar, waarbij de helft van de banken Europees is. Deze crisis, die in de financiële sector is begonnen, heeft de Europese economie in een ernstige recessie gedompeld. Het Europees bbp is met 5,7 procent gekrompen, ofwel 700 miljard euro, enkel voor dit jaar.</p>
      <p sl="fr">Het gaat om een herstel van vertrouwen, van stabiliteit in de bankensector, en om ervoor te zorgen dat het kredietwezen de reële economie, de bedrijven, de werkgelegenheid, de groei blijft voeden. De Unie en de lidstaten hebben een pakket noodmaatregelen zonder weerga aangenomen, die nog niet zo lang geleden door de belastingbetaler zijn opgebracht. De Commissie heeft zo 4 100 miljard aan staatssteun goedgekeurd, neerkomend op 35 procent van het Europese bbp. Samen met fiscale beleidsmaatregelen die zijn bedoeld om Europa uit de recessie te halen, hebben deze steunmaatregelen de tekorten en de overheidsschuld gevoed.</p>
      <p sl="fr">Dames en heren afgevaardigden, de burgers, de belastingbetalers, hebben één keer betaald, zullen ze een tweede keer betalen? Zelf denk ik van niet, en ik wil het ook niet, want dat zou niet juist zijn. Ons beleid moet worden gekenmerkt door een vooruitziende blik, want voorkomen is altijd goedkoper dan genezen. We moeten vermijden dat de crisis en haar desastreuze effecten zich een tweede keer voordoen en om deze noodzaak van een vooruitziende blik en preventie goed om te zetten in onze prudentiële beleidsvoering, voeren we de Basel III-normen in Europa in.</p>
      <p sl="fr">In dezelfde geest willen we Europa voorzien van een preventiekader voor het oplossen van bankencrises dat ook nu weer zal steunen op de opvattingen van het Parlement. Ik denk vooral aan het werk van uw collega Elisa Ferreira.</p>
      <p sl="fr">In zijn besluit van 2 april 2009 heeft de G20 het Comité van Basel de opdracht gegeven om de Basel II-normen waar dit nodig is diepgaand te verbeteren teneinde de weerbaarheid van banken de versterken en de financiële stabiliteit te verbeteren. De Europese leiders hebben op 19 en 20 maart hun steun uitgesproken aan deze doelstelling. De Basel III-normen zijn in het Comité van Basel ontwikkeld door experts van de regelgevende en toezichthoudende autoriteiten van de 27 grote internationale bankenmarkten, met zeer actieve deelname van de diensten van de Commissie, namens alle lidstaten van de Unie.</p>
      <p sl="fr">De door onze Commissie en het Comité van Basel tot stand gebrachte analyse toont aan dat de nieuwe normen de financiële stabiliteit zullen versterken, onbedoelde schadelijke effecten zullen beperken en zullen uitmonden in aanzienlijke economische voordelen voor een breed scala aan belanghebbenden, dit dankzij de verwachte verminderde frequentie van bankencrises en de risico’s die zij in zich bergen. Deze hervorming zal met name gunstig zijn voor leners, bedrijven en particulieren, maar ook voor schuldeisers, regeringen, kleine en middelgrote bedrijven en burgers in het algemeen.</p>
      <p sl="fr">Toegegeven, deze voordelen zullen zich pas geleidelijk doen gelden in verband met de stapsgewijze invoering van de nieuwe normen en overgangsclausules, op 12 september jongstleden aangekondigd door de presidenten van centrale banken en de banktoezichthouders.</p>
      <p sl="fr">Hetzelfde geldt voor de liquiditeitseisen. De liquiditeitsnormen zijn tot in 2015 onderworpen aan een observatieperiode. U vraagt mij, mevrouw Kratsa-Tsagaropoulou, of de nieuwe regels bankenfusies zullen versnellen; dat is niet het doel van de hervorming, maar als sommige banken er niet zouden slagen om zich binnen de termijnen te conformeren aan deze nieuwe normen en bijgevolg met hun concurrenten of vaak hun partners moeten fuseren, zal dit leiden tot een betere bescherming van hun geldgevers en schuldeisers, alsmede tot meer financiële stabiliteit.</p>
      <p sl="fr">Ik begrijp ook uw bezorgdheid dat de nieuwe normen op onevenredige wijze de kleinste banken treffen. De kwantitatieve studie die door het Comité van Europese banktoezichthouders is verricht naar het effect van Basel III op de bankensector heeft aangetoond dat de kleine banken in werkelijkheid, mevrouw Kratsa-Tsagaropoulou, minder worden getroffen door de nieuwe normen dan de vijftig grootste bakenconglomeraten van de Unie. Dat is vooral te verklaren door het betere niveau van eerste kapitaalvorming en hun eenvoudiger economische model.</p>
      <p sl="fr">Tot slot: de Commissie hecht groot belang aan het scheppen van voorwaarden voor eerlijke internationale mededinging. Het lijkt me wenselijk dat de G20 in dit stadium niet weer een brede discussie begint over alle normen die in het kader van Basel II zijn vastgesteld, want deze zijn de vrucht van lange en afgewogen gedachtewisselingen. Aan de andere kant is het politieke bestuur van de G20, van de Financial Stability Board , een aanwinst voor Europa, een waarborg dat iedereen de akkoorden van Basel tijdig en correct zal uitvoeren. Dat is wat ik op uw zeer belangrijke vraag kan antwoorden.</p>
    </intervention>
    <intervention id="2-441" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="el">Mijnheer de Voorzitter, commissaris Barnier heeft een bijzonder volledig antwoord gegeven. Hij is op alle vragen ingegaan en dat kan men niet altijd zeggen van de antwoorden van de Commissie. Staat u mij echter toe, mijnheer de commissaris, om een aanvullende vraag te stellen over de kwestie van de liquiditeit van banken op grond van Basel III. Zal volgens u de geleidelijke toepassing van de maatregelen geen rechtstreekse weerslag hebben op de liquiditeit? De markt heeft immers al te lijden onder een gebrek aan liquide middelen. Waarom zullen er volgens de Commissie geen gevolgen zijn voor de liquiditeit juist nu de markt zo´n grote behoefte heeft aan liquide middelen?</p>
    </intervention>
    <intervention id="2-443" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Commissaris Barnier, wij zijn benieuwd naar de uitwerkingen van Basel 2 op de Amerikaanse markt, waar inmiddels vele – honderden – kleine banken failliet zijn gegaan. Wat waren de gevolgen voor de grote banken? Hoe staat het er in Amerika voor met Basel 3? Gaat men dat akkoord tegelijk met Europa uitvoeren of doet Amerika dat eerder dan wij? Hoe ziet het Amerikaanse tijdpad voor de uitvoering van Basel 2 en 3 eruit?</p>
    </intervention>
    <intervention id="2-445" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Mijnheer de commissaris, ik wil u graag bedanken voor deze informatie, die in zoverre van belang is dat ze de financiële situatie in Europa en de financiële situatie van de banken laat zien, en dat zijn zaken waar de Europese Commissie zich dagelijks mee bezighoudt. Gelukkig zien we een zekere vooruitgang op dit terrein. Ik heb een heel korte vraag: U zei dat de Europese Commissie in het voorjaar van 2011 met nieuwe voorstellen zal komen. Zou u iets meer willen vertellen over wat de hoofdpunten van deze voorstellen zullen zijn?</p>
    </intervention>
    <intervention id="2-447" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie . − Mijnheer de Voorzitter, mevrouw Kratsa-Tsagaropoulou heeft mij vragen gesteld over liquiditeit. Ik wil eraan herinneren dat de financiële crisis heeft aangetoond dat de banken die beschikken over een overmaat aan liquide middelen zich hebben onthouden van leningen op de interbancaire markt vanwege een zeer voorzichtige uitbreiding van liquiditeit voor hun eigen potentiële behoeften. Dit probleem heeft zich nog verergerd door het gebrek aan inzicht in de financiële gezondheid van de andere instellingen. De nieuwe eisen op liquiditeitsgebied zullen naar mij idee bijdragen aan de oplossing van het probleem van onvoldoende liquiditeit op de markt, zowel door verbetering van het risicobeheer ten aanzien van liquiditeit als door een versterking van hun kasreserves.</p>
      <p sl="fr">De overgangsregelingen die het Comité van Basel overweegt, voorzien erin dat de nieuwe liquiditeitsdekkingsgraad pas vanaf 2015 verplicht wordt, mevrouw Kratsa-Tsagaropoulou, wat de banken naar mijn idee genoeg tijd moet geven om zich aan te passen en om de ongewenste effecten op de markten in de overgangsperiode terug te dringen.</p>
      <p sl="fr">Mijnheer Rübig, u hebt Basel II ter sprake gebracht. Ik wil eraan herinneren dat in het geval van de Verenigde Staten, die u hebt genoemd, Basel II nog niet ten uitvoer is gelegd, noch Basel II en een half. Tijdens mijn bezoek aan de Verenigde Staten, afgelopen 9 of 10 mei, heb ik ook een overeenkomst gesloten, of, beter, een overeenkomst bereikt met de Amerikaanse minister – die ik volgende week opnieuw zal ontmoeten – opdat de Amerikanen Basel 2.5 medio 2011 uitvoeren.</p>
      <p sl="fr">Mijnheer Rübig, uw vraag is van groot belang omdat zij ons de gelegenheid geeft te stellen dat wij internationale verplichtingen hebben. De Amerikanen hebben een belangrijke rol gespeeld bij het opstellen van de Basel-normen. Zij zijn nauw betrokken bij het proces en dus zou het onbegrijpelijk zijn … laat ik het positiever zeggen. Het zou de normaalste zaak van de wereld zijn als gezamenlijk genomen beslissingen gezamenlijk, parallel, worden uitgevoerd. Deze parallellie met de Amerikanen heeft mijn volle aandacht en ik zal deze trouwens binnen enkele dagen verifiëren, tijdens mijn tweede bezoek.</p>
      <p sl="fr">Wat betreft het effect van Basel II op grote en minder grote banken, zullen wij in algemene zin en uiterst zorgvuldig, zonder te improviseren, macro- en micro-economische effectstudies uitvoeren en ik zal alle flexibiliteitsmarges aanwenden om goede maatregelen en goede beslissingen uit te werken.</p>
      <p sl="fr">Mijnheer Zemke vraagt me naar het tijdschema. Wat wij in het voorjaar 2011 gaan doen, mijnheer Zemke, dat zijn wetteksten, een ontwerprichtlijn die de richtlijn kapitaalvereisten 4 zal gaan heten; na alle effectenstudies, een beoordeling van de maatregelen van Basel, de macro- en micro-economische effectenstudie, de beoordeling van andere maatregelen die mijn aandacht hebben – ik heb daar eerder over gesproken – van extern en intern toezicht, zal met deze richtlijn een stelsel van risicomijding bij de banken worden ingesteld, gevolgd door een trans-Atlantische beoordeling.</p>
      <p sl="fr">Ik heb enkele maanden nodig om dit werk goed te kunnen doen: luisteren naar het Parlement, luisteren naar de belanghebbenden van financiële diensten, goede maatregelen nemen, goede voorstellen doen. Een en ander zal dit voorjaar 2011 zijn beslag krijgen, met de richtlijn kapitaalvereisten 4 en deze wetgevingsteksten.</p>
    </intervention>
    <intervention id="2-449" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 19 van Enrique Guerrero Salom (H-0484/10)</p>
      <p sl="nl">Betreft: De top Afrika-EU en voedselzekerheid</p>
      <p sl="nl">16 oktober was het Wereldvoedseldag. De FAO heeft er onlangs op gewezen dat de situatie nog altijd onhoudbaar is, ondanks de lichte verbetering ten aanzien van het aantal personen ter wereld dat chronisch honger lijdt (925 miljoen dit jaar ten opzichte van 1 023 miljoen in 2009). De voedselonzekerheid vormt een bedreiging voor doelstelling nr. 1 van de millenniumdoelstellingen voor ontwikkeling, met name in Afrika beneden de Sahara. In het licht van de volgende top EU-Afrika (Tripoli, 29 en 30 november) dringen veel betrokkenen erop aan dat voedselzekerheid een grotere rol krijgt toebedeeld binnen het strategisch partnerschap, evenals de toegang tot voedsel, infrastructuur, grondbezit en de aanpassing aan de klimaatverandering. Acht de Commissie het noodzakelijk in het kader van de gezamenlijke strategie EU-Afrika een nieuw partnerschap op te richten dat specifiek betrekking heeft op voedselveiligheid? Is zij voornemens nauwer samen te werken op het gebied van de horizontale kwesties die in de bestaande partnerschappen zijn vervat en die van essentieel belang zijn voor het bereiken van voedselzekerheid in Afrika?</p>
    </intervention>
    <intervention id="2-450" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Mijnheer de Voorzitter, dit is een vraag over heel belangrijke onderwerpen. Een van de voornaamste doelstellingen van ontwikkelingssamenwerking is ervoor te zorgen dat iedere burger toegang heeft tot voedsel met genoeg voedingswaarde. De halvering in 2015 van het aantal mensen dat honger heeft is daarom terecht de eerste doelstelling van de acht millenniumdoelstellingen voor ontwikkeling waarover de wereldgemeenschap overeenstemming heeft bereikt.</p>
      <p sl="en">Voedselzekerheid blijft ook een topprioriteit in de betrekkingen van de Europese Unie met Afrika, waar veel landen het spoor bijster zijn op weg naar het behalen van deze eerste millenniumdoelstelling, waar meer dan 70 procent van de bevolking op het platteland woont en waar ongeveer 90 procent van de landbouwproducten in kleine familiebedrijven wordt vervaardigd.</p>
      <p sl="en">Voedselzekerheid was ook al een van de prioriteiten in het eerste actieplan EU-Afrika binnen het partnerschap op het gebied van de millenniumdoelstellingen, en wij zullen voorstellen dit onderwerp als prioriteit te handhaven in het volgende actieplan, dat momenteel opgesteld wordt.</p>
      <p sl="en">Wij zullen er ook voor zorgen dat sectoroverschrijdende aspecten die rechtstreeks verband houden met voedselzekerheid, zoals onderzoek, handel en regionale integratie, een belangrijke plaats krijgen in dat actieplan.</p>
      <p sl="en">Het belang dat de Europese Unie hecht aan voedselzekerheid gaat hand in hand met de nadruk die de Afrikaanse leiders zelf op landbouw en voedselzekerheid leggen.</p>
      <p sl="en">Het alomvattende Afrika-programma voor landbouwontwikkeling (CAADP) is het gemeenschappelijke raamwerk voor maatregelen op dit gebied en wij zullen dat programma blijven steunen.</p>
      <p sl="en">Dat gezegd hebbende, ben ik van mening dat we in dit stadium genoeg mechanismen hebben om te zorgen voor de levering van voedzame voedingsmiddelen en dat het niet nodig is een nieuw, specifiek partnerschap voor voedselzekerheid op te richten binnen de gezamenlijke strategie voor de EU en Afrika.</p>
      <p sl="en">Zoals ik al zei, dit aspect valt al, onder andere, onder het partnerschap op het gebied van de millenniumdoelstellingen.</p>
    </intervention>
    <intervention id="2-452" speaker_id="96768" name="Enrique GUERRERO SALOM" is_mep="True" mode="spoken" nationality="Spain" birth_date="28-08-1948" birth_place="Carcaixent" p_group="Group of the Progressive Alliance of Socialists and Democrats in the European Parliament - Vice" m_state="ES">
      <p sl="es">Mijnheer de Voorzitter, ik wil de commissaris bedanken voor zijn antwoord, dat zeer nuttig zal zijn met het oog op deze top tussen Afrika en de Europese Unie.</p>
      <p sl="es">Ik zou u willen vragen of u ons misschien aanvullend nog kunt vertellen wat voor debatten er zijn geweest op de bijeenkomst op hoog niveau die in New York werd gehouden over de millenniumdoelstellingen voor ontwikkeling op het vlak van voedselzekerheid, en of het Comité voor de voedselzekerheid van de FAO de nodige impulsen heeft gekregen om de wereldwijde inspanningen ter bestrijding van de honger te coördineren.</p>
    </intervention>
    <intervention id="2-454" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Mijnheer de Voorzitter, mijnheer de commissaris, ongeveer een jaar geleden, in augustus 2009, heeft de Commissie het FLEX-mechanisme voor kwetsbare landen ingesteld. Daarmee werd een bedrag van 500 miljoen euro uitgetrokken voor de aanpak van de gevolgen van de wereldwijde economische crisis voor de meest kwetsbare landen van Afrika gedurende de periode 2009-2010.</p>
      <p sl="el">Heeft de Commissie een evaluatie gemaakt van dit programma en onderzocht of de financiële middelen uiteindelijk correct zijn ingezet? Ik herinner u eraan dat dit programma bestemd is voor kleine boeren aan wie kunstmest en zaaigoed worden gegeven opdat zij op langere termijn hun landbouwproductie kunnen verhogen en op middellange termijn kunnen zorgen voor voedselzekerheid.</p>
    </intervention>
    <intervention id="2-456" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">(Afgezien van de door onze geachte collega Guerrero Salom aangehaalde cijfers, lijden 240 miljoen van de 829 miljoen inwoners van Afrika ten zuiden van de Sahara aan ondervoeding, ofwel 30 procent van de bevolking. Als we weten dat de voedsel- en landbouwproductie in de tweede helft van de twintigste eeuw met een factor 2,6 is toegenomen, wordt het echter duidelijk dat deze productie zich de afgelopen vijftig jaar sterker heeft uitgebreid dan in de tienduizend jaar daarvoor.</p>
      <p sl="fr">In het licht hiervan meen ik dat het onverantwoord is om katoen te blijven verbouwen in bijvoorbeeld Burkina Faso, waar 49 procent van de bevolking honger lijdt. Zou voedselproductie, commissaris, niet weer een topprioriteit van het ontwikkelingsbeleid moeten worden?</p>
    </intervention>
    <intervention id="2-458" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Ik wil even kort ingaan op de vraag over de MDG-top. Ik denk dat het belangrijkste resultaat van deze top is dat er een duidelijke afspraak tussen de ontwikkelde landen en de ontwikkelingslanden is gemaakt om in 2015 de millenniumdoelstellingen te hebben verwezenlijkt, met name doelstelling 1, die inhoudt dat de armoede in de wereld met de helft moet worden teruggedrongen en dat de voedselzekerheid moet worden verbeterd. Het is volkomen duidelijk dat we nu veel maatregelen moeten nemen om de millenniumdoelstellingen voor ontwikkeling te bereiken.</p>
      <p sl="en">Dan de vraag van de heer Papanikolaou. We beschikken in principe over twee voorzieningen. Met het V-FLEX-mechanisme hebben we landen geholpen die door de crisis zijn getroffen. We hebben ook een voedselfaciliteit van één miljard euro beschikbaar gesteld om kleine boeren te steunen en dit heeft zonder meer tot goede resultaten geleid bij het aanpakken van de voedselcrisis. In veel landen is de voedselsituatie verbeterd. Het probleem is dat dit een eenmalige maatregel is ten behoeve van de voedselzekerheid. We bieden dus steun als er sprake is van een crisis.</p>
      <p sl="en">Dit brengt ons bij de vraag van de heer Tarabella. De voedselzekerheid is zeer zeker een van de punten die ik in het groenboek wil voorstellen als speciaal aandachtsgebied voor de Europese Unie, vooral omdat we een zeer positieve ervaring hebben gehad met de voedselfaciliteit. We weten wat we moeten doen en we moeten echt proberen om een productieve groei te bereiken die ook gebaseerd is op de landbouwstructuren die in Afrika nog steeds gangbaar zijn.</p>
    </intervention>
    <intervention id="2-460" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Tweede deel</p>
      <p sl="nl">Vraag nr. 20 van Marc Tarabella (H-0453/10)</p>
      <p sl="nl">Betreft: Toezicht op toepassing wetgeving inzake rechten van trein- en luchtreizigers</p>
      <p sl="nl">Uit hoofde van verordeningen (EG) 261/2004 en (EG) 1371/2007 hebben alle trein- en luchtreizigers in de Europese Unie elementaire gemeenschappelijke rechten gekregen, die verstrekkend zijn. Het toezicht op de toepassing van deze verordeningen is door elke lidstaat aan een onafhankelijke instantie toevertrouwd.</p>
      <p sl="nl">Hoe kan de Commissie ervoor zorgen dat de toezichthoudende instanties de verordeningen op dezelfde manier toepassen en dat ze over toereikende instrumenten beschikken om snel te reageren, als we bedenken dat na de uitbarsting van de vulkaan op IJsland soms op chaotische wijze met luchtreizigers is omgegaan?</p>
    </intervention>
    <intervention id="2-461" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . − Zoals de geachte afgevaardigde opmerkte, bevatten Verordening (EG) nr. 1371/2007 inzake de rechten van treinreizigers en Verordening (EG) nr. 261/2004 inzake de rechten van luchtreizigers – en laat ik daaraan ook toevoegen Verordening (EG) nr. 1107/2006 inzake de rechten van gehandicapten en personen met beperkte mobiliteit die per luchtvervoer reizen – bepaalde elementaire gemeenschappelijke rechten voor burgers die per trein of per vliegtuig reizen.</p>
      <p sl="en">De juiste toepassing van deze verordeningen moeten worden gegarandeerd door de nationale instanties die hiervoor in de lidstaten zijn aangewezen. Het zijn met name die instanties die alle redelijke maatregelen moeten nemen die ervoor moeten zorgen dat de rechten van de reizigers worden geëerbiedigd. Het is de taak van de Commissie om ervoor te zorgen dat de EU-wetgeving op de juiste wijze door de lidstaten wordt uitgevoerd en gehandhaafd door constant toezicht te houden op hun doen en laten.</p>
      <p sl="en">De nationale handhavingsinstanties hebben krachtens de verordeningen geen wettelijke verplichting om verslag uit te brengen. Ze reageren op het verzoek van de Commissie overeenkomstig het algemene beginsel van loyale samenwerking tussen de lidstaten en de EU-instellingen dat is vastgelegd in het Verdrag.</p>
      <p sl="en">Ten aanzien van de vulkaanascrisis heeft de Commissie snel gereageerd en heeft zij haar uiterste best gedaan om ervoor te zorgen dat, overeenkomstig de conclusies van de buitengewone zitting van de Raad van 4 mei 2010, de regels inzake de rechten van luchtreizigers overal in de EU op een uniforme en geharmoniseerde manier werden toegepast en gehandhaafd. Om dit doel te bereiken heeft de Commissie informele basisrichtsnoeren opgesteld en afgesproken met de nationale autoriteiten en heeft zij nauw contact onderhouden met hen en alle betrokkenen.</p>
    </intervention>
    <intervention id="2-463" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Commissaris, u zult geen moeite hebben te erkennen dat de vaststelling van verordeningen betreffende rechten van passagiers die reizen per lucht, per spoor en recent ook over zee, terecht de hoop van Europese burgers heeft gewekt dat er snel financiële oplossingen zouden worden gevonden voor vertragingen, annuleringen en andere ernstige tegenslag. Des te dieper zijn deze burgers teleurgesteld, nu ze hebben vernomen dat duizenden klachten niet zijn behandeld, bijvoorbeeld in de nasleep van de door u vermelde vulkaanuitbarsting op IJsland.</p>
      <p sl="fr">Lidstaten verlenen namelijk niet de operationele en effectieve regelgevende diensten die bedrijven kunnen dwingen deze verordeningen toe te passen en die zij kunnen beboeten indien zij dit nalaten. Zo heeft de economische regelgevende dienst in België sinds 1 februari 2006 niet één boete aan een luchtvaartmaatschappij opgelegd, waaruit blijkt dat deze situatie niet leidt tot een oplossing van de problemen van consumenten.</p>
    </intervention>
    <intervention id="2-465" speaker_id="96829" name="Ádám KÓSA" is_mep="True" mode="spoken" nationality="Hungary" birth_date="01-07-1975" birth_place="Budapest" m_state="HU">
      <p sl="hu">Ik heb een korte vraag. Wat vindt u ervan dat de verschillende vervoerssectoren stuk voor stuk anders omgaan met passagiersrechten? Mijn vraag is wat de plannen van de commissaris of de Commissie zijn om op termijn in de verschillende vervoerssectoren de rechten van passagiers op dezelfde manier te behandelen en op uniforme wijze te controleren.</p>
    </intervention>
    <intervention id="2-467" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="en">De situatie met de vulkaan heeft laten zien dat sommige Europese landen, met name de nieuwe, geen alternatief hebben. Ze hebben geen spoorverbinding met de landen in West-Europa, waaronder uw eigen land, commissaris, en mijn land.</p>
      <p sl="en">Is er door deze situatie meer haast gemaakt met het werk aan het Rail Baltica-project?</p>
    </intervention>
    <intervention id="2-469" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . − Om te beginnen de kwestie van de vulkaancrisis en de rechten van reizigers. We hebben behoorlijk uitvoerige overzichten waaruit blijkt dat de luchtvaartmaatschappijen zich in de meeste gevallen verstandig en verantwoordelijk hebben opgesteld, dus de meeste van die problemen zijn opgelost. Er zijn natuurlijk altijd claims en er zijn altijd problemen, maar niemand heeft het over sancties voor de luchtvaartmaatschappijen: het gaat om wat er vergoed moet worden.</p>
      <p sl="en">Voor zover ik weet, buigen we ons over die claims die niet erg goed zijn afgehandeld. We hebben contact met de nationale instanties, maar zij zijn er nog steeds mee bezig en het beeld is eigenlijk helemaal niet zo slecht.</p>
      <p sl="en">Het antwoord op de volgende vraag luidt: ja, we maken ons sterk voor geharmoniseerde regels voor de rechten van alle soorten reizigers. Op 30 november voeren we overleg met de Raad over het zeer omstreden onderwerp van de rechten van busreizigers. We hebben al wetgeving inzake de rechten van treinreizigers, maar die is minder ambitieus. Wat de luchtvaart betreft streven we naar harmonisatie.</p>
      <p sl="en">Wat Rail Baltica betreft zal ik mijn uiterste best doen om dat voort te zetten en ik hoop dat we kunnen samenwerken met u en al onze landen om er een succesvol project van te maken.</p>
    </intervention>
    <intervention id="2-471" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 21 van Marian Harkin (H-0455/10)</p>
      <p sl="nl">Betreft: Richtlijn 2002/15/EG</p>
      <p sl="nl">Op 16 juni 2010 heeft het Europees Parlement het voorstel van de Commissie over de organisatie van de arbeidstijd van personen die mobiele werkzaamheden in het wegvervoer uitoefenen verworpen. Wat is de stand van zaken met betrekking tot dit voorstel?</p>
    </intervention>
    <intervention id="2-472" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie. − De huidige stand van zaken is dat de Commissie, nadat het voorstel door het Parlement was verworpen, op 30 juni 2010 heeft besloten om het in te trekken.</p>
      <p sl="en">Nu de richtlijn ook betrekking heeft op zelfstandige bestuurders, is het aan de lidstaten om te laten zien hoe zij aan hun wettelijke verplichtingen voldoen en de regels voor zelfstandige bestuurders handhaven.</p>
      <p sl="en">De Commissie heeft de lidstaten om informatie gevraagd over de omzetting en tenuitvoerlegging van de richtlijn met betrekking tot zelfstandige bestuurders. De Commissie zal een besluit over de noodzakelijke stappen nemen zodra de reacties binnen zijn en zijn geanalyseerd.</p>
    </intervention>
    <intervention id="2-474" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Dank u wel voor uw antwoord. Ik vroeg me af of u de lidstaten voorstellen of richtsnoeren gaat voorleggen waarin u ideeën aandraagt hoe ze de arbeidstijd van zelfstandige bestuurders moeten controleren, met name de tijd die ze besteden aan het schoonmaken of onderhouden van hun voertuig of aan papierwerk dat verband houdt met het werk. Ik denk dat dit bijzonder moeilijk te controleren valt.</p>
      <p sl="en">Gaat u ook aandacht schenken aan de sociaaleconomische gevolgen voor zelfstandige bestuurders, nu hun rijtijd aanzienlijk wordt verlaagd?</p>
    </intervention>
    <intervention id="2-476" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . − We hebben momenteel geen ideeën over hoe we dergelijke richtsnoeren moeten opstellen; dit is zonder meer een zeer ingewikkelde kwestie en daarover zullen we met de lidstaten spreken. De bepalingen van deze richtlijn zijn nu rechtsgeldig en dienen te worden nageleefd, maar voorlopig denken we na over richtsnoeren en gaan we de reacties analyseren. Daarna zullen we zien wat we kunnen doen.</p>
    </intervention>
    <intervention id="2-478" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 22 van Georgios Koumoutsakos (H-0462/10)</p>
      <p sl="nl">Betreft: Verkeersveiligheid 2011-2020: bijzondere aandacht voor schoolbussen en hun chauffeurs</p>
      <p sl="nl">Bijna elk jaar vallen er 35.000 doden en 1.700.000 gewonden bij verkeersongevallen in de EU. In de statistieken is er een cijfer dat nog meer aanleiding geeft tot bezorgdheid: meer dan 1.100 verkeerslachtoffers in de EU zijn kinderen (2008). Kan de Commissie in het kader van het "Het Europees actieprogramma voor verkeersveiligheid 2011-2020" en in de overweging dat elke dag miljoenen kinderen met schoolbussen van en naar school rijden, antwoorden op de volgende vragen:</p>
      <p sl="nl">Welke concrete initiatieven en acties wil zij in samenwerking met de lidstaten ondernemen voor een meer doeltreffende preventie van verkeersongelukken waarbij kinderen het slachtoffer zijn? Is zij voornemens strengere voorschriften op te leggen en strengere kwaliteitscontroles in te stellen voor de voertuigen die als schoolbussen worden gebruikt en voor de chauffeurs van schoolbussen (gebruik van hoogtechnologische apparatuur, meer regelmatige controles van de beroepsbekwaamheid, ervaring en integriteit van de chauffeurs, bijvoorbeeld met psychologische tests)?</p>
      <p sl="nl">Vraag nr. 23 van Jim Higgins (H-0466/10)</p>
      <p sl="nl">Betreft: EU-doelstellingen inzake verkeersveiligheid</p>
      <p sl="nl">Is de Commissie zich ervan bewust dat het EU-cijfer voor het jaarlijkse aantal doden op de weg met 35.000 verkeersdoden in de gehele EU in 2009 nog steeds onaanvaardbaar hoog ligt? Is de Commissie zich ervan bewust dat het Europese verkeersveiligheidsplan, dat het aantal verkeersdoden tussen 2001 en 2010 van 50.000 tot 25.000 moest terugbrengen, gefaald heeft? Kan de Commissie aangeven hoe zij ervoor wil zorgen dat de doelstellingen van het herziene verkeersveiligheidsplan voor 2011-2020 daadwerkelijk worden bereikt?</p>
    </intervention>
    <intervention id="2-479" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie. − De Commissie vindt ook dat het jaarlijkse aantal verkeersdoden in de EU nog steeds onaanvaardbaar hoog is.</p>
      <p sl="en">In 2009 kwamen circa 35 000 mensen in de EU in het verkeer om het leven, wat overeenkomt met het inwonertal van een kleine plaats.</p>
      <p sl="en">De Commissie is het echter niet met de geachte afgevaardigde eens dat het derde Europese actieplan inzake de verkeersveiligheid voor de periode 2001-2009 heeft gefaald. De aanvankelijke doelstelling werd niet gehaald. Dit leidde tot een krachtige mobilisatie van alle betrokken partijen. In deze periode werden er 78 000 levens in de Europese Unie gered en werden er in totaal 2 miljoen slachtoffers voorkomen.</p>
      <p sl="en">Afgezien van deze cijfers is er het onmetelijke voordeel dat er veel leed en persoonlijke tragedies zijn voorkomen. In de onlangs aangenomen beleidsoriëntaties inzake de verkeersveiligheid voor de periode 2011-2020 stelt de Commissie voor om door te gaan met de doelstelling om het aantal verkeersdoden in de Europese Unie te halveren, uitgaande van de resultaten die in 2010 zijn behaald.</p>
      <p sl="en">Om dit doel te bereiken dient het verkeersveiligheidsbeleid van de nationale overheden efficiënter te worden. Hiervoor is een sterke politieke wil van alle lidstaten nodig, met name lidstaten met een lage veiligheidsscore, en dat moet zijn weerslag vinden in de ontwikkeling van omvangrijke nationale verkeersveiligheidsstrategieën die gebaseerd zijn op praktijken die elders succesvol zijn gebleken. Er zullen ook speciale inspanningen nodig zijn om het aantal verkeersongelukken te beperken op gebieden waar de vooruitgang minder sterk is gewest, zoals de veiligheid van motorrijders of de veiligheid op plattelandswegen.</p>
      <p sl="en">Ook technologische ontwikkelingen, met name zogeheten intelligente vervoerssystemen, zullen een belangrijke rol spelen.</p>
      <p sl="en">Voor wat betreft het specifieke onderwerp van het voorkomen van verkeersongelukken waarbij kinderen betrokken zijn, in het bijzonder kinderen die in schoolbussen worden vervoerd, dient te worden opgemerkt dat er in de afgelopen tien jaar zeer aanzienlijke vooruitgang is geboekt: het aantal omgekomen kinderen onder de vijftien jaar is met 70 procent gedaald.</p>
      <p sl="en">De Commissie is zich er echter terdege van bewust is dat kinderen, die een bijzonder kwetsbare groep verkeersdeelnemers vormen, in hoge mate dienen te worden beschermd.</p>
    </intervention>
    <intervention id="2-481" speaker_id="97011" name="Georgios KOUMOUTSAKOS" is_mep="True" mode="spoken" nationality="Greece" birth_date="17-09-1961" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Mijnheer de commissaris, ik dank u voor uw antwoord. Toch moet ik even terugkomen op mijn vraag, want, mijnheer de commissaris, miljoenen leerlingen gaan dagelijks naar school met voertuigen die als schoolbussen worden gebruikt. Wij hebben het hier over de bloesem van de Europese jeugd en daarom moeten wij volgens mij veel strengere veiligheidsvoorschriften voor deze voertuigen vaststellen. Ook moeten wij zorgen voor strengere en frequentere controle op de naleving van de normen, en natuurlijk ook voor strengere controle op de beroepsvaardigheden van de chauffeurs van deze bussen.</p>
      <p sl="el">Mijnheer de commissaris, ik ben van mening dat de Commissie moet nadenken over een initiatief in die richting. Ik weet zeker dat een dergelijk initiatief in goede aarde zal vallen bij de Europese publieke opinie, want zoals ik zojuist al zei hebben wij hier te maken met een zeer kwetsbare groep, die zowel het verstand als het hart van alle Europese burgers raakt.</p>
    </intervention>
    <intervention id="2-483" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="ga">Ik ben het volstrekt oneens met de commissaris dat de situatie tot tevredenheid stemt. Zoals hij erkende, waren er in 2009 35 000 verkeersdoden. Dat is de uitkomst van de strategie op het gebied van de veiligheid op wegen in de Europese Unie tussen 2000 en 2010, 15 000 doden meer dan de verlaagde doelstelling van de Commissie. Ik wil van de commissaris weten of hij of de Commissie een plan of nieuwe ideeën heeft om verbetering in de situatie te brengen? De huidige inspanningen leiden tot niets. We falen.</p>
    </intervention>
    <intervention id="2-485" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Het cijfer van 35 000 doden door verkeersongevallen betekent dat ieder jaar de bevolkingsomvang van een kleine Europese stad verdwijnt, wat ik als een bijzonder ernstige zaak beschouw. Voetgangers, fietsers en motorrijders maken 57 procent van de verkeersslachtoffers uit. Ik geloof dat het in het bijzonder ontbreekt aan algemeen onderricht voor kinderen op dit gebied (omdat hier ook een vraag is gesteld waarin werd verwezen naar schoolkinderen). Daarom vraag ik u welke maatregelen de Commissie treft om potentiële verkeersslachtoffers voor te lichten.</p>
    </intervention>
    <intervention id="2-487" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Ik heb een zeer gerichte vraag voor de commissaris over schoolbussen. Zou de Commissie een voorstel willen overwegen dat er maar één kind per zitplaats mag zijn en dat alle kinderen onder de vijftien in schoolbussen veiligheidsgordels moeten dragen?</p>
    </intervention>
    <intervention id="2-489" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie. − Ik begin met de kwestie van de bussen. We hebben strikte regelgeving voor de technische normen waaraan bussen, en met name schoolbussen, moeten voldoen. Ik heb niet specifiek bezorgde geluiden over schoolbussen gehoord. We houden de situatie uiteraard in de gaten en – in antwoord op de laatste vraag – we stellen voor om strikt de hand te houden aan de regel dat alle kinderen een zitplaats moeten hebben en dat er veiligheidsgordels moeten worden gebruikt. Ik heb echter geen signalen ontvangen dat er een probleem met de veiligheid van schoolbussen is dat niet goed wordt aangepakt.</p>
      <p sl="en">Er zijn 30 000 verkeersdoden en daar zijn we uiteraard geen van allen blij mee. Elk dodelijk ongeval is een tragedie, maar ik ben het er absoluut niet mee eens dat dit actieplan inzake de verkeersveiligheid is mislukt. Het aantal verkeersdoden is in Europa met 40 procent gedaald. In mijn eigen land is de daling in de afgelopen vijftien jaar verviervoudigd. We hebben dezelfde aanpak gevolgd. Voor wie geïnteresseerd is in onze plannen: vlak voor het zomerreces hebben we beleidslijnen aangenomen voor het volgende actieplan inzake de verkeersveiligheid en we hebben nog steeds hetzelfde doel, namelijk om het aantal doden met de helft te verminderen.</p>
      <p sl="en">Er wordt een groot aantal maatregelen beschreven die ertoe kunnen bijdragen dat dit doel wordt bereikt, waaronder het opleiden van de meest kwetsbare verkeersdeelnemers. Het meest kwetsbaar zijn oudere mensen, voetgangers, fietsers en ook motorrijders, die speciale aandacht behoeven omdat dit de enige categorie is waarin het aantal doden is gestegen. In alle andere categorieën heeft een daling plaatsgevonden.</p>
    </intervention>
    <intervention id="2-491" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 24 van Justas Vincas Paleckis (H-0464/10)</p>
      <p sl="nl">Betreft: Buitensporig veel vervoer in de Oostzee</p>
      <p sl="nl">De internationale ngo World Wide Fund for Nature heeft er in augustus op gewezen dat de Oostzee ernstige schade zal lijden door de toename van de handelsactiviteiten in de komende twintig jaar. De scheepvaart, de offshore-industrie en het toerisme zullen over twintig jaar verdubbeld zijn. Het aantal passagiers op toeristische boottochten zal van 5 tot 20 miljoen toenemen. Het aantal schepen zal toenemen van 4000 tot 9000 in 2030. De kans op milieuongelukken zal navenant stijgen. Thans is er sprake van een jaarlijkse groei van meer dan 150 schepen. Olielozingen leiden op de Oostzee snel tot strandvervuiling, dit in tegenstelling tot andere zeeën. De gemiddelde verblijftijd van het water in de Oostzee is lang: 30 jaar.</p>
      <p sl="nl">Hoe staat de Commissie tegenover de bedreiging die voor de Oostzee uitgaat van de buitensporig omvangrijke scheepvaart en welke maatregelen moeten de oeverstaten volgens haar nemen om dit probleem aan te pakken? Steunt de Commissie het voorstel van de genoemde ong om de handelsvaart in de Oostzee te beperken?</p>
    </intervention>
    <intervention id="2-492" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie. − De cijfers die ik op papier heb zijn misschien iets anders, maar ik kan natuurlijk antwoord geven op de vraag van de heer Paleckis.</p>
      <p sl="en">Het zeevervoer op de Oostzee is de afgelopen jaren aanzienlijk toegenomen ten gevolge van de snelle economische groei. Tegelijkertijd heeft de Europese Unie een van de geavanceerdste regelgevingskaders inzake maritieme veiligheid die er momenteel ter wereld zijn. Het derde pakket maritieme veiligheid, dat in 2009 door het Parlement en de Raad is aangenomen, is een belangrijke verbetering van het communautair monitoring- en informatiesysteem voor de zeescheepvaart. Alle zeeën die Europa omgeven vallen eronder en bovendien is bepaald dat schepen die EU-havens aandoen streng moeten worden geïnspecteerd, de zogeheten havenstaatcontrole. Het bevat specifieke maatregelen voor de Oostzee, zoals eisen voor navigatie in de winter en verbeterde eisen voor schepen die door ijs varen.</p>
      <p sl="en">De Commissie werkt nauw samen met alle Baltische EU-staten, zodat de nieuwe maatregelen soepel kunnen worden geïmplementeerd. Het Europees Agentschap voor maritieme veiligheid (EMSA) biedt ook technische ondersteuning. Mocht er een ongeluk gebeuren, dan heeft het agentschap in de Oostzee vaartuigen en apparatuur paraat om eventuele verontreiniging direct aan te pakken. Dit is een aanvulling op de responsmaatregelen die al door de Baltische staten zijn getroffen.</p>
      <p sl="en">De Commissie onderhoudt ook een dialoog met de Russische Federatie om ervoor te zorgen dat de veiligheidsregels op een eenduidige manier in de Oostzee worden toegepast. In dit kader start de Commissie samen met de Russische regering binnenkort een proefproject om toezicht te houden op het maritieme verkeer in de Oostzee. In een onlangs aangenomen EU‑strategie voor het Oostzeegebied komen ook veiligheid en beveiliging aan de orde.</p>
      <p sl="en">Ik zou uiteraard graag reageren op dit interessante voorstel om het zeevervoer in de Oostzee te beperken, maar er moet goed over worden nagedacht of dit al voor de invoering moet worden beperkt en het moet ook in overeenstemming zijn met de Verdrag van de Verenigde Naties inzake het recht van de zee en met andere internationale afspraken. De Internationale Maritieme Organisatie heeft de Oostzee al aangewezen als een Bijzonder Kwetsbaar Zeegebied en deze status brengt al eisen voor het scheepvaartverkeer met zich mee die de kans op ongelukken moeten beperken en het mariene milieu moeten beschermen.</p>
      <p sl="en">Ik wil er ook graag op wijzen dat het zeevervoer een relatief milieuvriendelijke vorm van vervoer is. Als er meer beperkingen komen voor het commerciële vervoer in de Oostzee, leidt dat mogelijk tot andere minder milieuvriendelijke vormen van vervoer, met een vergroting van de uitstoot als gevolg.</p>
    </intervention>
    <intervention id="2-494" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="en">Het verheugde mij dat de commissaris de samenwerking met Rusland noemde. Wat betreft de milieunormen voor schepen wil ik u vragen welke landen het volgens u in dat opzicht goed doen en welke minder.</p>
    </intervention>
    <intervention id="2-496" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie. − Het is erg moeilijk om onderscheid te maken en ik heb geen enkel bewijs dat het ene land het beter doet dan het andere. In het algemeen zijn de landen rond de Oostzee erg ontvankelijk voor milieukwesties en ook voor kwesties betreffende het zeevervoer. U weet dat de Noord-Europese landen het initiatief hebben genomen tot – en de drijvende kracht waren achter – een speciaal besluit om de zwaveluitstoot van schepen te beperken, dus ik heb geen enkele aanleiding om onderscheid te maken tussen de landen.</p>
    </intervention>
    <intervention id="2-497" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Commissaris, u bent voorbeeldig: uw antwoorden zijn nauwkeurig, nuttig en kort. Dat is uiterst passend tijdens het vragenuur.</p>
    </intervention>
    <intervention id="2-499" speaker_id="photo_generic" name="Dacian Cioloş" is_mep="True" mode="spoken">
      <p sl="fr">lid van de Commissie. – Ik ga nu antwoord geven op vijf vragen die een samenhangend geheel vormen en hetzelfde thema behelzen.</p>
      <p sl="fr">Het totale aantal rechtstreekse betalingen in de lidstaten van de Europese Unie weerspiegelt hun landbouwproductie en het gemiddelde niveau van de hulp over een historische periode. Gezien het feit dat hun historische verwijzingen zijn gebruikt om rechtstreekse betalingen vast te stellen, wordt deze rechtstreekse hulp niet gelijkelijk verdeeld tussen de lidstaten, tussen regio’s of tussen de diverse categorieën landbouwers.</p>
      <p sl="fr">De EU-12, ofwel de 12 jongste EU-leden, zit in het faseringsproces van de financiering, met andere woorden, de rechtstreekse betalingen worden geleidelijk gepleegd.</p>
      <p sl="fr">In de EU-10 zullen rechtstreekse betalingen in 2013 het maximale niveau van de Europese Unie bereiken. Wat betreft de twee laatst toegetreden lidstaten, Roemenië en Bulgarije, die gelijk worden behandeld: zij zullen in 2016 beginnen met het geleidelijk uitvoeren van rechtstreekse betalingen, waarmee zij op 25 procent van deze betalingsniveaus in 2007 zijn begonnen.</p>
      <p sl="fr">Niettemin hebben alle lidstaten van de EU-12, ofwel alle nieuwe lidstaten, ook de kans om de rechtstreekse betalingen van de EU aan te vullen met nationale subsidies, binnen de beperkingen die duidelijk zijn vastgelegd door de verordening en de toetredingsverdragen.</p>
      <p sl="fr">Zoals in 2008 naar voren is gebracht door de Raad tijdens de doorlichting van het Gemeenschappelijk Landbouwbeleid (GLB) en tijdens de GLB-hervorming in 2003, zoekt ook de Commissie naar wegen om het stelsel van rechtstreekse betalingen te ontwikkelen, met name ten aanzien van de kwestie van verschillende betalingsniveaus onder lidstaten.</p>
      <p sl="fr">Voor de periode na 2013 zal de Commissie de diverse mogelijkheden voor een hervorming van het stelsel van rechtstreekse betalingen bestuderen en beoordelen. De veranderingen die moeten worden doorgevoerd in het stelsel van rechtstreekse betalingen en, specifieker, de wijze waarop de betalingen worden verdeeld om te zorgen voor een eerlijker behandeling van lidstaten en diverse categorieën landbouwers, vormen de kern van het debat over de toekomst van het GLB. Niettemin zijn er nog altijd vragen over welke methoden en criteria er moeten worden gebruikt om een begin te maken met de totstandbrenging van een billijker steunverlening. Een belangrijk aspect van de toekomstige verdeling van rechtstreekse betalingen onder lidstaten, zal zijn om vast te stellen hoe vanuit de huidige situatie naar een billijker verdeling in de toekomst kan worden toegewerkt zonder dat er grote opschudding ontstaat. Want die zou in sommige regio’s en voor bepaalde productiesystemen grote economische gevolgen kunnen hebben</p>
      <p sl="fr">Het GLB van na 2013 zal ook met een groot aantal milieuproblemen worden geconfronteerd, waaronder de bodemachteruitgang in Europa, tegenwoordig een zeer ernstig probleem, dat nog eens wordt geïntensiveerd door de kwestie van klimaatverandering.</p>
      <p sl="fr">Biodiversiteit is ook een hoofdprioriteit voor het duurzaam beheer van natuurlijke hulpbronnen, binnen de Europa 2020-strategie. Hoewel de doelstelling om het verlies van biodiversiteit in 2020 een halt toe te roepen niet is bereikt, is er duidelijk vooruitgang geboekt en heeft het GLB hieraan een belangrijke bijdrage geleverd.</p>
      <p sl="fr">Op dit moment ondersteunt het GLB duurzaam bodembeheer door middel van rechtstreekse betalingen die zijn onderworpen aan naleving van milieueisen, met name goede milieupraktijken in de landbouwsector ten aanzien van bodemerosie, organisch materiaal in de bodem en bodemstructuur, alsmede door specifieke maatregelen voor plattelandsontwikkeling, in het bijzonder betalingen voor milieumaatregelen in de landbouwsector die verder gaan dan de basisvoorwaarden, zoals vastgelegd in de goede landbouw- en milieucondities.</p>
      <p sl="fr">Om te zorgen voor beter bodembeheer in Europa en om organisch materiaal in de bodem te behouden, heeft de Commissie verder een voorstel ingediend voor een kaderrichtlijn bodem in 2006. Een van de doelstellingen is om de oorzaken van erosie vast te stellen en deze te voorkomen. In dit voorstel wordt ook rekening gehouden met de instrumenten die het GLB met dat doel te bieden heeft.</p>
      <p sl="fr">Wat betreft biodiversiteit vermeldt het GLB tegenwoordig naleving met milieueisen, waaronder de Vogelrichtlijn en de Habitatrichtlijn, waarvan overtreding sancties tot gevolg heeft. Deze sancties houden een vermindering in van rechtstreekse hulp en een beperking van maatregelen voor plattelandsontwikkeling, in het bijzonder betalingen voor de Natura 2000-gebieden, alsmede agromilieubetalingen.</p>
      <p sl="fr">Wat het GLB na 2013 betreft, is de Commissie zich bewust van de volle reikwijdte van de milieu-uitdagingen en is ze op dit moment bezig de alle manieren te bestuderen om milieukwesties beter op te nemen in alle GLB-instrumenten, onder de eerste en tweede pijler. De effectbeoordeling ter voorbereiding op de wetgevingsvoorstellen voor het GLB na 2013 is onderweg, en een mededeling waarin de toekomst van het gemeenschappelijk landbouwbeleid breed in kaart wordt gebracht staat voor november 2010 op het programma. Ik zal deze mededeling op 17 november aan de Commissie landbouw en plattelandsontwikkeling voorleggen.</p>
    </intervention>
    <intervention id="2-501" speaker_id="28572" name="Georgios PAPASTAMKOS" is_mep="True" mode="spoken" nationality="Greece" birth_date="05-03-1955" birth_place="Platanorrevma Kozanis" p_group="Group of the European People's Party (Christian Democrats)" m_state="GR">
      <p sl="el">Mijnheer de commissaris, ik weet zeker dat u erkent dat er in de landbouwsector aanzienlijke verschillen bestaan tussen de diverse regio´s en lidstaten van de Unie. Ik denk bijvoorbeeld aan de omvang, de structuur en de typologie van de landbouwbedrijven, aan de bijdrage van de landbouw aan de werkgelegenheid en aan de economie in de achtergebleven gebieden en de in milieuopzicht kwetsbare gebieden. Daarom mag er volgens mij geen gelijke oppervlaktesteun worden vastgesteld voor de hele Europese Unie. Kunt u, mijnheer de commissaris, bevestigen dat er objectieve criteria zullen worden vastgesteld voor de toekenning van de rechtstreekse steun?</p>
    </intervention>
    <intervention id="2-503" speaker_id="96816" name="Giovanni LA VIA" is_mep="True" mode="spoken" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Meneer de Voorzitter, ik dank de commissaris voor zijn antwoord over de bodemerosie, maar ik zou hem een aanvullende vraag willen stellen.</p>
      <p sl="it">Acht de commissaris het, gegeven het feit dat de aanwezigheid van braakliggend terrein als gevolg van bosbranden en andere voor de mediterrane landen kenmerkende branden een belangrijke kwestie is in de mediterrane regio, niet gepast om de wijze van berekening van agromilieupremies te veranderen door de introductie van specifieke aanvullende premies voor landbouwbedrijven die zich inzetten voor de invoering en handhaving van milieuvriendelijke werkwijzen, en die in het bijzonder gericht zijn op het voorkomen van branden in landbouwbedrijven en landelijke gebieden?</p>
    </intervention>
    <intervention id="2-505" speaker_id="96861" name="Nadezhda NEYNSKY" is_mep="True" mode="spoken" nationality="Bulgaria" birth_date="09-08-1962" birth_place="Sofia" p_group="Group of the European People's Party (Christian Democrats)" m_state="BG">
      <p sl="bg">Zoals u al zei, krijgen Bulgarije en Roemenië, die zich in 2007 als laatste bij de Europese Unie hebben aangesloten, momenteel nauwelijks 40 procent van het bedrag aan landbouwsubsidies dat aan oude lidstaten als Duitsland, Frankrijk en andere landen wordt toegekend.</p>
      <p sl="bg">U hebt opgemerkt dat het op één lijn brengen van subsidies niet voor 2016 zal plaatsvinden, hetgeen tijdens deze crisis de twee pas toegelaten landen in een buitengewoon oneerlijke positie plaatst. Dit brengt om precies te zijn de landbouw en een groot deel van de bevolking die in de landbouw werkt in gevaar. Vindt u niet dat er in het specifieke geval van deze twee lidstaten met deze factor, namelijk de economische en financiële crisis, rekening moet worden gehouden?</p>
    </intervention>
    <intervention id="2-507" speaker_id="photo_generic" name="Dacian Cioloş" is_mep="True" mode="spoken">
      <p sl="fr">lid van de Commissie. – In antwoord op de eerste vraag, mijnheer Papastamkos, ik zou inderdaad zeggen dat er verschillen zijn tussen de lidstaten, tussen regio’s en tussen diverse categorieën landbouwers. Daarom heb ik bij diverse gelegenheden gezegd dat een systeem van vaste vergoedingen – ofwel, een uniform bedrag per hectare voor al deze categorieën – volgens mij geen geschikte oplossing is.</p>
      <p sl="fr">Op grond van het huidige systeem van referentieperioden hebben we daarom subsidies uitgerekend op basis van een productieniveau van tien, vijftien, twintig jaar geleden. Dit is een systeem dat wij willen afschaffen om het te vervangen door objectieve criteria. Er moet echter ook op worden gelet dat de balans op overgangsbasis en op zuinige basis wordt hersteld, zodat degenen die door deze systemen worden gehinderd deze verandering economisch kunnen verwerken. Het is daarom zeker mijn intentie objectieve criteria voor te stellen, die op de een of andere manier moeten worden gecombineerd met de uitgangspositie, om een beheersbare overgang te waarborgen.</p>
      <p sl="fr">Mijnheer La Via, in het kader van de tweede pijler van het plattelandsontwikkelingsprogramma voor milieumaatregelen in de landbouwsector, kan er inderdaad rekening worden gehouden met de kwesties die u aansnijdt. Het voornemen is om deze soorten milieumaatregelen, waarin rekening wordt gehouden met de specifieke aard van bepaalde regio’s, te handhaven; het gebied waarover u het hebt wordt aangetast door erosie en het is mogelijk dat sommigen struiken er in brand vliegen.</p>
      <p sl="fr">Door de verordening die wij ook voor de periode na 2013 zullen voorstellen, krijgen lidstaten de gelegenheid om in het kader van milieumaatregelenrekening te houden met deze specifieke kwesties en om op dit gebied te voorzien in een specifiek hulpstelsel. Daarom menen we dat flexibiliteit nuttig is voor het bereiken van een bepaald doel, te weten: deugdelijk beheer van natuurlijke hulpbronnen, zodat de lidstaten specifieke instrumenten kunnen gebruiken in het kader van deze tweede pijler. Ik meen dat deze kwestie er een is die kan worden opgenomen in deze flexibiliteit, die wij lidstaten kunnen bieden.</p>
      <p sl="fr">Wat Bulgarije en Roemenië betreft is door het verdrag voorzien in een system van stapsgewijze invoering – dat wil zeggen in een systeem van geleidelijke verhoging van rechtstreekse hulp. In 2008, tijdens de gezondheidscontrole van het GLB, zeiden we dat we gedurende de hervorming voor de periode na 2013 misschien wat sneller rekening zouden houden met de kwestie van het in evenwicht brengen van het betalingsniveau. Daarom vind ik dat wij rekening moeten houden met deze kwestie; er moet een goede budgettaire oplossing worden gevonden om dit proces, indien nodig, te versnellen.</p>
    </intervention>
    <intervention id="2-509" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 36 van Karin Kadenbach (H-0476/10)</p>
      <p sl="nl">Betreft: Het gemeenschappelijk landbouwbeleid en randvoorwaarden</p>
      <p sl="nl">Randvoorwaarden ("cross-compliance") vormen een belangrijk element van het gemeenschappelijk landbouwbeleid. Zij verbinden de meeste GLB-betalingen aan de inachtneming van bepaalde regels op het vlak van milieu, gezondheid en dierenwelzijn. Het speciaal verslag nr. 8/2008 van de Rekenkamer bevat de volgende conclusie: "de lidstaten namen niet hun verantwoordelijkheid om doeltreffende controle- en sanctiesystemen ten uitvoer te leggen; bijgevolg biedt het controlesysteem onvoldoende zekerheid over de naleving door de landbouwers". Daaraan wordt toegevoegd: "de door de lidstaten verstrekte gegevens over controles en inbreuken zijn onbetrouwbaar en het toezicht van de Commissie op de prestaties bleek gebrekkig".</p>
      <p sl="nl">Kan de Commissie het Parlement meedelen welke stappen zij onderneemt om de lidstaten aan te sporen doeltreffender toe te zien op de uitvoering en naleving van de randvoorwaarden? Is er enige verbetering opgemerkt?</p>
    </intervention>
    <intervention id="2-510" speaker_id="photo_generic" name="Dacian Cioloş" is_mep="True" mode="spoken">
      <p sl="fr">lid van de Commissie. – Zoals in het verslag van de Rekenkamer over 2008 is onderstreept, is de Commissie zich er terdege van bewust dat de toepassing van randvoorwaarden door lidstaten voor verbetering vatbaar is.</p>
      <p sl="fr">Ik wil er echter ook de aandacht op vestigen dat het verslag van de Rekenkamer een periode van twee jaar bestrijkt, die kort na de invoering van de goede landbouw- en milieucondities is ingetreden.</p>
      <p sl="fr">Sinds het eerste jaar van de invoering van de randvoorwaarden (2005) heeft de Commissie een hele reeks initiatieven uitgevoerd die enerzijds tot doel hebben de lidstaten te helpen en anderzijds ervoor moeten zorgen dat ze hun wettelijke verplichtingen naleven. De Commissie verleent steun aan de hand van talrijk uitwisselingen over deze onderwerpen en discussies in diverse fora die zich met deze specifieke vragen bezighouden.</p>
      <p sl="fr">De gesprekken over voorschriften hebben plaatsgevonden in het relevante beheerscomité, de meeste technische gesprekken zijn gehouden door een groep deskundigen die zich specifiek over randvoorwaarden buigen, en in sommige specialistische workshops zijn gesprekken over de methoden van toezicht gevoerd.</p>
      <p sl="fr">Verder heeft de Commissie sinds 2004 regelmatig richtsnoeren voor de lidstaten gepubliceerd die hen hebben geholpen hun nationale stelsels aan te passen. De Commissie volgt de vervulling van de wettelijke verplichtingen door de lidstaten aan de hand van onderzoeken die in de lidstaten zelf worden uitgevoerd en haar door hen worden toegezonden. Indien er tijdens deze onderzoeken tekortkomingen worden opgemerkt, dan worden op kosten van de lidstaten financiële correcties doorgevoerd, mocht er zijn vastgesteld dat er sprake is van een risico voor het landbouwfonds. Dit is in het verleden voorgekomen, met een aantal procedures als gevolg. Dat is ook momenteel het geval.</p>
      <p sl="fr">De Commissie is ervan overtuigd dat al deze initiatieven hebben geleid tot een aanzienlijke verbetering in de toepassing van het stelsel van randvoorwaarden, vooral sinds de constateringen van de Rekenkamer in het verslag van 2007. Uiteraard zullen er meer inspanningen worden verricht: de Commissie legt de nadruk op een soepele toepassing van dit stelsel, dat een essentieel onderdeel is van het gemeenschappelijk landbouwbeleid.</p>
    </intervention>
    <intervention id="2-512" speaker_id="97014" name="Karin KADENBACH" is_mep="True" mode="spoken" nationality="Austria" birth_date="19-04-1958" birth_place="Wien" p_group="Group of the Progressive Alliance of Socialists and Democrats in the European Parliament" m_state="AT">
      <p sl="de">Mijnheer de Voorzitter, ik dank de commissaris hartelijk voor zijn werkelijk uitvoerige antwoord. Nu zit ik alleen nog met kleine vragen over de Cross Compliance en biodiversiteit, waar u zich vandaag al eerder over uitgelaten hebt. Een verantwoorde landbouw kan ertoe bijdragen dat soortenrijkdom behouden blijft en het uitsterven van soorten een halt toegeroepen wordt. Het kan echter niet de exclusieve taak van de milieucommissaris zijn om daarvoor begrip te kweken. Vandaar mijn heel concrete vraag aan u, mijnheer de commissaris: welke stappen denkt u te ondernemen om bij de betrokkenen – daarmee doel ik op beleidsmakers, consumenten maar vooral op de agrariërs in kwestie – meer begrip te kweken voor de waarde van biodiversiteit en de maatregelen ten dienste van het ecosysteem die daaruit voortvloeien?</p>
    </intervention>
    <intervention id="2-514" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Als er problemen zijn met het huidige systeem van de randvoorwaarden (‘cross-compliance’), hoe pakken we dan eventuele verdere problemen aan als we de milieueisen van pijler één verzwaren, zoals in het uitgelekte document over de herziening van het gemeenschappelijk landbouwbeleid te lezen is? Ik wil graag weten hoe u daarover denkt.</p>
    </intervention>
    <intervention id="2-516" speaker_id="photo_generic" name="Dacian Cioloş" is_mep="True" mode="spoken">
      <p sl="fr">lid van de Commissie. – Wat ik op het ogenblik constateer is dat het in feite de belastingbetalers, de consumenten, de non-gouvernementele organisaties zijn die erg gevoelig zijn voor deze kwestie en veel van de landbouwers vragen.</p>
      <p sl="fr">Ik meen echter ook dat we landbouwers moeten kunnen voorzien van middelen om kenbaar te maken welke inspanningen zij zich getroosten, onder meer wanneer ze hun producten verkopen. In het voor agrovoedingsmiddelen gebruikte kwaliteitssysteem dat wij bezig zijn te herzien, zullen wij landbouwers ook de mogelijkheid geven hun producten beter te gebruiken om duidelijk te maken wat voor werk zij doen en met welke aspecten rekening moet worden gehouden, waaronder zaken die te maken hebben met biodiversiteit. Dat moet vooral gebeuren door de verschillende systemen van landbouwproductie in aanmerking te nemen, want deze verscheidenheid aan systemen van landbouwproductie betekent dat we voortaan ook kwesties inzake milieu en biodiversiteit in aanmerking kunnen nemen. In het geval van het gemeenschappelijk landbouwbeleid zal de ondersteuning van de diversiteit van productiesystemen, de ondersteuning ook van direct contact tussen landbouwers, producenten en consumenten, nog een extra middel zijn voor de landbouwers om aan de hand van de producten die zij verkopen, beter duidelijk te maken aan welke voorwaarden zij allemaal moeten voldoen.</p>
      <p sl="fr">Andere methoden worden al gebruikt. Ook de relatie tussen landbouwproductie en plattelandstoerisme kunnen landbouwers gebruiken om duidelijk te maken wat zij allemaal doen om het land en het landschap te behouden, door de productieve arbeid die zij verrichten. Ik meen dat al deze instrumenten, die op dit moment deel uitmaken van het raamwerk van het gemeenschappelijk landbouwbeleid en die in de toekomst mogelijk worden versterkt, beter door landbouwers kunnen worden gebruikt om kenbaar te maken welke inspanningen zij zich getroosten.</p>
      <p sl="fr">Ik zal nu de volgende vraag behandelen. Naar mijn mening is er geen onderscheid tussen de economische en sociale kwesties en de milieuregels en -voorschriften of de activiteiten waarmee de landbouwer zorg draagt voor een deugdelijk beheer van natuurlijke hulpbronnen.</p>
      <p sl="fr">In de voorstellen die wij zullen doen en waarover wij het na 17 november zullen hebben, is het niet de bedoeling de aandacht te verleggen van het economische en sociale aspect naar enkel het milieuaspect, maar om het milieuaspect verder op te nemen in de denkwijze van de landbouwer zodat we in de toekomst hopelijk werkelijk kunnen spreken van concurrerende landbouw. Landbouwers moeten vanuit economisch- en milieustandpunt concurrerend zijn, met andere woorden, in de manier waarop zij hun natuurlijke hulpbronnen, de bodem en het water waarmee zij werken beheren, maar ook ten aanzien van sociale aspecten, verband houdende met het scheppen of behoud van werk op het platteland.</p>
      <p sl="fr">Ik kan u verzekeren dat onze aandacht voor het milieuaspect of, beter nog, een deugdelijk beheer van natuurlijke hulpbronnen binnen het kader van het gemeenschappelijk landbouwbeleid, er niet toe zal leiden dat wij afbreuk zullen doen aan het vermogen van landbouwers om economisch concurrerend te zijn door rekening te houden met sociale aspecten.</p>
      <p sl="fr">Wanneer de documenten er eenmaal zijn, zal ik beter in staat zijn u dit aan te tonen, aan de hand van concrete voorbeelden in de voorstellen die wij zullen formuleren.</p>
    </intervention>
    <intervention id="2-518" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 37 van Nikolaos Chountis (H-0483/10)</p>
      <p sl="nl">Betreft: Garantiefonds voor kleine en zeer kleine ondernemingen voor Griekse landbouwers en vissers</p>
      <p sl="nl">Volgens het Griekse ministerie van Landbouwontwikkeling en Levensmiddelen is sinds september 2010 het Garantiefonds voor kleine en zeer kleine ondernemingen in de landbouwsector operationeel, de tegenhanger van het fonds dat financiering ter beschikking stelt aan kleine en zeer kleine ondernemingen in de industrie- en handelssector. Volgens het ministerie stelt het fonds rentesubsidies ter beschikking en beschikt het over een bedrag ten belope van 100 miljoen EUR voor de landbouwsector en 50 miljoen EUR voor de visserijsector. Het bestaan van het fonds betekent dat landbouwers en vissers - in deze moeilijke financieel-economische tijden - hun investeringskosten en de hoogte van hun kapitaalparticipatie kunnen verlagen. Kan de Commissie antwoord geven op de volgende vragen: is de Commissie door de Griekse regering over het bestaan van dit fonds op de hoogte gesteld? Zo ja, geeft de Commissie medefinanciering? Om welk bedrag gaat het? Onder welke voorwaarden kunnen geïnteresseerden voor steun in aanmerking komen? Zo niet, acht de Commissie het nuttig deze maatregel in het nationaal strategisch referentiekader te integreren? Gaat de Commissie deze suggestie voorleggen aan de Griekse regering?</p>
    </intervention>
    <intervention id="2-519" speaker_id="photo_generic" name="Dacian Cioloş" is_mep="True" mode="spoken">
      <p sl="fr">lid van de Commissie. – Het plattelandsontwikkelingsprogramma 2007-2013 voor Griekenland, medegefinancierd door het Europees Landbouwfonds voor plattelandsontwikkeling, bevat op dit moment geen garantiefonds voor kleine en zeer kleine bedrijven.</p>
      <p sl="fr">De Griekse autoriteiten hebben geen verzoek ingediend bij het directoraat-generaal Landbouw van de Commissie om het programma zodanig te wijzigen dat het dit garantiefonds omvat.</p>
      <p sl="fr">Het is van belang te onderstrepen dat, overeenkomstig het subsidiariteitsbeginsel, de lidstaten de inhoud van maatregelen uit hoofde van het plattelandsontwikkelingsprogramma voorstellen, in overeenstemming met de verordening inzake plattelandsontwikkeling.</p>
      <p sl="fr">Volgens artikel 19 van Verordening (EG) nr. 1698/2005 inzake steun voor plattelandsontwikkeling uit het Europees Landbouwfonds voor Plattelandsontwikkeling (ELFPO), kunnen na goedkeuring door het nationale comité van toezicht de programma's voor plattelandsontwikkeling door de lidstaat opnieuw worden bezien, na evaluatie en goedkeuring van de Commissie.</p>
      <p sl="fr">Wat de Griekse visserijsector betreft, hebben de nationale autoriteiten de Commissie op de hoogste gesteld van hun voornemen een nieuw instrument op te zetten om kleine bedrijven in de visserijsector te helpen. Volgens de Griekse autoriteiten, zal dit instrument worden beheerd binnen het raamwerk van een al ingesteld financieel stelsel.</p>
      <p sl="fr">De Griekse autoriteiten hebben de Commissie tevens op de hoogte gebracht van hun voornemen tot medefinanciering van dit instrument aan de hand van het operationele programma 2007-2013 voor de Griekse visserijsector.</p>
      <p sl="fr">Aangezien er een plan is voor de uitvoering van financiële instrumenten in het operationele visserijprogramma, steunt de Commissie de instelling van zulke financiële instrumenten teneinde hoofdmaatregelen voor het operationele programma te treffen, op voorwaarde dat zij overeenstemmen met de wettelijke bepalingen ten aanzien van het onderwerp, inzonderheid artikelen 34 en 37 van Verordening (EG) nr. 498/2007.</p>
      <p sl="fr">De bijdrage – uit hoofde van het Europees Visserijfonds – aan dit instrument, zou 35 miljoen euro kunnen bedragen. Het comité van toezicht van het bovenvermelde operationele programma zal de criteria voor de selectie van begunstigden van dit fonds vaststellen.</p>
      <p sl="fr">De Griekse autoriteiten leggen de laatste hand aan het actieplan dat ook de voorwaarden voor het gebruik van het financiële instrument zal omvatten. De Commissie verwacht dat dit financiële instrument, dat zal worden medegefinancierd door het Europees Visserijfonds, voor het eind van 2010 in werking zal zijn getreden.</p>
    </intervention>
    <intervention id="2-521" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Mijnheer de commissaris, u hebt een bijna volledig antwoord gegeven en ik dank u daarvoor. Ter aanvulling wilde ik u vragen of dat het specifieke voorstel van de Griekse regering was. U bent namelijk ingegaan op een aantal aspecten van de vraag. Is bovendien dat wat u vermeldde over het operationeel worden vóór eind 2010, afhankelijk van de vraag of de Griekse regering tijdig een aanvraag indient voor medefinanciering van de door u genoemde punten?</p>
    </intervention>
    <intervention id="2-523" speaker_id="photo_generic" name="Dacian Cioloş" is_mep="True" mode="spoken">
      <p sl="fr">lid van de Commissie. – Ter verduidelijking, deze zaak had twee kanten: een had te maken met de landbouwsector, met kleine en zeer kleine bedrijven en een ander had de visserijsector tot onderwerp.</p>
      <p sl="fr">Wat ik kan antwoorden is dat de Griekse autoriteiten geen verzoek voor een dergelijk instrument voor kleine en zeer kleine bedrijven in de landbouwsector hebben neergelegd, hoewel zij er wel een voor de visserijsector hebben ingediend. In vervolg op het verzoek van de Griekse regering kan het instrument voor de visserijsector eind 2010 gereed zijn. Wat de landbouwsector betreft kan ik u geen verdere inlichtingen verschaffen, aangezien de Griekse regering nog geen verzoek heeft ingediend. Ik heb u uitgelegd dat dit de beslissing was van de regering. Mogelijk doet de regering dit voorstel als het Griekse comité van toezicht besluit het plattelandsontwikkelingsprogramma te wijzigen.</p>
      <p sl="fr">Tot op heden hebben wij een dergelijk voorstel voor de landbouwsector echter niet ontvangen.</p>
    </intervention>
    <intervention id="2-525" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 40 van Seán Kelly (H-0458/10)</p>
      <p sl="nl">Betreft: Aquacultuur in de EU</p>
      <p sl="nl">Een duurzame en concurrerende aquacultuursector in de EU kan een mogelijkheid bieden om te voldoen aan de grote en stijgende vraag naar visproducten waardoor paal en perk wordt gesteld aan de uitputting van de natuurlijke bestanden en aan de invoer uit derde landen van producten die vaak na een vliegreis van duizenden kilometers op de markten van de EU aankomen.</p>
      <p sl="nl">De aquacultuur is momenteel goed voor 20% van de totale visproductie in de EU, met een waarde die sinds 2000 min of meer constant is gebleven. De productie van schaal - , schelp - en weekdieren is echter gedaald.</p>
      <p sl="nl">Kan de Commissie, rekening houdend met traceerbaarheid, kwaliteit en CO2-kwesties die een rol spelen bij de invoer van grote hoeveelheden weekdieren uit verre landen, aangeven hoe zij de aquacultuur in de EU, met name de sector schaal- , schelp - en weekdieren, denkt te bevorderen?</p>
    </intervention>
    <intervention id="2-526" speaker_id="photo_generic" name="Maria Damanaki" is_mep="True" mode="spoken">
      <p sl="en">lid van de Commissie . − De aquacultuur in de Europese Unie loopt voorop als het gaat om duurzame ontwikkeling. De Commissie en ik geven toe dat de voordelen en de waarde van de aquacultuursector meer moeten worden erkend. Daarom heeft de Commissie een mededeling aangenomen, ‘Bouwen aan een duurzame toekomst voor de aquacultuur’, waarin drie strategische doelstellingen worden beschreven waaraan de overheden moeten werken: het bevorderen van de concurrentiepositie van de aquacultuursector, het waarborgen van de duurzaamheid ervan en het verbeteren van het bestuur.</p>
      <p sl="en">In deze mededeling noemt de Commissie een aantal maatregelen die door de overheden op alle niveaus – EU, nationaal en regionaal – moeten worden genomen om de uitdagingen waarmee de sector wordt geconfronteerd aan te gaan.</p>
      <p sl="en">De EU steunt de duurzame ontwikkeling van de Europese aquacultuur, waaronder de productie van schaal- en schelpdieren, door middel van uitgebreide wetgeving op het gebied van diergezondheid en voedselveiligheid. Op internationaal niveau zijn we zeer actief bezig met het vastleggen van diergezondheids- en voedselveiligheidsnormen voor aquacultuurproducten, waaronder schaal- en schelpdieren, die essentieel zijn voor de internationale handel.</p>
      <p sl="en">De Commissie heeft ook een EU-referentielaboratorium voor ziekten bij weekdieren in het leven geroepen, dat een jaarlijkse financiële bijdrage ontvangt en bedoeld is om de activiteiten van de nationale laboratoria van de lidstaten te coördineren en de Commissie wetenschappelijke ondersteuning te bieden.</p>
      <p sl="en">De Commissie houdt ook, samen met de betrokken lidstaten, nauwlettend de abnormale sterfte onder oesters in de afgelopen jaren in de gaten en heeft maatregelen getroffen om het virus dat hiervoor verantwoordelijk lijkt te zijn te beteugelen.</p>
      <p sl="en">Voor wat betreft de algemene strategie voor de EU-aquacultuur wil de Commissie graag het debat in herinnering roepen dat in juni 2010 in het Parlement over het verslag van Guido Milana is gehouden. De Commissie stelt het op prijs dat het Parlement een duurzame aquacultuur steunt en er de schijnwerpers op richt.</p>
      <p sl="en">De Commissie vindt dat activiteiten ten behoeve van een duurzame aquacultuur adequaat moeten worden gesteund via het gemeenschappelijk visserijbeleid en dat dit aspect onder het hervormde gemeenschappelijk visserijbeleid moet vallen.</p>
      <p sl="en">De Commissie is ervan overtuigd dat de sector moet worden geholpen om zich efficiënter te organiseren. We willen met name de producentenorganisaties en bedrijfschappen sterker maken, zodat de productie beter wordt afgestemd op de marktbehoeften en de productwaarde door reclame en etikettering wordt verhoogd.</p>
    </intervention>
    <intervention id="2-528" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Dank u zeer voor uw uitgebreide antwoord, commissaris. In dit verband wil ik graag opmerken dat uit een onlangs uitgevoerd onderzoek in Ierland is gebleken dat veel van de ingevoerde vis niet correct was geëtiketteerd, waardoor mensen bijvoorbeeld geen kabeljauw aten, zoals ze dachten, maar een ander type vis. Ik wil graag weten of de Commissie hiervan op de hoogte is. Wat kan hieraan op korte termijn worden gedaan, als dat al mogelijk is, behalve het ontwikkelen van onze eigen aquacultuur, wat zeer, zeer belangrijk is? Ik stel uw reactie op prijs.</p>
    </intervention>
    <intervention id="2-530" speaker_id="2125" name="Pat the Cope GALLAGHER" is_mep="True" mode="spoken" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="en">Mijnheer de Voorzitter, het verheugt mij dat ik uit de woorden van commissaris Damanaki kan opmaken dat aquacultuur een belangrijke plaats zal innemen in het nieuwe gemeenschappelijk visserijbeleid.</p>
      <p sl="en">Ik wil de commissaris er graag op wijzen dat er enorme kansen liggen om banen te scheppen in de aquacultuursector, vooral in gebieden met een hoge werkloosheid. Ik denk dat de Commissie daarbij een belangrijke rol kan spelen. Zij kan het voortouw nemen door de visie van de commissaris aan de lidstaten kenbaar te maken en door de lidstaten erop te wijzen dat we geen risico’s kunnen nemen met de kwaliteit van voedsel, maar dat we er zonder meer voor moeten zorgen dat in elk land één instelling zich met aquacultuur bezighoudt en niet diverse afdelingen en instanties.</p>
    </intervention>
    <intervention id="2-532" speaker_id="photo_generic" name="Maria Damanaki" is_mep="True" mode="spoken">
      <p sl="en">lid van de Commissie . − Ik ben het met de heer Gallagher eens dat er enorme kansen voor ons liggen in de aquacultuursector. We kunnen inderdaad veel banen creëren. Daarom zijn we van plan om een apart hoofdstuk over aquacultuur op te nemen in onze hervorming van het gemeenschappelijk visserijbeleid. Ik wil ook graag opmerken dat we een speciale financieringpost gaan creëren. Dat is uiterst belangrijk.</p>
      <p sl="en">Ik wil de heer Kelly graag laten weten dat we op de hoogte zijn van deze problemen en ik ben het met hem eens dat ons veel te doen staat als het gaat om de traceerbaarheid van onze producten. Daarom is er in onze hervorming van het gemeenschappelijk visserijbeleid ook een hoofdstuk gewijd aan etikettering. De Commissie streeft naar een gelijkwaardig mondiaal speelveld voor onze visserijindustrieën en de visserijindustrieën die de producten produceren die wij moeten invoeren.</p>
    </intervention>
    <intervention id="2-534" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 41 van Ioannis A. Tsoukalas (H-0459/10)</p>
      <p sl="nl">Betreft: Besteding van de kredieten van het Europees Visserijfonds</p>
      <p sl="nl">De Commissie moet aan het eind van elk jaar een verslag indienen over de uitvoering van Verordening (EG) nr. 1198/2006 van de Raad inzake het Europees Visserijfonds. Kan de Commissie in het licht van de recente financiële crisis waarmee een aantal lidstaten worden geconfronteerd die in sterke mate afhankelijk zijn van de visserijsector, de volgende vragen beantwoorden:</p>
      <p sl="nl">Hoe beoordeelt zij de uitvoering van de verordening tot dusverre? Welke lidstaten kunnen als voorbeeld dienen als het om beste praktijken gaat?</p>
      <p sl="nl">Hebben de lidstaten voldoende gebruik gemaakt van het Europees Visserijfonds? In hoeverre heeft dit fonds zijn doelstellingen verwezenlijkt sinds het in 2007 werd opgericht en welke aanpassingen zijn nodig?</p>
      <p sl="nl">Hoe beoordeelt zij de resultaten van het nationale plan voor de ontwikkeling van de visserij van Griekenland tot dusverre? In hoeverre zijn de projecten uitgevoerd en wat is het bestedingspercentage van de betreffende kredieten?</p>
    </intervention>
    <intervention id="2-535" speaker_id="photo_generic" name="Maria Damanaki" is_mep="True" mode="spoken">
      <p sl="en">lid van de Commissie . − Ik wil de heer Tsoukalas bedanken voor zijn vraag, want dit is een erg belangrijke kwestie voor ons en ik zeg in alle openheid dat de tenuitvoerlegging van de verordening inzake het Europees Visserijfonds niet voortvarend genoeg plaatsvindt. We zijn er niet tevreden over.</p>
      <p sl="en">De gecertificeerde tussentijdse bestedingen die de lidstaten aan de Commissie hebben gemeld bedragen 5 procent van het gehele bedrag dat is toegewezen aan het Europees Visserijfonds. Uit de jaarverslagen die we onlangs echter van de lidstaten hebben ontvangen blijkt dat tegen het einde van 2009 18,2 procent van het gehele toegewezen EVF-bedrag aan specifieke projecten is besteed. Dit is bemoedigend.</p>
      <p sl="en">Wat belangrijk is, is dat onder deze cijfers niet alleen subsidies in het kader van zwaartepunt 1, maar ook in het kader van andere zwaartepunten vallen. Alleen bij zwaartepunt 4, ‘Duurzame ontwikkeling van visserijgebieden’, is helaas sprake van een achterstand, doordat het opzetten van partnerschappen een lang implementatieproces met zich meebrengt.</p>
      <p sl="en">Deze situatie is in de eerste plaats ontstaan doordat de EVF-verordening vrij laat is goedgekeurd; in de tweede plaats zijn de operationele programma's met vertraging aangenomen, sommige pas in de tweede helft van 2008; in de derde plaats waren er problemen met het opzetten van de beheers- en controlesystemen, die goedkeuring moeten verlenen om bestedingen aan de Commissie te mogen melden; in de vierde plaats had de financieel-economische crisis gevolgen voor de visserijsector.</p>
      <p sl="en">In dit stadium is het nog te vroeg om te zeggen of de doelstellingen van het EVF zijn bereikt. Bij de tussentijdse evaluatie aan het einde van 2011 zal hierover meer bekend zijn.</p>
      <p sl="en">Het is ook moeilijk om in dit verband met beste praktijken aan te komen, aangezien de lidstaten zeer verschillende EVF-bedragen te besteden hebben en de absorptiesnelheid wordt beïnvloed door de diversiteit van de zwaartepunten. Zo is de absorptie bij zwaartepunt 1, ‘Maatregelen voor de aanpassing van de communautaire visserijvloot’, gemakkelijker dan bij de andere zwaartepunten.</p>
      <p sl="en">Tijdens de bijeenkomst van directeuren-generaal die het Belgische voorzitterschap in september jongstleden organiseerde om de absorptieproblemen, met name het probleem van de toegang tot kapitaal, te helpen oplossen, adviseerde de Commissie financieringstechnieken zoals het gebruik van bemiddelaars of de vereenvoudiging van procedures en aanvraagformulieren.</p>
      <p sl="en">In de volgende bijeenkomst van het Comité van het Europees Visserijfonds zal het gebruik van deze middelen worden toegelicht. De tenuitvoerlegging van het Griekse operationele programma voor 2007-2013 is vertraagd. Ik vind het erg vervelend, maar het is echt vertraagd.</p>
      <p sl="en">Tot 15 september 2010 kwamen de werkelijke bestedingen uit op slechts 5 000 600 euro, ofwel 2 procent van de totale EVF-gelden. Dat is erg weinig. Deze onbevredigende situatie wordt vooral veroorzaakt door problemen bij het opzetten van de beheers- en controlesystemen en een vertraging in het treffen van belangrijke maatregelen in het kader van het operationeel programma.</p>
      <p sl="en">Ook de financiële crisis is verantwoordelijk voor bepaalde vertragingen, met name als het gaat om maatregelen in het kader van zwaartepunt 2.</p>
      <p sl="en">De Commissie stelt momenteel haar jaarverslag op over de uitvoering van de EVF-verordening in 2009 en daarin zal de geachte afgevaardigde nadere informatie en achtergronden vinden met betrekking tot zijn vraag.</p>
    </intervention>
    <intervention id="2-537" speaker_id="96898" name="Ioannis A. TSOUKALAS" is_mep="True" mode="spoken" nationality="Greece" birth_date="03-07-1941" birth_place="Thessaloniki" p_group="Group of the European People's Party (Christian Democrats)" m_state="GR">
      <p sl="el">Hartelijk dank, commissaris, voor uw volledige antwoord. Omdat u zei dat de economische situatie moeilijk is en het waarschijnlijk niet mogelijk zal zijn meer vaart te zetten achter de toepassing van het Europees Visserijfonds maak ik van de gelegenheid gebruik om u te vragen mij mede te delen of bij een volledig verbod op vistuig zoals de zegen, de vissers die daardoor zonder werk komen te zitten, in aanmerking komen voor vergoeding en of overeenkomstig de verordening de twee jaar durende afwijking van de regels van het Europees Visserijfonds kan worden verlengd teneinde levensvatbare sociale omstandigheden te verzekeren?</p>
    </intervention>
    <intervention id="2-539" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">De heer Tsoukalas stelde onder meer de vraag welke lidstaten als voorbeeld kunnen dienen als het om beste praktijken gaat. Ik vraag me ook af welke lidstaten als voorbeeld kunnen dienen als het om slechtste praktijken gaat. Kunt u hier iets over zeggen en kunt u misschien uitleggen hoe het komt dat de beste en slechtste praktijken zo uiteenlopen?</p>
    </intervention>
    <intervention id="2-541" speaker_id="photo_generic" name="Maria Damanaki" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik zal eerst antwoord geven op de vraag van de heer Kelly. Ik wil graag zeggen dat het absorberen van het geld in het algemeen gemakkelijker is voor landen die een beter systeem hebben om toezicht te houden op de naleving en die alle instrumenten tot hun beschikking hebben. Dit is een algemene regel. Ik moet toegeven dat de landen rond de Middellandse Zee – de landen in het zuiden – over het algemeen met grotere problemen kampen.</p>
      <p sl="en">Griekenland heeft een speciaal probleem. We moeten ervoor zorgen dat we iedereen kunnen helpen om een betere absorptie te bewerkstelligen. We zijn van plan om te proberen de absorptieregels te vereenvoudigen. Daarom komt er een financieringspost in de hervorming van het gemeenschappelijk visserijbeleid die de absorptie door de lidstaten vergemakkelijkt.</p>
      <p sl="en">De heer Tsoukalas stelde een vraag over de verordening voor de landen rond de Middellandse Zee. We hebben besloten dat deze verordening moet worden uitgevoerd. We hadden deze verordening vanaf 1 juni moeten uitvoeren en er is geen weg terug. Als we deze verordening zouden moeten wijzigen, zitten we twee of drie jaar zonder een systeem voor toezicht op de naleving, dus we gaan deze verordening uitvoeren.</p>
      <p sl="en">Ik heb al de samenwerking gezocht met de Griekse autoriteiten. Ik heb uitgelegd dat ze deze verordening zonder verder uitstel moeten uitvoeren. Dat betekent natuurlijk dat voldaan moet worden aan alle bepalingen die gelden voor speciale typen vistuig die een zware belasting zijn voor het mariene milieu. Het betekent ook dat we de marges van onze financieringsmogelijkheden opsouperen om hen hiervoor te compenseren. Ik doel in dit verband op vaartuigen met zegens, treilers en allerhande visgerei: ze moeten aantonen dat ze de bepalingen naleven. Wij zijn bereid om onze financieringsmarges te benutten om hen in staat te stellen om beter vistuig aan te schaffen en de selectiviteit van hun visgerei te verbeteren.</p>
    </intervention>
    <intervention id="2-542" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vragen die bij gebrek aan tijd niet aan bod gekomen zijn, zullen schriftelijk worden beantwoord (zie bijlage).</p>
      <p sl="nl">Het vragenuur is gesloten.</p>
      <a text="(De vergadering wordt om 20.30 uur onderbroken en om 21.00 uur hervat)"/>
    </intervention>
  </section>
  <section id="creitem23" title="15. Bestrijding van betalingsachterstand bij handelstransacties (debat)">
    <intervention id="2-545" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Aan de orde is het verslag (A7-0136/2010) van Barbara Weiler, namens de Commissie interne markt en consumentenbescherming, over het voorstel voor een richtlijn van het Europees Parlement en de Raad betreffende bestrijding van betalingsachterstand bij handelstransacties (herschikking) (COM(2009)0126 – C7-0044/2009 – 2009/0054(COD)).</p>
    </intervention>
    <intervention id="2-546" speaker_id="1907" name="Barbara WEILER" is_mep="True" mode="spoken" role="rapporteur" nationality="Germany" birth_date="17-09-1946" birth_place="Düsseldorf" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mevrouw de Voorzitter, fungerend voorzitter van de Raad, commissaris, dames en heren, allereerst dank ik het team van schaduwrapporteurs van de Commissie juridische zaken en de Commissie industrie, onderzoek en energie, verder de collega's en alle anderen die aan dit uitstekende resultaat bijgedragen hebben. Zonder de constructieve en faire samenwerking met de Europese Commissie en het Belgische voorzitterschap zou het zeker niet tot dit resultaat gekomen zijn.</p>
      <p sl="de">U zult zich voor kunnen stellen dat ik als rapporteur erg tevreden ben met het resultaat, enerzijds omdat we aanzienlijke verbeteringen ten opzichte van de oude richtlijn bewerkstelligd hebben, anderzijds omdat we nieuwe wegen gevonden hebben om aan de verbetering van de betalingsmoraal te werken. Het doel is bereikt, of liever gezegd, de koers is uitgezet die zal leiden tot verbetering van de liquiditeit in het midden- en kleinbedrijf en die investeringen in nieuwe producten, nieuwe banen en nieuwe productieprocessen veilig zal stellen.</p>
      <p sl="de">Waarom was verbetering van deze richtlijn noodzakelijk? Deze wetgeving uit het jaar 2000 was niet bindend en weinig doeltreffend. De laatste jaren is de betalingsmoraal in bijna alle lidstaten verslechterd en dat al vóór de financiële en economische crisis. De wetshervorming komt ook tegemoet aan de kleinere bedrijven die in de Small Business Act de wens kenbaar maakten het betalingsgedrag in Europa in strakkere banen te leiden.</p>
      <p sl="de">Wat de precieze resultaten betreft: we zijn een nieuwe weg ingeslagen. Er zijn nu strikte regels. Er is een algemeen geldende termijn van 30 dagen waarvan alleen in een klein aantal gevallen en na opgaaf van redenen afgeweken hoeft te worden. We hebben een hogere achterstalligheidsrente ingevoerd, namelijk 8 procent. We hebben voor de incassokosten een uniform bedrag gekozen en dat heel onbureaucratisch op 40 euro gesteld. En we hebben voor elkaar gekregen dat kleine bedrijven hun rechten makkelijker kunnen doen gelden dan voorheen.</p>
      <p sl="de">De nieuwe weg kent echter ook positieve prikkels. Daarvoor zijn nieuwe instrumenten in het leven geroepen, zoals de vermelding van opdrachtgevers met een voorbeeldig betalingsgedrag, intensievere voorlichting van kleine bedrijven over hun rechten, mogelijkheden van termijnbetaling en het bevorderen van alternatieve bemiddelingsprocedures bij geschillen.</p>
      <p sl="de">De nieuwe richtlijn is ook een voorbeeld van beter wetgeven en hij zal ook voor EU-instellingen gelden. Daar zijn wij in het bijzonder trots op, want hier zat niet iedereen op te wachten, zoals zich laat denken.</p>
      <p sl="de">Natuurlijk waren er ook conflicten en een paar daarvan zou ik willen noemen. Ten eerste waren er aanvankelijk ook in het Parlement grote meningsverschillen. Alleen al uit de honderd ingediende amendementen blijkt dat we eerst intern door strijd nader tot elkaar moesten komen. De Europese Commissie was zeker niet altijd tevreden over onze keuzes, zoals met de uitbreiding van de wetgeving naar business to business , maar volgens mij heeft het al met al een goed resultaat opgeleverd.</p>
      <p sl="de">Lastig was het met de Raad. Het is jammer dat de Raad zijn intentie om het midden- en klein bedrijf te helpen niet altijd waar kon maken. Ik betreur dat in het bijzonder voor de betrekkelijk rijke en goed georganiseerde landen als Duitsland en Oostenrijk.</p>
      <p sl="de">Wat de belangenorganisaties betreft kan ik slechts zeggen dat die zich constructief opgesteld hebben, al konden wij natuurlijk niet altijd hun mening delen en hun voorstellen overnemen.</p>
      <p sl="de">Tot slot nog de verdere stappen: we gaan ervan uit dat de Raad, na de stemming van morgen, als laatste ook tot een positief oordeel komt en dan kunnen de lidstaten deze richtlijn in nationaal recht omzetten. We gaan ervan uit dat het omzetten geen twee jaar hoeft te kosten en dat de lidstaten al in januari van het volgend jaar met de nationale omzetting beginnen.</p>
    </intervention>
    <intervention id="2-547" speaker_id="photo_generic" name="Antonio Tajani" is_mep="True" mode="spoken">
      <p sl="it">lid van de Commissie. – Mevrouw de Voorzitter, ik denk dat dit debat het einde markeert van een belangrijke werkperiode. De Commissie, het Parlement en de Raad hebben besloten hun krachten te bundelen ten behoeve van het midden- en kleinbedrijf (mkb) door de tenuitvoerlegging van de “Small Business Act”. Morgen zal er, naar ik hoop, een richtlijn worden aangenomen die ervoor zal zorgen dat een groot deel van het mkb in de Europese Unie een zucht van verlichting kan slaken.</p>
      <p sl="it">Het aantal onbetaalde rekeningen stijgt al te lang: vorig jaar bedroeg de toename 8 procent, en momenteel bedraagt het totale bedrag aan oninbare vorderingen 300 miljard euro. Dit stelt het mkb voor enorme problemen. Bedrijven dreigen de deuren te moeten sluiten omdat ze niet langer kunnen overleven doordat grote ondernemingen en, vooral, overheden hun betalingsverplichtingen niet nakomen. Ik geloof dat de instellingen van de Unie klaar staan om de EU-economie een oppepper te geven. Wanneer de wetgeving die we op het punt staan aan te nemen volledig van kracht is, zal ongeveer 180 miljard euro weer in het economisch verkeer terechtkomen, wat betekent dat ten gunste van het mkb groei wordt gestimuleerd en innovatie-initiatieven worden bevorderd.</p>
      <p sl="it">Zoals u weet vormen kredietmogelijkheden de sleutel tot de ontwikkeling en een groter concurrentievermogen van onze bedrijven. Ik denk daarom dat het besluit om deze door de Commissie voorgestelde richtlijn te steunen van groot belang is voor onze economie, omdat hiermee eindelijk een antwoord wordt geboden aan miljoenen Europese ondernemingen en hoop wordt gegeven aan miljoenen werknemers die een baan hebben dankzij het bestaan van deze ondernemingen die de ruggengraat van de economie vormen.</p>
      <p sl="it">Ik wil het Belgische voorzitterschap graag bedanken voor zijn belangrijke bemiddelende rol, en ook alle leden van het Europees Parlement die in deze fase zo hard hebben gewerkt, om te beginnen mevrouw Weiler, de heer Baldassarre en de heer De Angelis, maar ook alle schaduwrapporteurs, die het mogelijk hebben gemaakt een positieve oplossing te vinden.</p>
      <p sl="it">Met de harmonisatie van betalingstermijnen voor overheidsinstanties, die hun facturen straks binnen 30 dagen moeten voldoen, verwacht ik dat we een aanzienlijk extra bedrag in de kassen van bedrijven zullen brengen. Deze regels hebben als bijkomend effect dat ze die overheidsinstanties die hun betalingen ophouden sterk zullen aanmoedigen hun beheermethoden te moderniseren. In feite is het zo dat wanneer een overheidsinstantie goederen of diensten verwerft, zij de middelen daarvoor reeds heeft opgenomen in haar begroting. Het zou daarom niet moeilijk moeten zijn om schuldeisers op tijd te betalen. Benadrukt zij ook dat kortere betalingstermijnen leiden tot besparingen voor de overheid.</p>
      <p sl="it">Een ander belangrijk punt in de overeenkomst is dat bedrijven zelf hun facturen binnen 60 dagen moeten betalen, tenzij de partijen andere voorwaarden, die niet onbillijk zijn voor de schuldeiser, zijn overeengekomen.</p>
      <p sl="it">Afsluitend moet ik erop wijzen dat de lidstaten de vrijheid behouden om bepalingen te handhaven of in werking te doen treden die gunstiger zijn voor de schuldeiser dan die welke noodzakelijk zijn om aan deze richtlijn te voldoen. Met andere woorden, dit stuk wetgeving verhindert de lidstaten niet kortere betalingstermijnen of strengere straffen in te stellen.</p>
      <p sl="it">Mevrouw de Voorzitter, geachte afgevaardigden, deze nieuwe richtlijn toont hoe vastbesloten de Unie is om de Europese bedrijven, vooral de kleine en middelgrote, een flinke impuls te geven om door de economische crisis te geraken – een crisis die de Commissie met een aantal acties wil aanpakken. We zijn zojuist met een mededeling over innovatie gekomen en volgende week presenteren we de mededeling over het nieuwe industriebeleid. Innovatie en industriebeleid kunnen niet van de grond komen zonder dat er kredietmogelijkheden beschikbaar zijn.</p>
      <p sl="it">Morgen zal het Parlement, in overeenstemming met het voorzitterschap van de Raad en de Europese Commissie, concreet op deze verwachtingen reageren.</p>
    </intervention>
    <intervention id="2-548" speaker_id="96887" name="Francesco DE ANGELIS" is_mep="True" mode="spoken" nationality="Italy" birth_date="04-10-1959" birth_place="Ripi" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">rapporteur voor advies van de Commissie industrie, onderzoek en energie. – Mevrouw de Voorzitter, dames en heren, ik wil mevrouw Weiler bedanken voor haar uitstekende werk. Met deze bepaling beëindigt Europa een procedure die vele kleine en middelgrote bedrijven op hun knieën heeft gedwongen. Het Parlement onderneemt actie om ondernemingen in het mkb – de bedrijven die het kwetsbaarst zijn en het sterkst blootstaan aan de gevolgen van de crisis – te beschermen tegen liquiditeitsproblemen en problemen bij de toegang tot krediet. De huidige praktijk van het ophouden van betalingen brengt veel kleinere bedrijven op de rand van faillissement of daaroverheen, met de bijbehorende negatieve gevolgen voor de werkgelegenheid.</p>
      <p sl="it">Daarom is de bepaling belangrijk: de maximale betalingstermijn wordt vastgesteld op 60 dagen en de interest op achterstallige betalingen op 8 procent, en het gebruik van voor de schuldenaar onbillijke contractuele voorwaarden wordt verboden. Met andere woorden, er komen welomschreven termijnen en stimulansen en er worden vooral ook geen uitzonderingen toegestaan. Deze maatregelen zijn opgesteld om het mkb te beschermen, onze economische en productieve structuren te stimuleren, en de werkgelegenheid te bevorderen.</p>
      <p sl="it">Het is nu aan de lidstaten om snel doeltreffende stappen te zetten voor de tenuitvoerlegging van deze richtlijn, waarmee wordt bevestigd dat Europa bestaat, nuttig is en zich kan laten gelden.</p>
    </intervention>
    <intervention id="2-549" speaker_id="96757" name="Raffaele BALDASSARRE" is_mep="True" mode="spoken" nationality="Italy" birth_date="23-09-1956" birth_place="Lecce" p_group="Group of the European People's Party (Christian Democrats)" m_state="IT">
      <p sl="it">rapporteur voor advies van de Commissie juridische zaken. – Mevrouw de Voorzitter, mijnheer Tajani, mevrouw Weiler, dames en heren, ik heb met veel plezier en trots namens de Commissie juridische zaken bijgedragen aan de aanneming van deze richtlijn. Het gaat hier om een anticyclische maatregel van wezenlijk belang, waarbij bedrijven, vooral het mkb, zeer concreet baat hebben doordat er duidelijke betalingsvoorwaarden en bijpassende straffen worden vastgesteld die tijdige betaling door zowel overheidsinstanties als particuliere ondernemingen in de Europese Unie bevorderen. Wanneer alle betrokken partijen hun verplichtingen op tijd zouden nakomen, zou dat de Europese economie een injectie ter waarde van 300 miljard euro geven.</p>
      <p sl="it">Er kan geen gemeenschappelijke markt en geen eerlijke concurrentie bestaan voordat er uniforme regels zijn vastgesteld die voor iedereen gelden. Dat is de motivatie achter de nieuwe richtlijn betreffende bestrijding van betalingsachterstand: overheidsinstanties worden erdoor gedwongen efficiënter en ethischer te handelen en de interne markt en de vrije mededinging worden geholpen zich homogeen te ontwikkelen, iets waar het mkb van zal profiteren.</p>
      <p sl="it">Dit Parlement heeft een beslissende bijdrage kunnen leveren aan deze succesvolle uitkomst doordat het allerhande vormen van druk en tegenstellingen heeft overwonnen ten behoeve van het algemeen belang en het Europese productiesysteem.</p>
    </intervention>
    <intervention id="2-550" speaker_id="28275" name="Małgorzata HANDZLIK" is_mep="True" mode="spoken" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="pl">namens de PPE-Fractie. – Commissaris, collega’s, het verheugt mij dat we vandaag de discussie die we de laatste maanden hebben gevoerd kunnen afronden. Iedereen die een rol heeft gespeeld bij de voorbereiding van de richtlijn weet dat het niet gemakkelijk was het eens te worden, ook al waren alle partijen zich bewust van het belang van de kwestie.</p>
      <p sl="pl">Ik denk dat de maatregelen waar we morgen over gaan stemmen goed nieuws zijn voor bedrijven, vooral die in het mkb, doordat ze hun facturen sneller betaald zullen kunnen krijgen. Het probleem van betalingsachterstanden is niet in alle lidstaten even groot. We moeten echter niet vergeten dat bedrijven functioneren in de gemeenschappelijke Europese markt en vaak actief zijn in verschillende lidstaten. Exploitanten van bedrijven moeten de garantie hebben dat hun facturen op tijd betaald zullen worden, ongeacht of het in Polen, Spanje, Frankrijk of Malta is.</p>
      <p sl="pl">Dames en heren, een journalist vroeg mij vandaag of deze richtlijn wel tanden heeft en wat de voornaamste instrumenten ervan zijn die tot gedragveranderingen in de markt zullen leiden. Welnu, naar mijn opvatting zijn de tanden te vinden in de verrekeningstermijn voor overheidsinstanties die maximaal zestig dagen bedraagt en niet kan worden verlengd. Het is uiterst belangrijk dat de exploitanten van bedrijven informatie ontvangen over de belangrijkste instrumenten van de richtlijn. Ze moeten weten dat ze recht hebben op een vergoeding voor de kosten die ze maken om verschuldigde bedragen in te vorderen, dat de betalingstermijnen zijn verkort en dat contractuele bepalingen die interest op betalingsachterstanden of vergoedingen voor gemaakte kosten uitsluiten, of die ongerechtvaardigd verlengde verrekeningstermijnen bevatten, eenvoudigweg oneerlijk zijn. Alleen dan zullen bedrijven gebruikmaken van de bepalingen van de richtlijn en eerbiediging eisen van de verrekeningstermijnen en andere rechten waarop ze recht hebben. Betalingsachterstand zou de uitzondering moeten zijn en niet de regel. Ik ben van mening dat de richtlijn een krachtig signaal doet uitgaan van de Europese instellingen dat dit precies is zoals het moet zijn. Ik dank iedereen voor zijn of haar medewerking en aandacht.</p>
    </intervention>
    <intervention id="2-551" speaker_id="28177" name="Bernadette VERGNAUD" is_mep="True" mode="spoken" nationality="France" birth_date="16-09-1950" birth_place="Montluçon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">namens de S&amp;D-Fractie . – Mevrouw de Voorzitter, dames en heren, ik wil eerst onze rapporteur, mevrouw Weiler, gelukwensen met het werk dat zij heeft verricht en het opmerkelijke compromis dat zij met de Raad heeft bereikt, aangezien het oorspronkelijke voorstel van de Commissie enkele aanzienlijke tekortkomingen vertoonde.</p>
      <p sl="fr">Ik wil graag terugkomen op vier belangrijke punten die in deze richtlijn zijn bewerkstelligd.</p>
      <p sl="fr">In de eerste plaats ben ik zeer verheugd dat er een waarborg is voor gelijke behandeling van de publieke en private sector. De Commissie verwachtte zwaardere sancties voor de publieke sector, ook al werkt de laatste in het algemeen belang. Dit kwam voort uit onwetendheid over de werkelijke stand van zaken betreffende de overheidsrekeningen en had kunnen leiden tot een concurrentienadeel voor private ondernemingen.</p>
      <p sl="fr">Een andere stap voorwaarts is de uitbreiding van betalingstermijnen naar zestig in plaats van dertig dagen voor openbare gezondheidsdiensten, die complexe begrotingsprocedures hebben. Voor de langere betalingstermijnen die hiervan het gevolg zijn, kunnen zij niet verantwoordelijk worden gehouden.</p>
      <p sl="fr">Nog even over betalingstermijnen: het was van essentieel belang om een verbod in te stellen op oneerlijke contractvoorwaarden die crediteuren treffen in overeenkomsten tussen ondernemingen. Dit komt vaak voor tussen een grote groep en een kleine of middelgrote onderneming.</p>
      <p sl="fr">Ten slotte, en dit heeft vooral te maken met de kleine en middelgrote bedrijven die slachtoffer zijn van uitstel van betalingen: de invoering va 8 procent rente in het geval van uitstel en compensatie voor inningskosten kunnen een aanmoediging voor deze ondernemingen zijn om schadevergoedingen te eisen. Tot nu toe neigden ze ertoe hiervan af te zien om niets in gevaar te brengen.</p>
      <p sl="fr">Ik ben daarom opgetogen dat ik kan stemmen voor deze tekst, die naar ik hoop werkelijke vooruitgang betekent voor de levensvatbaarheid en goede gezondheid van Europese ondernemingen; een vooruitgang die niet alleen nodig is voor een succesvollere, maar ook voor een eerlijkere interne markt.</p>
    </intervention>
    <intervention id="2-552" speaker_id="96873" name="Jürgen CREUTZMANN" is_mep="True" mode="spoken" nationality="Germany" birth_date="04-10-1945" birth_place="Speyer" p_group="Group of the Alliance of Liberals and Democrats for Europe" m_state="DE">
      <p sl="de">namens de ALDE-Fractie. – Mevrouw de Voorzitter, mijnheer de commissaris, geachte collega's, morgen neemt het Europees Parlement een richtlijn ter bestrijding van betalingsachterstand aan die geschiedenis zal schrijven. Het is de eerste richtlijn die zich moeiteloos in drie zinnen laat uitleggen: ten eerste dienen publieke instanties voortaan altijd binnen 30 dagen te betalen als er geen kortere betalingstermijn is afgesproken en zich geen bijzondere omstandigheden voordoen die een betalingstermijn van ten hoogste 60 dagen nodig maken. Ten tweede hebben ondernemingen als zij een betalingstermijn overeenkomen gedurende 60 dagen contractvrijheid en betalingstermijnen van meer dan 60 dagen zijn niet langer toegestaan, tenzij deze nadrukkelijk overeengekomen en niet in hoge mate nadelig voor de crediteur zijn. Ten derde kunnen bij overschrijden van genoemde betalingstermijnen zonder voorafgaande aanmaning incassokosten ten bedrage van minstens 40 euro en een rente van minstens 8 procent boven de basisrentevoet van de ECB in rekening gebracht worden.</p>
      <p sl="de">Met deze richtlijn is het mkb in Europa zeer geholpen. De liquiditeit verbetert erdoor en er hoeven minder kredieten bij banken opgenomen te worden. Debiteuren met een sterke marktpositie kunnen het mkb voortaan geen langere betalingstermijnen meer opdringen en dat is maar goed ook. Verder is het zo dat afzonderlijke lidstaten kortere termijnen voor betalingsverplichtingen in de tot nu toe gebruikelijke vorm mogen laten voortbestaan en we gaan ervan uit dat ze dat ook doen, want het is ondenkbaar dat deze betalingsachterstandsrichtlijn tot een verslechtering van het betalingsgedrag in de lidstaten zou leiden.</p>
      <p sl="de">Europees opererende bedrijven kunnen er nu van op aan dat hun rekeningen uiterlijk binnen 60 dagen vereffend worden. Dat is een enorme verbetering, een nieuwe stap richting voltooiing van de Europese interne markt. We mogen dan ook zeer tevreden zijn met de tekst die ter stemming komt, want die ondersteunt het midden- en kleinbedrijf en komt de Europese interne markt ten goede.</p>
    </intervention>
    <intervention id="2-553" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">namens de ECR-Fractie . – Mevrouw de Voorzitter, namens mijn fractie en ook als voorzitter van de Commissie interne markt en consumentenbescherming wil ik met name de rapporteur, mevrouw Weiler, maar ook de vele collega’s van de commissie die hier vandaag aanwezig zijn bedanken voor de geweldige samenwerking. Daarin betrek ik ook de Raad en de Commissie, want er wordt momenteel veel gepraat over ‘slimme regelgeving’ voor het verlichten van de regeldruk, maar ik denk dat dit een klassiek voorbeeld van slimme regelgeving is.</p>
      <p sl="en">In de eerste plaats wordt hiermee de kern aangepakt van de problemen waarmee veel kleine bedrijven in deze zware economische tijden te maken hebben. We moeten erop aandringen dat de lidstaten dit voorstel zo snel mogelijk uitvoeren.</p>
      <p sl="en">In de tweede plaats heeft de Commissie de minpunten en de pluspunten van de vorige richtlijn goed geanalyseerd. Ik merk hier op, dames en heren, dat dit de eerste richtlijn was waarbij de coördinatoren van de commissie overeenkwamen om de Commissie uit te nodigen om haar volledige effectbeoordeling van een voorstel te komen presenteren en dat dit voor honderd procent gebeurde. We kregen een zeer uitgebreide effectbeoordeling, waaruit duidelijk naar voren kwam wat er anders moest.</p>
      <p sl="en">Wat volgens mij absoluut essentieel is, is dat er nu vooral ook van overheden wordt geëist dat zij zich aanpassen aan de normen die gelden voor de private sector en dat ze geen misbruik van hun positie kunnen maken ten opzichte van kleine leveranciers, omdat zij nu aan deze eisen moeten voldoen. Dit is het belangrijkste resultaat en ik wil in het bijzonder het Belgische voorzitterschap bedanken, dat hier vanavond ook aanwezig is, omdat het niet is ingegaan op verzoeken van bepaalde lidstaten om niet te hoeven voldoen aan de 60-dageneis.</p>
      <p sl="en">We hebben tegen het Belgische voorzitterschap gezegd dat deze richtlijn volkomen zinloos is als het hierop zou ingaan. Het is absurd om overheden de hand boven het hoofd te houden.</p>
      <p sl="en">Ik vind dit dus een goed voorbeeld van slimme regelgeving. Ik wil graag afsluiten met twee laatste observaties. Ten eerste moeten we ervoor zorgen dat dit op een goede en consistente wijze in elke lidstaat wordt doorgevoerd en ten tweede moet het leiden tot een cultuurverandering die inhoudt dat het absoluut niet langer aanvaardbaar is dat grote klanten kleine bedrijven uitbuiten door ze laat te betalen. Ik denk dat dat met deze richtlijn wordt bereikt.</p>
    </intervention>
    <intervention id="2-554" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">namens de EFD-Fractie. – Mevrouw de Voorzitter, dames en heren, om te beginnen moet ik de heer Tajani bedanken voor zijn verklaring, waar ik mij van harte achter schaar.</p>
      <p sl="it">Het gebeurt al te vaak dat overheidsinstanties slechte betalers blijken. Vaak brengen ze verder gezonde bedrijven in de problemen en brengen ze ernstige schade toe aan het concurrentievermogen van onze ondernemingen. Ze kunnen een vreselijke kettingreactie in gang zetten met grote maatschappelijke gevolgen die uiteindelijk ook weer kunnen terugslaan op de overheidsinstantie die aan de bron stond van het spoor van schade, in de vorm van hogere prijzen, kosten en dus uitgaven.</p>
      <p sl="it">In dit licht is het nauwelijks verrassend als een klein bedrijf failliet gaat ten gevolge van een gebrek aan liquide middelen, vooral midden in een tijd van economische crisis en recessie zoals nu. Daarom is besloten strenge straffen in te stellen voor zulke betalingsachterstanden. Met de nieuwe parameters, zoals opgenomen in het aangenomen verslag, behouden particuliere ondernemingen de vrijheid contractuele voorwaarden uit te onderhandelen, maar worden er wel tijdsbeperkingen opgelegd (dertig plus dertig dagen), wordt de termijn waarbinnen overheidsinstanties particuliere ondernemingen moeten betalen bepaald op dertig dagen en komt er een nieuwe regel voor grote organisaties – zoals die welke actief zijn in het postwezen en de sectoren energie en vervoer – die, ondanks het feit dat ze uit openbare middelen worden gefinancierd, concurreren met particuliere ondernemingen, in die zin dat ze worden gelijkgesteld met particuliere ondernemingen en zich dus moeten houden aan de regels van de particuliere markt.</p>
      <p sl="it">Zoals de commissaris en een aantal van mijn collega’s hebben benadrukt is het nu aan de lidstaten om deze bepaling zo snel mogelijk ten uitvoer te leggen teneinde die bedrijven die nu nog in moeilijkheden verkeren nieuwe kracht te geven.</p>
    </intervention>
    <intervention id="2-555" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Mevrouw de Voorzitter, dames en heren, gelet op schuldenreeksen die ook de economie van Hongarije treffen en hinderen, moeten wij beslist een regulering verwelkomen die de invoering van een grotere betalingsdiscipline en de voorspelbaarheid van financiële procedures vergemakkelijkt en op die manier bijdraagt aan een verbetering van de situatie van financiële instellingen. Enerzijds verduidelijken de ingediende amendementen het oorspronkelijke voorstel, wat een verbetering is, en anderzijds verzwakken zij, in strijd met de oorspronkelijke doelen, de afschrikkende middelen uit het oorspronkelijke voorstel, vooral aan de kant van de instanties. Afwijken van de dertig dagen is vooral niet toegestaan in het geval van overheidsinstanties. Wij moeten achterliggende regels toepassen die deze termijn mogelijk maken. Wat sancties betreft moeten ondernemingen en instanties gelijk worden behandeld. Het basisdoel is het herstel van de economie en onmiddellijke betaling om de financiële stabiliteit van het mkb te verbeteren. Er worden in het voorstel geen voorzieningen getroffen om dit mogelijk te maken.</p>
      <p sl="hu">Misbruik makend van hun aanzienlijke aandeel en dominantie op de markt dwingen grote multinationals hun binnenlandse partners tot contracten met betalingstermijnen van 90 of 120 dagen, met mogelijke nationale sancties wanneer deze worden overschreden. De kwetsbare leverancier durft de sancties echter niet op te leggen, ook al wordt hij duidelijk door de wet gesteund, uit angst orders te verliezen. Om dit te voorkomen, moeten wij in elk geval wettelijke regelingen hebben, waarin verplichte strafheffingen worden vastgelegd voor betalingsachterstanden, waarbij zelfs de schuldeiser boetes moet worden opgelegd als hij zulke straffen niet gelast. Dank u voor uw aandacht.</p>
    </intervention>
    <intervention id="2-556" speaker_id="28223" name="Andreas SCHWAB" is_mep="True" mode="spoken" nationality="Germany" birth_date="09-04-1973" birth_place="Rottweil" m_state="DE">
      <p sl="de">Mevrouw de Voorzitter, mijnheer de commissaris, geachte collega's, het is in het Europees Parlement alleszins gebruikelijk om eerst de collega's te bedanken, maar bij deze richtlijn lijkt het mij werkelijk gepast aan iemand anders de voorrang te geven. Ik wil dus allereerst commissaris Tajani bedanken, die zich als haast geen ander voor hem ontvankelijk heeft getoond voor de wensen en gerechtvaardigde verlangens van het Parlement en daarmee in de Commissie aan de slag is gegaan. Dat was voor de samenwerking tussen Raad, Commissie en Parlement werkelijk een zeer heuglijke noviteit. Ik kan slechts bekrachtigen wat hierover eerder gezegd is: dat is smart regulation en daar kunnen we wel meer van gebruiken.</p>
      <p sl="de">Maar ik denk dat het Europees Parlement ook het zijne gedaan heeft om ervoor te zorgen dat deze richtlijn uiteindelijk in de Raad in deze – door vele collega's al als positief beoordeelde – vorm zijn beslag krijgt. De parlementaire commissies voor juridische zaken en de interne markt hebben een gemeenschappelijke strategie gevolgd. Er is nauw samengewerkt, ook tussen de verschillende fracties onderling, en ik kan als vertegenwoordiger van de Europese Volkspartij mevrouw Weiler als rapporteur niet alleen alle verschuldigde dank maar ook respect betuigen voor het feit dat zij, die zelf aanvankelijk toch een ander standpunt innam, uiteindelijk de mening van meerderheid in de commissie als rapporteur in deze vergadering zeer consciëntieus en met veel nadruk verwoord heeft. Zonder haar was, ondanks de substantiële bijdragen van de schaduwrapporteurs, dit succes niet mogelijk geweest.</p>
      <p sl="de">Ik wil tot besluit nog op één punt wijzen waar tot nu toe slechts terloops aandacht aan is besteed. Dat gaat om het vaste bedrag van 40 euro dat crediteuren voortaan in rekening gebracht kan worden als zij in gebreke blijven. Ik denk dat we heel wat uit te leggen hebben als deze maatregel eenmaal in nationaal recht is omgezet en consumenten ervan op de hoogte zijn gebracht, want bij een doorsneelevering is 40 euro inderdaad een forse sanctie op een betalingsverzuim. Mij dunkt dat de Europese Commissie en de lidstaten hiervoor nog met kracht in moeten werken op de openbare mening, om de consumenten ervan te doordringen dat deze maatregel nodig is voor het midden- en kleinbedrijf in Europa.</p>
    </intervention>
    <intervention id="2-557" speaker_id="96667" name="Alan KELLY" is_mep="True" mode="spoken" nationality="Ireland" birth_date="13-07-1975" birth_place="Limerick" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Mevrouw de Voorzitter, ik wil graag de commissaris bedanken voor zijn uitstekende commentaar eerder tijdens dit debat. Dit is uitstekende wetgeving en ik wil in het bijzonder mijn collega Barbara Weiler complimenteren met de manier waarop ze dit tot stand heeft gebracht. Het is absoluut fantastisch werk en een voorbeeld van het soort goede wetgeving dat we erdoorheen kunnen krijgen. Het levert een betere geldstroom op in onze economieën en is daarom goed voor de handel, voor kleine bedrijven en voor de maatschappij in het algemeen. Maar belangrijker is dat het ons van pas zal komen bij het grote vraagstuk waar we momenteel allemaal mee geconfronteerd worden, namelijk het creëren van werkgelegenheid.</p>
      <p sl="en">Deze richtlijn biedt duidelijke, krachtige grondbeginselen waarmee aan de markten en aan de lidstaten kenbaar kan worden gemaakt dat betalingsachterstand niet langer meer zal worden getolereerd. Dit zou tot meer liquiditeit moeten leiden. Bedrijven die tijdig worden betaald zullen immers eerder van hun krediet gebruik kunnen maken, hun handel uitbreiden en werkgelegenheid genereren en creëren. Voorts weet ik van recente insolventierechtszaken in mijn eigen land, Ierland, met name in de bouwsector, dat de vele betalingsachterstanden uiteindelijk uitmonden in zware schulden en de bedrijven in grote problemen brengen. Dit is ook gebeurd met een bedrijf waar ik me nauw mee verbonden voel, en daar heeft het tot massaontslagen geleid.</p>
      <p sl="en">Ik ben ook verheugd over de bepaling over het “positief benoemen”. Ik denk dat dit een goed idee is. Het is een beloning voor goede handelspraktijken en creëert stimulansen.</p>
      <p sl="en">Laten we de boeren niet vergeten. De boeren hebben te lijden gehad van niet tijdig aangezuiverde betalingsachterstanden van verwerkende bedrijven en supermarkten. De grootwinkelbedrijven hebben daarbij gewonnen. Hopelijk bieden deze wetten hen een sterkere onderhandelingspositie zodat ook deze kwetsbare groep in de voedselketen beter kan worden beschermd.</p>
    </intervention>
    <intervention id="2-558" speaker_id="96704" name="Edvard KOŽUŠNÍK" is_mep="True" mode="spoken" nationality="Czechia" birth_date="30-01-1971" birth_place="Olomouc" p_group="European Conservatives and Reformists Group" m_state="CZ">
      <p sl="cs">Ik denk dat ik allereerst de rapporteur, mevrouw Weiler, moet bedanken voor haar goede werk, omdat het aanvankelijk absoluut niet gemakkelijk was. Desondanks ben ik van mening dat wij tevreden kunnen zijn met de uiteindelijke vorm van het verslag.</p>
      <p sl="cs">In tegenstelling tot het oorspronkelijke voorstel van de Commissie, dat volgens mij een beetje afweek van de praktijk, is deze nieuwe wijziging de realiteit in contractuele en handelsbetrekkingen dichter genaderd. Het voorstel is er vooral ook in geslaagd te vereenvoudigen en te verhelderen, wat ik als een fundamentele stap in de richting van begrijpelijker normen beschouw. Als er iets onderstreept moet worden, dan is het wel het feit dat wij, in tegenstelling tot het oorspronkelijke voorstel van de Commissie, erin zijn geslaagd vast te houden aan het beginsel van contractvrijheid in contractuele en handelsbetrekkingen. Tegelijkertijd is het zeer goed nieuws dat wij erin zijn geslaagd een bepaling aanvaard te krijgen waarin staat dat de communautaire instellingen dezelfde status hebben als overheidsinstanties in de lidstaten. Van nu af aan moeten de instellingen dus op tijd betalen, wat vooral zal worden gewaardeerd door de begunstigden van Europese financiering. Ik ben ook zeer blij dat wij de bespottelijke bepaling konden schrappen die stelde dat overheidsinstanties die één dag te laat betalen een vaste boete moeten betalen van 5 procent van het volledige verschuldigde bedrag bovenop de standaardrentevoet voor betalingsachterstand. Ik hoef niet te benadrukken welke impact deze bepaling zal hebben op de al onder druk staande overheidsbegrotingen.</p>
      <p sl="cs">Ik wil nogmaals de rapporteur en mijn collega’s bedanken voor de grote inspanningen die zij hebben verricht om een gezamenlijk compromis te vinden over de vorm van dit verslag. Volgens mij was de energie goed besteed.</p>
    </intervention>
    <intervention id="2-559" speaker_id="96674" name="Anna Maria CORAZZA BILDT" is_mep="True" mode="spoken" nationality="Sweden" birth_date="10-03-1963" birth_place="Rom" p_group="Group of the European People's Party (Christian Democrats)" m_state="SE">
      <p sl="en">Mevrouw de Voorzitter, ik wil me graag aansluiten bij de vele dankzeggingen en felicitaties omdat deze vanavond meer dan alleen een formaliteit zijn. Ik wil commissaris Tajani bedanken voor zijn persoonlijke inzet, de Raad voor zijn flexibiliteit en natuurlijk mijn collega’s die dit compromis in eerste lezing hebben bereikt dat zo belangrijk is voor ons in het bedrijfsleven. Ik wil met name ook mijn vriendin Małgorzata Handzlik van de PPE bedanken.</p>
      <p sl="en">Omdat ik zelf ook in het bedrijfsleven zat voordat ik toetrad tot dit Parlement, ben ik er mij ten volle van bewust dat betalingsachterstanden een ernstig probleem vormen voor kleine bedrijven. Soms leidt dit tot faillissementen. Andere keren betekent het in het beste geval onzekerheid en schade aan het bedrijf.</p>
      <p sl="en">Het is natuurlijk een enorme prestatie dat we de betalingstermijn voor overheidsinstanties hebben kunnen beperken tot 60 dagen, aangezien overheidsinstanties, zoals commissaris Tajani net heeft gezegd, die betalingen alleen maar hoeven te verwerken, het is dus een kwestie van het verminderen van bureaucratie.</p>
      <p sl="en">Maar ik ben ook blij dat we B-to-B (Business-to-business-transacties tussen bedrijven) hierin hebben opgenomen aangezien kleine bedrijven nu een duidelijk juridisch kader hebben dat hen in staat stelt om vorderingen in te stellen jegens grote bedrijven wegens achterstallige betaling, iets wat zij niet altijd durfden te doen.</p>
      <p sl="en">Ik denk dat we een goede balans hebben gevonden tussen het respecteren van contractvrijheid – wat uitermate belangrijk is – en tegelijkertijd het verstrekken van de nodige instrumenten aan kleine bedrijven waarmee ze kunnen voorkomen dat ze door grotere bedrijven of de overheid worden gegijzeld. In plaats van hun tijd te verdoen met het invorderen van schulden, kunnen ze nu inzetten op het effectief uitoefenen van hun recht op betaling, rente en op compensatie.</p>
      <p sl="en">Ik ben van mening dat deze overeenkomst moet dienen als een instrument om laattijdige betalingen te ontmoedigen en niet zozeer als een instrument om inning van achterstallige betalingen af te dwingen en, zoals Malcolm Harbour zei, om echt een cultuur te ontwikkelen waarin mensen op tijd gaan betalen. Dit zal ertoe leiden dat de interne markt beter gaat functioneren, wat natuurlijk alle belanghebbenden ten goede zal komen.</p>
      <p sl="en">We hebben laten zien dat het Parlement concrete maatregelen kan nemen die echt een verschil maken, meer banen opleveren, en kleine en middelgrote ondernemingen ondersteunen. Waar het hier vooral om gaat is dat de Raad en de lidstaten hun verantwoordelijkheid nemen om ervoor te zorgen dat deze regels naar behoren worden toegepast.</p>
    </intervention>
    <intervention id="2-560" speaker_id="96925" name="Sylvana RAPTI" is_mep="True" mode="spoken" nationality="Greece" birth_date="10-11-1958" birth_place="Kerkyra" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mevrouw de Voorzitter, mijn dank aan mevrouw Weiler, die volgens mij een duwtje in de rug heeft gegeven aan het mkb in heel Europa en op die manier aan Europa zelf. In deze moeilijke tijd voor de economie van de Europese Unie wordt nu een serieuze en substantiële poging gedaan de kleine en middelgrote ondernemingen te versterken. Wij weten allemaal dat betalingsachterstanden vaak de reden zijn waarom deze ondernemingen failliet gaan en er banen verloren gaan. Wij zijn er met veel pijn en moeite, maar met een grote wil compromissen te sluiten om banen te kunnen redden, in geslaagd een misschien nogal strikte maar zeker noodzakelijke en eerlijke overeenkomst te sluiten.</p>
      <p sl="el">U zult zeker begrijpen dat ik, als Griek, persoonlijk met nog meer belangstelling en grote zorg naar deze kwestie kijk. Het feit dat Griekenland heeft ingestemd met betalingsmarges die als krap kunnen worden bestempeld, geeft aan dat wij de situatie in mijn land echt drastisch willen veranderen. De algemene betalingsregeling van dertig dagen houdt simpel gezegd in dat onze interne administratieve auditprocedures voor het goedkeuren van betalingen moeten worden gewijzigd. De uitzondering van zestig dagen, vooral in sectoren als de gezondheidszorg, biedt ons een marge voor betalingsprocedures die niet altijd gemakkelijk te controleren zijn.</p>
      <p sl="el">Ik wil dat wij slagen - en ik denk dat wij dat zullen - omdat wij dat verplicht zijn tegenover de werknemers en ondernemers in Griekenland én Europa. Wij moeten kleine en middelgrote ondernemingen een kans geven met meer stimulansen te werken en voor gezonde groei te zorgen.</p>
    </intervention>
    <intervention id="2-561" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">Betalingsachterstanden in handelstransacties treffen ook boeren en leveranciers van landbouwproducten. Heel vaak worden betalingstermijnen zeer ver vooruit geschoven en dit is een reden waarom de economische situatie van veel landbouwbedrijven verslechtert. Boeren ontvangen de betaling van hun producten vaak niet op tijd.</p>
      <p sl="pl">In het recente verslag-Bové nam het Europees Parlement het op voor de boeren en oordeelde dat de betalingstermijn voor dergelijke transacties niet langer mag zijn dan dertig dagen. Wij moeten ervoor zorgen dat deze termijn werkelijk in alle lidstaten van de Europese Unie wordt ingevoerd. Boeren moeten worden beschermd tegen de oneerlijke praktijken van handelsondernemingen en vooral die van de grote winkelketens.</p>
    </intervention>
    <intervention id="2-562" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mevrouw de Voorzitter, mijnheer Tajani, mevrouw Weiler, de richtlijn betreffende de bestrijding van betalingsachterstand bij handelstransacties is een krachtige en belangrijke rechtshandeling van dit Parlement, dat de woordvoerder is geworden van de rechtvaardige verzoeken van het Europese midden- en kleinbedrijf, dat al jarenlang lijdt onder te late betaling van facturen. Dit is een zeer ernstig probleem, dat de ontwikkeling van ondernemingen heeft belemmerd en in sommige gevallen tot het faillissement heeft geleid van gezonde ondernemingen die al onder grote druk stonden van de hoge rentevoet van de banken.</p>
      <p sl="it">Krachtens de overeenkomst die op 13 september tussen het Parlement en de Raad is gesloten, kunnen ondernemingen nu vertrouwen op gegarandeerde termijnen waarbinnen zij kunnen verwachten dat hun facturen worden betaald. Zowel de overheid als de private sector moet zich aan deze termijnen houden. De ontwerprichtlijn zal de cashflow van Europese ondernemingen beslist verbeteren; zij hebben daarmee een belangrijk rechtsinstrument in handen waarmee zij volledig en doeltreffend gebruik kunnen maken van hun rechten. Ik wil echter niet dat dit voordeel voor het mkb van invloed is op de inkoopprijzen.</p>
      <p sl="it">Ik hoop dat de lidstaten weten hoe zij moeten reageren op de krachtige boodschap van de Europese Unie in deze tijd van grote economische teruggang, namelijk door de omzetting van de Europese richtlijn in hun nationale wetgeving te versnellen.</p>
    </intervention>
    <intervention id="2-563" speaker_id="28323" name="Oldřich VLASÁK" is_mep="True" mode="spoken" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">Het onderhavige noodzakelijke voorstel voor wijziging van de richtlijn over betalingsachterstanden is absoluut beter dan het oorspronkelijke voorstel. Ik betreur het echter dat wij in het definitieve compromis niet een gelijkwaardige status voor alle partijen konden waarborgen en een gelijk speelveld voor zowel publieke als private instanties konden handhaven. Terwijl de betalingstermijnen voor contracten tussen ondernemingen in principe moeten worden beperkt tot zestig kalenderdagen - en deze termijnen mogen in uitzonderingsgevallen worden verlengd - mogen in het geval van contracten met overheidsinstanties, met inbegrip van gemeenten en steden, de termijnen de dertig kalenderdagen niet overschrijden. Dat vind ik niet goed, want alle marktdeelnemers zouden onder dezelfde voorwaarden moeten werken.</p>
      <p sl="cs">De rechtvaardiging dat overheidsinstanties het voordeel hebben dat zij onder gunstiger voorwaarden financiering kunnen krijgen, of minder afhankelijk zijn van het opbouwen van stabiele betrekkingen, geldt misschien voor nationale instanties of Europese instellingen, maar geldt absoluut niet voor de meeste kleinere steden en plattelandsgemeenten, noch in Tsjechië noch in de rest van Europa. Dit voorstel discrimineert dergelijke kleinere steden daarom in grote mate.</p>
    </intervention>
    <intervention id="2-564" speaker_id="96775" name="Lara COMI" is_mep="True" mode="spoken" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Mevrouw de Voorzitter, dames en heren, ik ben het persoonlijk eens met de noodzaak om Richtlijn 2000/35/EG te versterken en de instrumenten vast te leggen die nodig zijn om betalingsachterstanden in handelstransacties te beëindigen of in ieder geval aanzienlijk te reduceren.</p>
      <p sl="it">De economische en politieke gevolgen van betalingsachterstanden op de nationale markten en vooral op de Europese markt zijn voor iedereen duidelijk. De huidige economische recessie heeft de situatie verslechterd door het concurrentievermogen en de winstgevendheid nog verder te schaden en door het voortbestaan in gevaar te brengen van kleine en middelgrote ondernemingen, die een wezenlijk onderdeel vormen van de Europese markt, welvaart creëren en een beslissende rol spelen bij het scheppen van banen.</p>
      <p sl="it">Deze politieke keuze van de Europese Commissie is een stap in de goede richting, dezelfde die de heer Monti aanwees in zijn verslag toen hij sprak over de noodzaak om te interveniëren om het ondernemingsklimaat te verbeteren voor het mkb. Wat de vraag betreft of de overheidsinstanties hier direct gevolg aan zullen geven en of de rentevoet van 8 procent als afschrikking zal fungeren, kan ik niet verbergen dat ik enigszins aan het resultaat twijfel wanneer ik denk aan bepaalde regio’s in mijn eigen land en andere lidstaten, die grote moeite zullen hebben om zich aan de nieuwe regels aan te passen.</p>
      <p sl="it">Ik hoop dat deze nieuwe aanpak een concrete mogelijkheid voor verandering biedt. Het is nu belangrijk de omzetting van de richtlijn in de verschillende nationale rechtssystemen te controleren, waarbij regionale en lokale overheden betrokken zijn, om te waarborgen dat zij overal op gelijke wijze wordt uitgevoerd.</p>
    </intervention>
    <intervention id="2-565" speaker_id="5956" name="Regina BASTOS" is_mep="True" mode="spoken" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Mevrouw de Voorzitter, mijnheer de commissaris, dames en heren, ik wil allereerst mijn collega, de rapporteur, complimenteren met haar werk en iedereen bedanken die met haar heeft gewerkt aan dit verslag, dat het mogelijk heeft gemaakt dat deze overeenkomst in eerste lezing kon worden gesloten.</p>
      <p sl="pt">Iedereen hier erkent dat de huidige richtlijn, die de voorgaande richtlijn van ruim tien jaar oud vervangt, erop gericht is een eind te maken aan een wijdverbreid probleem, namelijk de betalingsachterstanden in de Europese Unie. In sommige lidstaten zijn dergelijke achterstanden onredelijk lang in het geval van de overheidsadministratie. Die praktijk heeft enorme negatieve gevolgen voor het economisch leven, of het nu gaat om het mkb of de interne markt, en kunnen niet langer worden getolereerd, vooral gezien de economische en financiële crisis die wij nu doormaken.</p>
      <p sl="pt">Deze wetswijziging geeft samenhang en betekenis aan het plan om de Europese economie te stimuleren en de Small Business Act te implementeren. Deze richtlijn zal de liquiditeit van ondernemingen zeker vergroten. Schuldeisers zullen over een doeltreffend en efficiënt instrument beschikken om gebruik te maken van hun rechten tegen “slecht betalingsgedrag”. Met deze richtlijn zullen laakbare praktijken van overheidsinstanties uitzonderingen worden. Administratieve overheidsorganen zouden het goede voorbeeld moeten geven door hun rekeningen voor goederen en diensten binnen een maand te betalen. Het is nu aan de betrokken instellingen, de Raad en de lidstaten om te waarborgen dat deze richtlijn zo snel mogelijk wordt omgezet.</p>
    </intervention>
    <intervention id="2-566" speaker_id="96682" name="Sari ESSAYAH" is_mep="True" mode="spoken" nationality="Finland" birth_date="21-02-1967" birth_place="Haukivuori" p_group="Group of the European People's Party (Christian Democrats)" m_state="FI">
      <p sl="fi">Mevrouw de Voorzitter, mijnheer de commissaris, kleine ondernemingen hebben door betalingsachterstanden vaak te kampen met financiële problemen en in de huidige economische situatie kunnen betalingsachterstanden, vanwege slechte liquiditeit, zelfs het faillissement betekenen voor leveranciers van goederen en diensten.</p>
      <p sl="fi">Er is nu een overeenkomst gesloten met de Raad om de richtlijn betreffende betalingsachterstanden te actualiseren. In deze gewijzigde richtlijn wordt een algemene termijn van dertig dagen vastgesteld voor betalingen tussen ondernemingen en overheidsinstanties. Het is naar mijn mening echter ook belangrijk een algemene contractvrijheid te erkennen in handelstransacties tussen ondernemingen onderling en daarom denk ik dat het een goed idee is als betalingstermijnen in handelstransacties tussen ondernemingen kunnen worden verlengd tot zestig dagen, wanneer dat volgens beide partijen goed is.</p>
      <p sl="fi">De verwachting dat betalingstermijnen voor overheidsinstanties worden verlengd, is beperkter, en betalingsachterstanden in vooral de overheidsadministratie is een enorm probleem geworden in sommige EU-landen. Bijvoorbeeld in Griekenland is de gemiddelde betalingstermijn uitgerekt tot maar liefst 165 dagen (hoewel er vooruitgang wordt geboekt, zoals onze Griekse collega hier aangaf). In Spanje is het 138 dagen en in Italië 128 dagen.</p>
      <p sl="fi">Betalingsachterstanden betekenen dat financiële instellingen profiteren, want ondernemingen worden gedwongen hun vorderingen te “verkopen” om hun inkomstencyclus te versnellen. Deze financiële diensten kosten geld en wij moeten erop wijzen dat ondernemingen het basisrecht hebben het geld dat aan hen verschuldigd is te ontvangen zonder enige bemiddelaar en aanvullende kosten te hoeven betalen.</p>
      <p sl="fi">De overeengekomen rente voor betalingsachterstand, de referentierentevoet plus 8 procent, is aanvaardbaar, maar het minimum van 40 euro schadevergoeding kan als buitensporig worden gezien voor kleine bestellingen en bijvoorbeeld nabestellingen. Wij moeten beseffen dat boetes voor achterstallige schulden redelijk moeten zijn, dus betrekking moet hebben op de redelijke kosten die de schuldeiser daadwerkelijk heeft gemaakt. Deze kleine opmerkingen daargelaten zal de richtlijn betreffende betalingsachterstanden zeker van groot nut zijn voor het mkb.</p>
    </intervention>
    <intervention id="2-567" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">In een instabiele economische omgeving hebben betalingsachterstanden een negatieve invloed op het mkb. Verbetering van het systeem op dit gebied is een ambitieus doel, maar ook noodzakelijk om te waarborgen dat werknemers en leveranciers op tijd worden betaald. De nieuwe regels betreffende betalingsachterstanden in handelstransacties moeten de procedure voor ondernemingen om het geld dat zij tegoed hebben ook te krijgen, vergemakkelijken en versnellen. Ik ben van mening dat alle betrokken partijen gelijkwaardig moeten worden behandeld en dat de regels voor iedereen moeten gelden.</p>
      <p sl="ro">In de afgelopen drie jaar zijn ruim 30 000 kleine en middelgrote ondernemingen ermee opgehouden vanwege financiële problemen. Een van de oorzaken is de late betaling door de overheid voor producten en diensten.</p>
      <p sl="ro">Ik wil tot slot mijn steun uitspreken voor dit voorstel voor een richtlijn, dat voorziet in beter toezicht en betere evaluatie van het systeem van handelstransacties.</p>
    </intervention>
    <intervention id="2-568" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">We zullen morgen ongetwijfeld deze herziene richtlijn aannemen en daarmee de weg openen naar een nieuwe bedrijfscultuur waar op tijd betalen de normale gang van zaken is en te late betalingen met zware boetes worden afgestraft. Met name kleine bedrijven zullen het op prijs stellen dat overheidsinstanties en door de staat gefinancierde instellingen ook niet langer maandenlang geld voor goederen en diensten verschuldigd zijn en misschien binnen 30 dagen zullen betalen.</p>
      <p sl="cs">Ik ben blij dat de Raad heeft ingestemd met het nieuwe tarief van 40 euro voor terugvorderingen en ook een 1 procent hogere rente voor achterstallige betalingen steunt. Ik denk dat dit niet haalbaar is bij de terugvordering van minimale bedragen die te wijten zijn aan vergissingen en die geen zichtbare gevolgen voor het betalingsvermogen van bedrijven hebben. Gelukkig houdt dit geen verband met te late betalingen door klanten.</p>
      <p sl="cs">Ik ben verheugd dat mijn commissie en de Raad het eens zijn geworden over het feit dat het niet mogelijk is om een duaal boetestelsel voor de particuliere en publieke sector in te voeren, zoals de Commissie heeft voorgesteld. Ik heb gewezen op de paradox dat bijvoorbeeld ziekenhuizen hun crediteuren hogere boetes zouden moeten betalen dan ze zelf van hun debiteuren zouden kunnen eisen. Door deze wijziging ontstaat een hoogwaardig instrument en ik feliciteer mevrouw Weiler.</p>
    </intervention>
    <intervention id="2-569" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Dames en heren, ik ben blij met het verslag van mevrouw Weiler, dat is gericht op het wegnemen van uitwegen en het creëren van een eerlijke commerciële moraal in de Europese Unie, maar we moeten ons geen illusies maken. Dit is een noodzakelijke, maar geen afdoende maatregel, omdat we allen heel goed weten op wat voor manieren dominante bedrijven druk kunnen uitoefenen. Dit is een zeer belangrijke en noodzakelijke maatregel, maar het is niet voldoende. Er moet meer controle worden uitgeoefend, omdat algemeen bekend is dat kleine ondernemingen, met inbegrip van bedrijven in de landbouwsector, met name in de voedselvoorzieningsketen een zeer zwakke positie innemen, zoals ook in het verslag-Bové wordt vermeld. Zij hebben te maken met de dominantie van kopers en grote winkelketens. Het verslag van mevrouw Weiler levert ook op dit punt een belangrijke bijdrage, maar we hebben meer efficiënt toezicht en controle nodig. Dank u voor uw aandacht.</p>
    </intervention>
    <intervention id="2-570" speaker_id="96976" name="Luís Paulo ALVES" is_mep="True" mode="spoken" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mevrouw de Voorzitter, in veel lidstaten bestaan er grote verschillen in de condities voor betalingen aan ondernemingen, vooral wanneer hierbij de staat, kleine en middelgrote en grote bedrijven betrokken zijn. Degenen onder ons die uit het bedrijfsleven afkomstig zijn, weten dat bedrijven, in de huidige economische crisis en met de toenemende financieringsproblemen, steeds meer met liquiditeitsproblemen te kampen hebben en dat ze in veel lidstaten zelfs een groter risico lopen om failliet te gaan.</p>
      <p sl="pt">Het lijkt duidelijk dat de bestaande richtlijn waarmee geprobeerd werd om dit te reguleren, slechts een beperkt effect had, en het voorstel dat nu op tafel ligt, betekent een belangrijke stap als het gaat om inachtneming van de uiterste betaaldatum, niet alleen in de betrekkingen tussen bedrijven en publieke instanties, maar ook – en dat is van essentieel belang – in de betrekkingen tussen bedrijven onderling. We beschikken nu over wetgeving met een grotere meerwaarde, met een duidelijk boetestelsel voor te late betalingen, en waarmee ook op een effectievere manier wordt tegengegaan dat de staat en grote bedrijven misbruik maken van hun dominante positie.</p>
    </intervention>
    <intervention id="2-571" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">In de lidstaten bestaat er een verschil in wetgeving op het gebied van de invordering van schulden. Er zijn daarom in de lidstaten ook verschillende ervaringen met de snelheid van betalingen voor geleverde goederen en diensten.</p>
      <p sl="sk">We hebben echter één ding gemeen – betalingsachterstanden bezorgen kleine en middelgrote bedrijven enorme problemen. In mijn eigen land zijn er twee groepen investeerders die heel vaak de uiterste datum voor het betalen van facturen niet in acht nemen. De eerste groep bestaat uit overheidsorganen op verschillende niveaus, van lokale autoriteiten en gemeentelijke en regionale instanties tot aan de autoriteiten op het niveau van de staat. De tweede groep bestaat uit de grote buitenlandse aannemers die vaak kleine onderaannemers in een onmogelijke positie plaatsen, vooral in de bouw- en landbouwsector. Kleine bedrijven beschikken doorgaans niet over voldoende financiële middelen om hun werknemers verscheidene maanden te kunnen betalen zonder zelf voor verricht werk betaald te worden. Laten we daarom hopen dat de nieuwe richtlijn de verwachte verbeteringen teweegbrengt en dat het opzettelijk achterhouden van middelen in de Europese Unie verleden tijd wordt.</p>
    </intervention>
    <intervention id="2-572" speaker_id="97195" name="Giovanni COLLINO" is_mep="True" mode="spoken" nationality="Italy" birth_date="15-06-1954" birth_place="Pontebba " p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, dames en heren, kleine en middelgrote ondernemingen in Italië en in heel Europa gaan zwaar gebukt onder de gevolgen van de crisis. Dat zijn degenen die het meest met grote schulden worstelen, omdat het voor hen moeilijker is om waarborgen te stellen. Zij hebben de meeste behoefte aan liquide middelen, omdat ze minder kapitaal hebben dat ze kunnen laten aangroeien. Zij hebben altijd als eersten te kampen met marktproblemen, aangezien ze niet goed in staat zijn om diversificatie te financieren. Het is vooral in hun belang dat we morgen stemmen over dit verslag inzake het voorstel voor een richtlijn tot bestrijding van betalingsachterstanden.</p>
      <p sl="it">Overheidsinstanties moeten ten dienste staan van burgers en hun belangen – in dit geval zijn dat economische belangen. Administratieve procedures dienen in overeenstemming met deze belangen ontworpen, vastgesteld en uitgevoerd te worden, om de inspanningen van degenen die verantwoordelijk zijn voor de toekomst van zo veel families als er werknemers in een bedrijf zijn, te respecteren en te waarderen.</p>
      <p sl="it">Dankzij het Europees Parlement zal het midden- en kleinbedrijf vanaf morgen beter beschermd zijn tegen die tegenhangers in de publieke en private sector die tot nu toe het betalen van hun rekeningen te gemakkelijk hebben kunnen uitstellen. Ten slotte, mevrouw de Voorzitter, wil ik de rapporteur en commissaris Tajani bedanken voor hun inzet.</p>
    </intervention>
    <intervention id="2-573" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Iedereen die ooit een bedrijf heeft gerund of zich met commerciële activiteiten heeft beziggehouden, weet wat voor problemen er door zoiets triviaals als te late betalingen kunnen worden veroorzaakt.</p>
      <p sl="sk">Ik juich de aanpak van de rapporteur toe en ik ben het eens met haar beoordeling van het voorstel van de Commissie en met haar mening over amendementen en aanvullingen. Anderzijds zou het nuttig zijn om meer maatregelen te ontwikkelen die degenen die met commerciële betrekkingen te maken hebben, een stimulans zouden bieden en hen zouden aanmoedigen om de betalingen niet uit te stellen. In de lidstaten van de Europese Unie zou bijvoorbeeld steun kunnen worden verleend aan het gebruik van een code voor snelle betalingen of een of andere witte lijst met goede betalers. Het is nu eenmaal nodig om niet alleen na te denken over sancties voor te late betalingen, maar ook te proberen om als preventieve maatregel een informele cultuur van op tijd betalen te creëren.</p>
    </intervention>
    <intervention id="2-574" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Mevrouw de Voorzitter, met de nieuwe regeling voor betalingsachterstanden in commerciële transacties kunnen we een daadwerkelijke verbetering voor alle ondernemingen in de Europese Unie tot stand brengen. Vooral voor kleine ondernemingen is het onaanvaardbaar om maanden op het betalen van facturen te moeten wachten. Ik ben daarom zeer verheugd dat we vandaag zowel voor particuliere als voor publieke opdrachtgevers vaste betalingstermijnen en aanmaningskosten willen vaststellen. Met deze harmonisering in heel Europa zullen we werkelijk een bijdrage leveren aan de verbetering van commerciële transacties in heel Europa, waar met name kleine en middelgrote bedrijven van zullen profiteren.</p>
      <p sl="de">We moeten nu nog de zwarte schapen van de sector aanpakken. Dat zijn degenen die op het moment dat ze een order plaatsen al heel goed weten dat ze hier nooit voor zullen betalen.</p>
    </intervention>
    <intervention id="2-575" speaker_id="photo_generic" name="Antonio Tajani" is_mep="True" mode="spoken">
      <p sl="it">lid van de Commissie . – Mevrouw de Voorzitter, ik denk dat uit het debat is gebleken dat het Parlement bereid is – zij het met verschillende nuances – om steun te verlenen aan deze nieuwe richtlijn die concrete antwoorden zal bieden voor kleine en middelgrote ondernemingen en miljoenen Europeanen die van de instellingen van de Unie verwachten dat ze hen helpen om hun baan te behouden.</p>
      <p sl="it">Aangezien ik al vele jaren lid ben van het Europees Parlement, moet ik zeggen dat ik zeer verheugd ben over de enorme inspanningen die het hele Parlement en vooral de rapporteurs hebben verricht om een dergelijk belangrijk stuk wetgeving snel aan te kunnen nemen. Ik wil graag het voorzitterschap en ook iedereen die heeft meegewerkt, namelijk het personeel van de Commissie, mijn bureau, personeel van het Belgisch voorzitterschap en de parlementaire medewerkers, bedanken.</p>
      <p sl="it">We kunnen echter niet achteroverleunen, zoals door iemand is gesuggereerd, want we moeten ervoor zorgen dat deze regels snel door de lidstaten worden goedgekeurd. Ze hebben hiervoor maximaal 24 maanden de tijd, maar we hopen dat het in sommige lidstaten minder tijd kost. Ik kan u ook beloven dat de Commissie goed zal blijven kijken naar de manieren waarop de richtlijn wordt omgezet en uitgevoerd, en ervoor zal zorgen dat er volgens het vastgestelde tijdschema een verslag naar het Parlement zal worden gestuurd.</p>
      <p sl="it">Ik dank u nogmaals voor uw samenwerking met de Commissie en voor het uitzonderlijke resultaat dat we in zo’n korte tijd hebben geboekt.</p>
    </intervention>
    <intervention id="2-576" speaker_id="1907" name="Barbara WEILER" is_mep="True" mode="spoken" role="rapporteur" nationality="Germany" birth_date="17-09-1946" birth_place="Düsseldorf" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, dames en heren, ik denk dat we, als we dit thema in onze kiesdistricten ter sprake brengen, grote bijval krijgen, wat verre van vanzelfsprekend is met Europese dossiers. Nalatigheid in betalingen wordt door de burgers niet alleen afgekeurd, zij vinden het ook vanzelfsprekend dat er stipt betaald wordt. En dat staat los van de partij waar men lid van is, staat los van de branche waarin men werkzaam is. Er heerst dus een grote mate van overeenstemming. Ik bedank de collega's die vanavond hun instemming met dit resultaat betuigd hebben.</p>
      <p sl="de">Ik zou nog op drie aspecten willen wijzen. Zoals ik al aan het begin van het debat zei: we zetten morgen een nieuwe koers uit. Maar we zullen nauwkeurig moeten controleren of de faciliteiten die we voor de kleinste ondernemingen, zoals boeren- en handwerkbedrijven, ingevoerd hebben ook volstaan om hun vorderingen geïnd te krijgen. We zullen nauwkeurig moeten onderzoeken hoe de beperkte contractvrijheid uitpakt. Wat hier met instemming van bijna alle parlementsleden uitgeprobeerd wordt is een noviteit op de Europese interne markt. Verder zullen we moeten kijken of 8 procent achterstalligheidsrente wel voldoende is. Het Parlement had in elk geval liever 9 procent gehad. We zullen zien hoe het functioneert en ik zou de Commissie willen vragen er nauwlettend op toe te zien dat de lidstaten niet langs de weg van de omzetting alsnog proberen de richtlijn te verwateren.</p>
      <p sl="de">Ik zie ook dat er positieve uitwerkingen in het verschiet liggen. Zo is mij ter ore gekomen dat Spanje nu al een nieuwe nationale wet gemaakt heeft die naar onze richtlijn gemodelleerd is en ik weet dat de situatie in andere lidstaten vergelijkbaar is. We zullen in onze commissie hoe dan ook een voortgangscontrole houden of een effectbeoordeling maken, dan kunnen de lidstaten er rekening mee houden dat wij aan het eind van onze zittingsperiode weten wie van hen bijgedragen heeft aan de door ons geïntendeerde verbetering van het betalingsgedrag en wie niet. Ik dank allen die aan dit succes bijgedragen hebben, ook het Belgische voorzitterschap, dat misschien iets te weinig aandacht heeft gekregen. Maar we weten hoe voortvarend en constructief België de onderhandelingen geleid heeft – een klein land, maar wel een land dat zeer verstandige en efficiënte methoden hanteert, die geëigend zijn om op Europees vlak resultaat te boeken.</p>
    </intervention>
    <intervention id="2-577" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Het debat is gesloten.</p>
      <p sl="nl">De stemming vindt woensdag 20 oktober om 12.30 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-800" speaker_id="38420" name="Cristian-Silviu BUŞOI" is_mep="True" mode="written" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">De richtlijn betreffende bestrijding van betalingsachterstand verschaft een zeer belangrijk instrument voor de totstandbrenging van een goede en eerlijke verhouding tussen overheidsinstanties en kleine en middelgrote ondernemingen. Wanneer deze richtlijn eenmaal in werking is getreden, worden instanties met een slecht betaalgedrag gestraft, en wordt ondernemers belangrijke macht geboden om hun schulden in te vorderen.</p>
      <p sl="ro">Deze wetgeving was noodzakelijk om evenwicht in de markt te brengen en de particuliere sector garanties te bieden dat de instanties marktspelers met gelijke macht zijn, die ter verantwoording kunnen worden geroepen wanneer zij de spelregels overtreden. De richtlijn voorziet in een redelijke termijn van dertig dagen voor het verrichten van betalingen, met afwijkingen tot zestig dagen in speciale gevallen, zoals voor ziekenhuizen, alsook in vergoedingen en rente op betalingsachterstanden.</p>
      <p sl="ro">De formulering van de richtlijn waarover is gestemd, is soepeler voor instanties die slechte betalers zijn, dan het oorspronkelijke voorstel van de Europese Commissie was, maar de richtlijn biedt voldoende steun voor zowel kleine en middelgrote ondernemingen als voor grote ondernemingen die in veel lidstaten van de Europese Unie problemen ondervinden bij het invorderen van hun geld voor door hen geleverde diensten.</p>
      <p sl="ro">Ik ben teleurgesteld dat de boete van 5 procent is geschrapt. Ik zie deze stap achteruit echter als een strategisch middel om tijdens de debatten in de Raad de steun van zoveel mogelijk lidstaten van de EU te krijgen.</p>
    </intervention>
    <intervention id="2-578" speaker_id="96717" name="Robert DUŠEK" is_mep="True" mode="written" nationality="Czechia" birth_date="14-03-1967" birth_place="Lanškroun" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Het verslag over actie tegen betalingsachterstanden tracht de werking van de interne markt te verbeteren, de betalingsmoraal te verbeteren en het betalingsvermogen van kleine en middelgrote ondernemingen te vergroten. De huidige trend is facturen vlak voor de vervaldatum te betalen, of pas wanneer de betalingstermijn reeds is verstreken. De maatregelen in het ingediende voorstel zouden tot een nieuwe betalingscultuur kunnen leiden, waarin tijdige betalingen de regel zijn en betalingsachterstanden worden beschouwd als een onaanvaardbaar misbruik van de klant en een schending van het contract. Er zou een nieuw tarief van 1 procent kunnen worden opgelegd voor de vergoeding van de invorderingskosten van betalingsachterstanden – voor personen, bedrijven en overheidsinstanties – terwijl, in geval van de late betaling van afzonderlijke afbetalingstermijnen, het rentetarief en de boetes uitsluitend zouden worden berekend voor betalingsachterstanden. Als betalingstermijn wordt een vaste termijn van dertig dagen voorgesteld. Uitzonderingen worden alleen toegestaan in zeer specifieke omstandigheden. Hier moet duidelijk worden gedefinieerd wat als een zeer specifieke omstandigheid wordt beschouwd. De rapporteur stelt voor om een termijn van zestig dagen vast te stellen als maximale betalingstermijn voor overheidsinstanties, waar ik volledig achter sta. De rente voor betalingsachterstanden moet progressief zijn, teneinde de schuldenaar te motiveren het verschuldigde bedrag zo spoedig mogelijk te betalen. De juridische aanpak, met inbegrip van boetes, zou naar mijn mening verder moeten worden aangevuld met zogenoemde zachte maatregelen van de lidstaten: bijvoorbeeld de bevordering van elektronische facturen, de aanpassing van betalingsregimes voor grote hoeveelheden werk of diensten of positieve publiciteit.</p>
    </intervention>
    <intervention id="2-799" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De Commissie voor duurzame ontwikkeling (CSD) voert al lange tijd strijd om van de staat een eerlijke burger te maken, wat betreft het nakomen van zijn verplichtingen. In februari van dit jaar is in het Parlement een wetsvoorstel van de CSD goedgekeurd dat bepaalt dat de staat een standaardrente moet gaan betalen wanneer de betalingsachterstand de in het contract of in de wet vastgelegde grenzen (dertig of zestig dagen) overschrijdt. De CSD pleit ook al meerdere jaren voor de mogelijkheid van verrekening van vorderingen tussen schulden van de staat aan bedrijven en schulden van bedrijven aan de sociale verzekerings- of belastingautoriteiten, in een poging om het leven gemakkelijker te maken voor bedrijven, die verplicht zijn om sociale verzekeringsbijdragen en belastingen te betalen, ook als ze niet worden betaald door de staat. We gaan daarom helemaal mee met de tekst die nu is aangenomen en die een gemiddelde termijn van dertig dagen vaststelt waarbinnen de staat zijn schulden aan leveranciers dient te betalen. Deze termijn kan in speciale gevallen worden verlengd tot zestig dagen. De richtlijn zal ook de verplichting instellen om een standaardrente te betalen voor betalingsachterstand. Deze regels zijn gebaseerd op absolute rechtvaardigheid en zij kunnen de situatie van veel bedrijven helpen verlichten, vooral van kleine en middelgrote ondernemingen.</p>
    </intervention>
    <intervention id="2-579" speaker_id="96950" name="Liem HOANG NGOC" is_mep="True" mode="written" nationality="France" birth_date="11-12-1964" birth_place="Saïgon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ik wil mevrouw Weiler bedanken voor dit uitstekende verslag en het resultaat van de onderhandelingen met de Raad, aangezien het akkoord in eerste lezing alle belangrijke elementen bevat die door de Fractie van de Progressieve Alliantie van Socialisten en Democraten in het Europees Parlement naar voren zijn gebracht en die in de stemming in de Commissie interne markt en consumentenbescherming zijn goedgekeurd.</p>
      <p sl="fr">Ik ben in het bijzonder blij te zien dat particuliere bedrijven en overheidsinstanties nu op gelijke voet worden geplaatst. Het oorspronkelijke voorstel van de Commissie bevatte veel zwaardere boetes voor overheidsinstanties, die onze fractie onaanvaardbaar vond, aangezien openbare lichamen, anders dan particuliere bedrijven, zich niet primair richten op het maken van winst, maar meer in het algemeen belang handelen.</p>
      <p sl="fr">Het feit dat de geldschieter recht heeft op een vergoeding voor invorderingskosten is ook een echte verbetering, want tot nu toe hebben veel bedrijven, in het bijzonder kleine en middelgrote ondernemingen, ervoor gekozen geen rente voor betalingsachterstanden in te vorderen bij leners, om de simpele reden dat de kosten van de betreffende procedures daarvoor groter zijn dan de financiële opbrengst ervan.</p>
      <p sl="fr">Tot slot lijkt de in de tekst uiteengezette maximale betalingstermijn van dertig dagen redelijk, gezien het feit dat er ruimte voor flexibiliteit is, in het bijzonder voor openbare lichamen in de gezondheidszorg, hetgeen een punt was dat onze fractie van bijzonder belang achtte.</p>
    </intervention>
    <intervention id="2-798" speaker_id="96934" name="Sandra KALNIETE" is_mep="True" mode="written" nationality="Latvia" birth_date="22-12-1952" m_state="LV">
      <p sl="lv">In een tijd van economische crisis moeten we hervormingen doorvoeren om het klimaat voor bedrijven te verbeteren, want dat is onze beste kans om de economie zo direct mogelijk te stimuleren en daardoor nieuwe banen te scheppen. De richtlijn betreffende bestrijding van betalingsachterstand bij handelstransacties is een van de positiefste voorbeelden op dit gebied. Late betaling voor de ontvangst van goederen of diensten is merkbaar een praktijk in de lidstaten. Meer dan eens zijn het bovendien openbare instanties, die theoretisch geen probleem zouden moeten hebben om hun rekeningen te voldoen, die op deze wijze handelen. Dit is een ernstige belemmering voor de activiteiten van bedrijven en verhindert dat zij zich kunnen ontwikkelen. Er moet een einde komen aan deze praktijk. De grootste winnaars bij deze richtlijn zullen niet alleen de bedrijven zijn die geheel binnen de grenzen van een bepaalde lidstaat actief zijn, maar ook in het bijzonder kleine en middelgrote ondernemingen, die goederen en diensten zullen kunnen exporteren naar andere lidstaten, zonder zich zorgen te hoeven maken dat ze mogelijk meerdere maanden moeten wachten, voordat ze worden betaald. Alle Europese consumenten zullen, van hun kant, baat hebben bij de toegenomen mededinging en het grotere aanbod die de nieuwe regels zullen verzekeren. De richtlijn is een belangrijke stap op weg naar verbetering van de betalingscultuur in Europa. Door dit soort besluiten te nemen, bouwen we aan een Europa dat een attractieve plaats is voor investeerders en onze eigen bedrijven. Het is ook essentieel dat wij verder gaan en moedige besluiten nemen om ontwikkeling aan te moedigen.</p>
    </intervention>
    <intervention id="2-580" speaker_id="96715" name="Pavel POC" is_mep="True" mode="written" nationality="Czechia" birth_date="26-05-1964" birth_place="Havlíčkův Brod" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">In veel lidstaten van de EU is de gangbare praktijk dat de publieke sector en grote bedrijven verzoeken om facturen met een betalingstermijn van negentig dagen of meer. Kleine en middelgrote ondernemingen dienen bijgevolg als banken voor overheidsbedrijven of grote bedrijven. De interne schulden van kleine en middelgrote ondernemingen lopen op, wat leidt tot een economisch gif in de vorm van facturen met lange betalingstermijnen die moeilijk te handhaven zijn. Dit versterkt de economische ongelijkheid en vermindert ook de mededinging aanzienlijk. Kleine en middelgrote ondernemingen worden gedwongen om lange betalingstermijnen te overbruggen met krediet, dat zij altijd onder slechtere voorwaarden krijgen dan grote ondernemingen of de overheidssector van de banken krijgen. De nieuwe voorwaarden en regels voor alle partijen helpen kleine en middelgrote ondernemingen aanzienlijk om zich te verdedigen tegen dit verkapte krediet. Het vaste rentetarief voor betalingsachterstanden, waarvoor 8 procent wordt voorgesteld, is ook voor grote ondernemingen een afdoend afschrikmiddel, de vaste betalingstermijn van dertig dagen is een evenwichtig compromis voor leverancier en afnemer, en de termijn van dertig dagen voor controle van de levering voorkomt misbruik van de controleprocedure om de betalingstermijn te verlengen. Bovenal voorkomen de Europese regels dat de publieke sector en grote ondernemingen de op nationaal niveau in de lidstaten vastgestelde wetgeving verstoren. Ik bedank de rapporteur oprecht voor zijn uiterst waardevolle verslag en het uitstekende resultaat.</p>
    </intervention>
    <intervention id="2-581" speaker_id="96865" name="Debora SERRACCHIANI" is_mep="True" mode="written" nationality="Italy" birth_date="10-11-1970" birth_place="Roma" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Ik verwelkom het voorstel voor een richtlijn die een beslissende stap voorwaarts is in vergelijking met de richtlijn die momenteel van kracht is. Wanneer de richtlijn eenmaal op nationaal, regionaal en lokaal niveau is omgezet, zal zij de betaling, in het bijzonder die van overheidsinstanties, aan bedrijven merkbaar verbeteren. Dit geldt in het bijzonder voor de betaling aan kleine en middelgrote ondernemingen, die zullen kunnen rekenen op een meer voorspelbare geldstroom.</p>
      <p sl="it">In veel landen in Europa staan overheidsinstanties erom bekend dat ze, wanneer ze in een moeilijke situatie verkeren, doorgaans laat betalen en er heel vaak de oorzaak van zijn dat bedrijven failliet gaan. Een schandelijk voorbeeld is Italië, waar de overheidsinstanties eind 2009 schulden aan bedrijven hadden ten bedrage van circa 60 miljard euro en waar de betalingsachterstand gemiddeld 186 dagen bedroeg, met uitschieters van 800 dagen. Je hoeft alleen maar te denken aan de bedragen die verschuldigd zijn aan de hotels die de overlevenden opvingen van de zware aardbeving die de regio Abruzzen in april 2009 trof.</p>
    </intervention>
  </section>
  <section id="creitem24" title="16. Slibramp in Hongarije (debat)">
    <intervention id="2-583" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Aan de orde is de verklaring van de Commissie over de slibramp in Hongarije.</p>
    </intervention>
    <intervention id="2-584" speaker_id="photo_generic" name="Kristalina Georgieva" is_mep="True" mode="spoken">
      <p sl="en">lid van de Commissie . − Mevrouw de Voorzitter, allereerst wil ik mijn diepste medeleven uitspreken met de nabestaanden van de slachtoffers en allen die getroffen zijn door het bedrijfsongeval dat op 4 oktober in Ajka in Hongarije heeft plaatsgevonden. Ik wil ook mijn erkentelijkheid betuigen voor de kordate en doeltreffende maatregelen van de Hongaarse autoriteiten om de gevolgen van het wegstromen van het slib en de verspreiding daarvan vanuit de rivieren de Torna en de Marcal stroomafwaarts in de richting van de Donau en de buurlanden te beperken en ook om te voorkomen dat er opnieuw slib wegstroomt door extra beschermende dammen aan te leggen.</p>
      <p sl="en">Ik was in de gelegenheid om minister Sandor Pinter, de Hongaarse minister van Binnenlandse Zaken, die verantwoordelijk is voor civiele bescherming, te bedanken voor alle inspanningen van de diverse diensten die hierbij betrokken waren en voor de moed en toewijding van de eerstehulpverleners.</p>
      <p sl="en">Ik ben zojuist teruggekeerd van de plaats van het ongeval waar ik getuige was van de rampzalige gevolgen van het rode slib voor de mensen, de huizen, het land en de ecologie van het gebied, maar ook van de grote inspanningen van de Hongaarse reddingsteams.</p>
      <p sl="en">Hoewel de oorzaken van de ramp en de volledige impact daarvan nog steeds worden onderzocht, is het inmiddels wel duidelijk dat de ernstigste schade zich heeft voorgedaan in de onmiddellijke nabijheid van het ongeval en de direct getroffen woningen, landerijen en ecologische systemen. Zevenduizend bewoners in dit gebied, met name in de dorpen Koluntár en Devecser zijn erdoor getroffen. Er zijn negen mensen om het leven gekomen en er waren 130 gewonden, waaronder 35 eerstehulpverleners.</p>
      <p sl="en">Ongeveer 1 000 hectaren landbouwgrond en vier Natura 2000-gebieden zijn aangetast en er is aanzienlijke schade toegebracht aan de flora en fauna in het gebied.</p>
      <p sl="en">Op grond van de door de Hongaarse autoriteiten verstrekte informatie zou het rode slib geen hoge concentraties zware metalen bevatten en wordt het daarom niet als gevaarlijk afval beschouwd.</p>
      <p sl="en">Niettemin vormt stof afkomstig van het slib wel degelijk een bedreiging voor de gezondheid en daarom moeten er voorzorgsmaatregelen worden getroffen voor de bevolking en het personeel van de eerstehulpdiensten in het gebied.</p>
      <p sl="en">De Hongaarse autoriteiten hebben aanzienlijke hoeveelheden personele middelen en materieel ingezet. Op de dag dat ik er was, gisteren, waren er rond de 1 200 reddingswerkers van de diensten voor civiele bescherming, milieu en volksgezondheid en van de politie onvermoeibaar aan het werk in het betrokken gebied.</p>
      <p sl="en">Het is zeer belangrijk te benadrukken dat de noodtoestand globaal gezien nu achter de rug is, omdat de schade stroomafwaarts richting de Donau is verhinderd en het gevaar dat er voor een tweede keer slib zou wegstromen, is bezworen. Er worden nu stappen ondernomen voor de volgende fase: het schoonmaken en de wederopbouw van het gebied. Personeel en machines gaan door met het verwijderen van het rode slib en het storten daarvan op geschikte terreinen. Huizen en constructies die niet meer kunnen worden hersteld, worden gesloopt. Er zijn beschermende dammen aangelegd om het risico van een tweede slibstroom te voorkomen en deze worden tevens versterkt. Er wordt toezicht uitgeoefend en aan de bevolking wordt informatie verstrekt over voorzorgsmaatregelen en sanitaire maatregelen.</p>
      <p sl="en">Ik wil het nu hebben over de reactie van de EU. Op 7 oktober brachten de Hongaarse autoriteiten het mechanisme voor civiele bescherming op gang en vroegen om een nieuw team van deskundigen. Dit werd onmiddellijk gedurende een week in het getroffen gebied ingezet. Dit team kwam met een aantal suggesties voor maatregelen om het sanerings- en herstelplan van de Hongaarse regering verder te stimuleren. Het gaat daarbij onder meer om het minimaliseren van de verdere verspreiding van de rode modder via de lucht en het water; maatregelen om de risico’s voor de menselijke gezondheid te beoordelen en deze te beperken, maatregelen om de risico’s van verdere schade te beoordelen en die te beperken, milieucontrole, en maatregelen voor herstel en revitalisering.</p>
      <p sl="en">Naast deze eerste reactie op de noodsituatie, is de Commissie bereid om het mechanisme voor civiele bescherming in te zetten om verdere hulp aan te bieden in de vorm van expertise en ook materieel als de Hongaarse autoriteiten daar om zouden vragen.</p>
      <p sl="en">In de tweede plaats zouden de structuurfondsen kunnen worden ingezet om de gevolgen van de ramp aan te pakken, zoals reeds duidelijk was gemaakt. De regering is daarvan op de hoogte gesteld. Als deze zou besluiten om de middelen een andere bestemming te geven en zij zouden verzoeken daartoe indienen, dan zou de Commissie daar niet afwijzend tegenover staan.</p>
      <p sl="en">Ten derde. In dit geval is het uiterst onwaarschijnlijk dat het EU-solidariteitsfonds kan worden ingezet; dit vanwege de strenge voorwaarden van de huidige regeling op grond waarvan alleen natuurrampen in aanmerking worden genomen; tevens omvatten deze voorwaarden een schadedrempel van 0,6 procent van het bbp, die waarschijnlijk niet wordt gehaald.</p>
      <p sl="en">Nogmaals, de Commissie is zich heel duidelijk bewust van de noodzaak om het solidariteitsfonds sneller inzetbaar te maken en het toepassingsgebied ervan uit te breiden. Het is erg moeilijk uit te leggen aan de burgers van de lidstaten waarom we wel onmiddellijk hulp kunnen bieden aan de mensen in Pakistan, maar dat we de mensen die in gebied rond Ajka wonen niet kunnen helpen.</p>
      <p sl="en">De Commissie onderzoekt tevens de kwestie van de milieuwetgeving. Een eerste analyse wees uit dat de bestaande EU-afvalwetgeving, de richtlijn betreffende het afval van winningsindustrieën, de komende richtlijn inzake industriële emissies, ter vervanging van de richtlijn inzake geïntegreerde preventie en bestrijding van verontreiniging, de richtlijn betreffende de beheersing van de gevaren van zware ongevallen, de zogenaamde Seveso-richtlijn, en de kaderrichtlijn afvalstoffen een toereikend kader bieden voor het reguleren van potentieel gevaarlijke industriële activiteiten en het beheersen van afval zodanig dat deze geen gevaar opleveren voor de menselijke gezondheid en het milieu.</p>
      <p sl="en">De Commissie is van oordeel dat de nadruk niet moet liggen op nieuwe wetgeving maar op het garanderen dat de bestaande wetgeving door alle lidstaten op de juiste wijze wordt toegepast en nageleefd.</p>
      <p sl="en">We hebben ook een milieuwetgeving die schade na ongevallen behandelt, namelijk de richtlijn betreffende milieuaansprakelijkheid. Deze is van toepassing op de installatie en op de noodzakelijke herstelmaatregelen die moeten worden getroffen door de aansprakelijke exploitant die ook de volledige kosten voor het herstel dient te dragen.</p>
      <p sl="en">Ons verslag over de uitvoering van de richtlijn betreffende milieuaansprakelijkheid laat zien dat de instrumenten voor financiële zekerheid nogal traag op gang komen om de geldelijke verplichtingen te dekken en dat is ook het geval in Ajka. We denken erover na hoe we dit in de toekomst kunnen verbeteren en zo nodig verplicht kunnen stellen.</p>
      <p sl="en">Naar aanleiding van het slibongeval in Ajka zal de Commissie de balans opmaken van de lessen die op Europees niveau zijn geleerd, in het bijzonder met betrekking tot de deugdelijkheid en de juiste toepassing en handhaving van de Europese milieuwetgeving, en nadenken over de maatregelen die ervoor moeten zorgen dat de getroffen bevolking en industrie die gevaar loopt door passende verzekeringen worden gedekt. Voorts wordt er nagedacht over hoe in de toekomst de bestrijding van rampen en het vermogen daarop te reageren op Europees niveau kan worden versterkt en ook hoe onze instrumenten om uiting te geven aan onze solidariteit met onze lidstaten en onze burgers in geval van nood kunnen worden verbeterd.</p>
      <p sl="en">Wat betreft dit laatste punt wil ik nog zeggen dat de Commissie volgende week de mededeling over de versterking van het reactievermogen van de EU bij rampen zal aannemen waarin de reactie op diverse soorten rampen, met inbegrip van industriële ongevallen, zal worden besproken en waarmee ons vermogen om gezamenlijk te reageren zal worden versterkt.</p>
      <p sl="en">Ik wil graag van deze gelegenheid gebruikmaken om het Parlement te bedanken voor zijn krachtige steun op dit gebied van de versterking van het reactievermogen van de EU bij rampen. Ik zie uit naar uw vragen over de specifieke situatie in Hongarije alsook naar alle opmerkingen die u zou willen maken over dit thema in breder verband.</p>
    </intervention>
    <intervention id="2-585" speaker_id="96659" name="János ÁDER" is_mep="True" mode="spoken" nationality="Hungary" birth_date="09-05-1959" birth_place="Csorna" p_group="Group of the European People's Party (Christian Democrats)" m_state="HU">
      <p sl="hu">namens de PPE-Fractie. – Aangezien commissaris Georgieva al in detail op de omvang van de industriële ramp is ingegaan, hoef ik daar verder niet meer over uit te weiden, en ik wil haar bedanken voor de waardering die zij heeft uitgesproken voor al diegenen die hun best hebben gedaan de schade zo beperkt mogelijk te houden. Ik weet dat zij in Boedapest is geweest en zich daar in dezelfde trant heeft uitgelaten. Dat is uiteraard een welkom gebaar voor al die mensen die zich ruim een week dag en nacht hebben ingezet om de schade binnen de perken te houden. U hebt het zojuist gehad over de mogelijkheid om de structuurfondsen aan te wenden. Ik zou u willen vragen hier wat uitvoeriger op in te gaan in uw afsluitende antwoord, en ons te laten weten wat u hier precies mee bedoelt.</p>
      <p sl="hu">U gaf ook aan dat u eveneens denkt over verplichte bijstand. Daar zou ik ook graag wat meer over willen horen. Ik ben van mening dat van deze tragedie in Hongarije, maar ook die welke de afgelopen tien jaar elders plaatsvonden, van Spanje en Frankrijk tot België, een overduidelijk signaal uitgaat dat industriële rampen als deze overal en op elk moment weer kunnen gebeuren. Tegelijkertijd heeft deze ramp ons ook duidelijk gemaakt dat de Unie niet over de middelen beschikt om hier adequaat op te reageren, iets wat we denk ik helder en ondubbelzinnig moeten onderstrepen. Ja, de EU heeft geen middelen om met dit soort situaties om te gaan. U stipte dit al aan.</p>
      <p sl="hu">Volgens mij is het tijd voor een herziening van de lijst van gevaarlijke stoffen, en als het aan mij ligt komt rood slib daar opnieuw op. Ook denk ik dat het tijd is om een aansprakelijkheidsverzekering verplicht te stellen voor bedrijven die zich bezighouden met gevaarlijke activiteiten, precies de bedrijven die grotendeels verantwoordelijk zijn voor de grote industriële rampen van de afgelopen tien jaar. En bovendien is het volgens mij tijd voor een nieuw financieel systeem waarmee efficiënt bijstand kan worden verleend, dat wil zeggen concrete en snelle hulp voor het getroffen land. We zullen ons voorstel hierover snel voorleggen aan de commissaris en ik hoop dat zij hierbij blijk zal geven van dezelfde open houding als in haar inleiding.</p>
    </intervention>
    <intervention id="2-586" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">namens de S&amp;D-Fractie. – Allereerst wil ik u en de Europese burgers die hun medeleven met de ramp in Hongarije hebben betuigd, graag bedanken. De tragische gebeurtenis in Hongarije is ook een verlies voor Europa. Het doel van het debat van vandaag is om de solidariteitsintenties van de EU om te zetten in concrete hulp, en om na te denken over de preventie van toekomstige milieurampen.</p>
      <p sl="hu">Collega's, ik stel voor dat we het solidariteitsfonds omvormen. Het zou zeer praktisch zijn om de reikwijdte van de steun uit te breiden naar industriële rampen en om de drempelwaarde voor het financiële equivalent van de schade te verlagen. Dit lijkt nog veel meer gerechtvaardigd nadat we eerder van mevrouw Georgieva hebben vernomen dat we de afgelopen tien jaar slechts tien procent van dit fonds hebben gebruikt. Het debat van vandaag moet ook antwoorden bieden op vijf technische veiligheidskwesties in verband met milieubescherming op lange termijn.</p>
      <p sl="hu">Ten eerste moeten alle reservoirs die nog worden gebruikt of zijn verlaten, technisch en milieukundig worden geïnspecteerd volgens uniform vastgelegde EU-principes. Lidstaten moeten conformiteit met de gemeenschappelijk vastgestelde technische discipline afdwingen en de Europese Commissie moet die conformiteit controleren. Ten tweede moeten industriële bedrijven die rood slib niet correct opslaan, worden opgenomen in de categorie gevaarlijke fabrieken. Ten derde moet de tenuitvoerlegging van de richtlijn betreffende mijnafval door de lidstaten worden versneld. Ten vierde moet de EU, zoals ik ook heb voorgesteld in een schriftelijke vraag, onderzoeksprogramma's stimuleren die gericht zijn op de recycling van rood slib. Ten vijfde moeten we tijdens het Hongaarse voorzitterschap als onderdeel van de strategie voor de Donauregio een begin maken met het opruimen en hercultiveren van de reservoirs voor industrieel- en mijnbouwafval in het stroomgebied van de Donau.</p>
      <p sl="hu">Tot slot zouden de enige industriële activiteiten die in de eenentwintigste eeuw toegestaan zijn in Europa, activiteiten moeten zijn die de ontsmetting en recycling van het ontstane afval waarborgen. Op deze manier kan Europa veiliger worden gemaakt en wordt de natuurlijke omgeving beter bewoonbaar.</p>
    </intervention>
    <intervention id="2-587" speaker_id="97076" name="Corinne LEPAGE" is_mep="True" mode="spoken" nationality="France" birth_date="11-05-1951" birth_place="Boulogne-Billancourt" p_group="Group of the Alliance of Liberals and Democrats for Europe" m_state="FR">
      <p sl="fr">namens de ALDE-Fractie. – Mevrouw de Voorzitter, commissaris, dames en heren, laat mij beginnen onze solidariteit te betuigen met de slachtoffers. Deze ramp noopt ons echter ook een aantal zaken te bespreken.</p>
      <p sl="fr">In de eerste plaats: dank, commissaris, voor uw inlichting dat er volgende week een mededeling komt over de noodinterventiemaatregelen, die natuurlijk essentieel zijn. Wij moeten onze medeburgers te hulp kunnen schieten bij natuurlijke en industriële rampen als deze.</p>
      <p sl="fr">Ik ben er echter niet gelukkig mee dat dit giftige aanslibsel – de tv-verslagen bevatten beelden van mensen die brandwonden hebben omdat ze met dit aanslibsel in contact zijn gekomen – als inert afval wordt geclassificeerd. Dat is volstrekt onaanvaardbaar. De Commissie moet het initiatief nemen tot een herziening van de lijst van gevaarlijke afvalproducten en daarin het aanslibsel opnemen. Tegelijkertijd moet ze vaststellen of andere soorten producten aan de lijst kunnen worden toegevoegd.</p>
      <p sl="fr">Het meest van belang is de feitelijke uitvoering van het Gemeenschapsrecht, en wat dat betreft, commissaris, meen ik dat de Commissie de benodigde middelen moet hebben om toe te zien op de daadwerkelijke uitvoering van de communautaire wetgeving. Dit betekent niet eenvoudigweg het omzetten van richtlijnen, maar veeleer uitvoering van de wetgeving in alle ondernemingen binnen de Unie.</p>
      <p sl="fr">Om dit doel te bereiken, heeft de Commissie toezichthoudende bevoegdheden nodig die ze op dit moment duidelijk niet bezit. We hebben niet meer regels nodig; het gaat erom de bestaande communautaire wetgeving uit te voeren.</p>
    </intervention>
    <intervention id="2-588" speaker_id="4751" name="Bart STAES" is_mep="True" mode="spoken" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">namens de Verts/ALE-Fractie . – Voorzitter, collega's, uiteraard ook namens de Verts/ALE-Fractie in het Parlement onze solidariteit, ons medeleven met de slachtoffers. We moeten de mensen helpen. Wat daar gebeurd is, is verschrikkelijk. Toch een drietal opmerkingen na uw interventie, mevrouw Georgieva.</p>
      <p sl="nl">U zegt, of uit uw woorden valt op te maken dat op het eerste gezicht de meeste Europese wetgeving correct is nageleefd. Ik zou toch willen vragen dat de Commissie een grondig onderzoek doet. Mevrouw Lepage heeft erop gewezen dat er een hele reeks Europese wetgeving bestaat: de mijnafvalrichtlijn, de richtlijn over emissies van gevaarlijke industriële installaties; er is een milieuaansprakelijkheidsrichtlijn.</p>
      <p sl="nl">Dit ongeval heeft kunnen gebeuren, en toch is blijkbaar alle milieuwetgeving nageleefd. Dit kan niet. Dus ergens is er een fout gemaakt. Hebben de Hongaarse autoriteiten hun verantwoordelijkheid genomen? Hebben ze voldoende controles uitgevoerd? Ik denk dus dat er een soort stresstest, en onderzoek moet komen naar hoe Europese wetgeving is toegepast en of die correct is toegepast.</p>
      <p sl="nl">Ten tweede: onze Hongaarse groene vrienden hebben erop aangedrongen om een onafhankelijke onderzoekscommissie naar het gebied te sturen om de objectieve data inzake de verontreiniging vast te stellen. Ik denk niet dat zo'n onderzoek alleen maar eenzijdig door de Hongaarse autoriteiten kan worden gedaan.</p>
      <p sl="nl">Ten derde: inspecties. Milieu-inspecties zijn van levensbelang. We hebben daar al over gedebatteerd in het Parlement. We hebben op 20 november 2008 een resolutie daarover aangenomen. Wij willen een dringend wetgevend kader daarover. Milieu-inspecties moeten uitgevoerd worden, niet alleen door nationale inspecties, maar vooral moet er ook controle en toezicht zijn op de toezichthouders. Een controle op de controleurs. We hebben dringend behoefte aan een goede milieu-inspectie over heel Europa, en vooral ook een goede implementatie van de milieurichtlijnen.</p>
    </intervention>
    <intervention id="2-589" speaker_id="96878" name="Lajos BOKROS" is_mep="True" mode="spoken" nationality="Hungary" birth_date="26-06-1954" birth_place="Budapest" p_group="European Conservatives and Reformists Group" m_state="HU">
      <p sl="hu">namens de ECR-Fractie. – De afgelopen twee weken heeft de Hongaarse pers het over weinig anders gehad dan de verantwoordelijkheid van het bedrijf, de Hungarian Aluminium Corporation. De CEO werd gearresteerd nog voordat het onderzoek was begonnen, ver voordat er enige resultaten bekend waren. In het onderzoek moet de verantwoordelijkheid van het bedrijf nog worden vastgesteld, maar ik denk dat we alvast één conclusie kunnen trekken. De verantwoordelijkheid ligt niet alleen bij het bedrijf, maar ook bij de autoriteiten en de lokale overheden. Schadebeperking is zeer belangrijk, en de commissaris heeft het al gehad over de belangrijkste zaken die we in dat opzicht moeten doen. Daarnaast is preventie echter minstens zo belangrijk. De regering, de centrale overheid en zelfs de lokale overheden in Hongarije zijn onvoldoende voorbereid om dergelijke rampsituaties te voorkomen. De regering is uitermate versplinterd, heeft geen middelen tot haar beschikking en er zijn geen menselijke of financiële voorzieningen om rampen te voorkomen. Ik stel voor dat wij een conclusie trekken en hier rekening mee houden wat betreft de hervorming van lokale overheden en de regering.</p>
    </intervention>
    <intervention id="2-590" speaker_id="96820" name="Marisa MATIAS" is_mep="True" mode="spoken" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">namens de GUE/NGL-Fractie. – Mevrouw de Voorzitter, commissaris, dames en heren, laat mij hier zeggen wat nog niet is gezegd. Commissaris, ik heb aandachtig naar u geluisterd en na wat ik heb gehoord, lijkt het er voor mij sterk op dat de meest effectieve actie, door de nationale of door de Europese autoriteiten, het waarborgen van een stilzwijgen is geweest.</p>
      <p sl="pt">Industriële ongevallen kunnen en moeten worden voorkomen. Hiervoor bestaat Europese wetgeving, en het lijkt mij duidelijk dat de wet hier is overtreden. Er is sprake geweest van inefficiëntie, vertraagde reacties en verwaarlozing van de getroffenen, met name de minder bevoorrechte bevolking. Er zijn mensen om het leven gekomen en vele anderen weten nog altijd niet wat de mogelijke gevolgen voor hun gezondheid zullen zijn. Het is onmogelijk om de totale kosten te bereken en het is immoreel om niet voor de slachtoffers te zorgen.</p>
      <p sl="pt">Ik wil u graag vragen, commissaris, hoe het mogelijk is dat we het nieuws wel kunnen vernemen door berichten afkomstig van de Hongaarse bevolking, maar dat de autoriteiten niets zien en ons niets vertellen? Daarom wil ik graag enkele vragen stellen. Hoe is het mogelijk dat de bank druk kan uitoefenen op huiseigenaren in het getroffen gebied en hen kan vragen het bedrag dat zij verschuldigd zijn te betalen, omdat hun huis minder waard is geworden? Hoe kunt u toestaan dat telefoonbedrijven de enige vorm van contact voor mensen in dit rampgebied afsluiten? Hoe kan het zijn dat het bedrijf dat verantwoordelijk is voor deze ramp, nu al weer zaken doet?</p>
      <p sl="pt">Tot slot hebt u het gehad over het matigen van de gevolgen van het slib, commissaris. Dan wil ik u graag vragen wat de redenen zijn om de werkelijke schaal van deze menselijke tragedie te blijven bagatelliseren? Op deze manier lijkt het alsof we telkens weer terug naar af moeten.</p>
    </intervention>
    <intervention id="2-591" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">namens de EFD-Fractie. – Om te beginnen wil ik graag mijn oprechte medeleven betuigen met onze Hongaarse vrienden in verband met het grote ongeluk waardoor de inwoners van de dorpen Kolontár en Devecser maandag 4 oktober werden getroffen, toen zij plotseling werden overspoeld door een grote golf chemisch slib afkomstig uit een reservoir van een nabijgelegen fabriek.</p>
      <p sl="sk">Zoals na verloop van tijd duidelijk is geworden, zijn het ook hier weer de onschuldige mensen uit de getroffen gemeenschappen die de hoogste prijs betalen voor de onachtzaamheid van degenen die het onderhoud en de veiligheid van het reservoir, en daarmee ook de veiligheid van deze huizen, hadden moeten verzorgen. Het verheugt mij dat een van de eerste groepen die vrijwillig hulp aanboden aan de getroffen burgers, reddingsspecialisten en vrijwillige brandweermensen uit Slowakije waren. De Slowaken aarzelden geen moment en lieten hun eigen huizen en gezinnen achter om de onfortuinlijke getroffen mensen in het naburige Hongarije te helpen.</p>
      <p sl="sk">Ik weet dat het erg lang zal duren voordat de wonden in Kolontár en Devecser zijn geheeld, maar we moeten nu nadenken over het feit dat er binnen Europa mogelijk meer van deze verwaarloosde, gevaarlijke reservoirs met chemicaliën en ander afval bestaan. Er werd er zelfs één aangetroffen tijdens een spontane inspectie door het ministerie van Landbouw in mijn eigen land. Het lijkt erop dat het storten van industrieel of mijnbouwafval op stortplaatsen geen goede oplossing is voor de samenleving en voor het milieu. Daarom moeten we serieus gaan nadenken over de eis dat elke industriële of mijnbouwactiviteit alleen een vergunning krijgt als het afval dat hierbij ontstaat, onmiddellijk en volledig wordt vernietigd of geneutraliseerd als onderdeel van de productiecyclus. Alleen op deze manier kunnen wij ongelukken voorkomen die vergelijkbaar zijn met het ongeluk waardoor de inwoners van Kolontár en Devecser nu zijn getroffen.</p>
    </intervention>
    <intervention id="2-592" speaker_id="102887" name="Béla KOVÁCS" is_mep="True" mode="spoken" nationality="Hungary" birth_date="25-02-1960" birth_place="Budapest" p_group="Non" m_state="HU">
      <p sl="hu">Dames en heren, om te beginnen wil ik graag een voorstel van orde indienen en het Europees Parlement vragen de belangrijke gebeurtenissen met betrekking tot Hongarije indien mogelijk niet zo laat op de avond te bespreken, maar liever op een tijdstip waarop er zo veel mogelijk collega's aanwezig kunnen zijn in dit Parlement. Helaas deed deze situatie zich ook al voor toen we de Slowaakse taalwet bespraken.</p>
      <p sl="hu">Volgens de experts was de ramp in Kolontár het gevolg van ongeremd winstbejag en een ernstige schending van de technologische discipline. Na twee weken onderzoek zijn de verantwoordelijken voor het ongeluk helaas nog steeds niet aangewezen, en er heerst steeds minder hoop dat de waarheid aan het licht zal komen. Wat de situatie nog ernstiger maakt, is dat de slachtoffers zelfs niet kunnen rekenen op het solidariteitsfonds, omdat dit geen natuurramp is en de waarde van de geschatte schade de voorgeschreven 591 miljoen euro niet overschrijdt. Het is echter een geval van ernstige menselijke nalatigheid. Daar komt nog eens bij dat commerciële banken de schandaligste eisen sturen naar huiseigenaren met een hypotheek, waarin zij hen vragen al hun schulden in één keer onmiddellijk terug te betalen, aangezien woonhuizen in de regio mogelijk volledig waardeloos zijn geworden. Dit doet mij denken aan Thomas Friedman, een columnist bij de New York Times, die in zijn redactionele artikel van 4 september beweerde dat krediet een drug is, banken drugsdealers zijn en de centrale bank de Godfather is.</p>
      <p sl="hu">Om deze situatie zo snel mogelijk op te lossen, is het van cruciaal belang dat de schade kan worden beperkt door Europese sociale solidariteit. Het is onze plicht om de slachtoffers elke vorm van ondersteuning te bieden, om het te helpen zo snel mogelijk hun normale leefomstandigheden te herstellen. Bovendien moet de het wetboek van strafvordering onmiddellijk worden aangescherpt om vergelijkbare rampen die mensen het leven kosten in de toekomst te voorkomen.</p>
    </intervention>
    <intervention id="2-593" speaker_id="96661" name="Krisztina MORVAI" is_mep="True" mode="spoken" nationality="Hungary" birth_date="22-06-1963" birth_place="Budapest" p_group="Non" m_state="HU">
      <p sl="en">Mevrouw de Voorzitter, er is vandaag in deze vergaderzaal iets absoluut ongehoords gebeurd. Terwijl mijn collega aan het woord was over een grote tragedie in ons land waarbij negen mensen om het leven zijn gekomen, waren er twee afgevaardigden die op provocerende wijze zaten te lachen.</p>
      <p sl="en">Dit is een formele klacht die ik bij u, mevrouw de Voorzitter, wil indienen, en ik verzoek u dit ook aan de heer Buzek te laten weten. Ik wil dat deze zaak naar behoren wordt onderzocht. De heer Nigel Farage deed iets wat heel wat minder provocerend en beledigend was. Hij kreeg toen een boete en er zijn tuchtrechtelijke maatregelen tegen hem genomen. Deze twee vrouwen hier, deze twee afgevaardigden, verdienen minstens eenzelfde lot te ondergaan.</p>
    </intervention>
    <intervention id="2-594" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Het Bureau neemt nota van uw klacht.</p>
    </intervention>
    <intervention id="2-595" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Mevrouw de Voorzitter, ik bewonder het dat mijn collega in staat is om het gelach van de beide collega's ginder op een bepaalde manier te interpreteren. Maar nu terug naar het onderwerp; ik denk dat dit debat te belangrijk is om er politiek munt uit te willen slaan.</p>
      <p sl="de">Ten eerste wil ik mijn solidariteit en medeleven met de slachtoffers betuigen, met name met diegene die hulp bieden en hun leven op het spel zetten om deze ramp tegen te houden en af te wenden. Nu is het echter belangrijk dat we het hoofd koel houden, de huidige situatie analyseren en nagaan wie verantwoordelijk is. Ik ben het volkomen met de commissaris eens wanneer ze zegt dat we moeten nagaan of de richtlijnen die we voor dit soort incidenten hier in Europa hebben opgesteld, naar behoren zijn omgezet en toegepast. Dat is de eerste stap, en in dat opzicht kijk ik vol spanning uit naar het verslag van de Commissie en de conclusies die erin zullen worden getrokken.</p>
      <p sl="de">Tezelfdertijd zou ik de Commissie echter willen vragen om de lidstaten die de wetgeving die we hier vaststellen, veel stringenter en sneller ter verantwoording te roepen. Dat is de taak van de Commissie en ik stel vast dat ze in dat opzicht soms een beetje laks optreedt. Wat dat betreft, zou de Commissie er goed aan doen om de lidstaten aan hun verantwoordelijkheid te herinneren.</p>
      <p sl="de">Ten tweede hebben we hier in Europa het beginsel dat de vervuiler betaalt. Volgens mij is dat een zeer goed en belangrijk beginsel, en ik denk niet dat de financiële verantwoordelijkheid voor dergelijke incidenten op de staat mag worden afgewenteld. Daarom is de oproep tot uitbreiding van het Solidariteitsfonds volgens mij niet gerechtvaardigd, want het is hier duidelijk wie de vervuiler is en die moet de veroorzaakte schade vergoeden. Wanneer zich zulke rampen voordoen, moeten we natuurlijk nagaan of individuele bedrijven in staat zijn om de kosten te dragen. Wat dat betreft, kijk ik opnieuw in de richting van de Commissie, die na zou moeten gaan of we verzekeringsoplossingen zouden moeten invoeren om mensen die schade hebben geleden op gepaste wijze schadeloos te kunnen stellen.</p>
    </intervention>
    <intervention id="2-596" speaker_id="96672" name="Marita ULVSKOG" is_mep="True" mode="spoken" nationality="Sweden" birth_date="04-09-1951" birth_place="Luleå" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Hongarije is getroffen door een verschrikkelijke ramp en ik leef ontzettend mee met de getroffenen.</p>
      <p sl="sv">Wat onbegrijpelijk is, is het feit dat een bijproduct dat chroom, arsenicum en kwik bevat, werd opgeslagen in een open bekken waar zware regenval in principe zou kunnen volstaan om tot een gevaarlijke situatie te leiden. Hoeveel van zulke bekkens zijn er nog in Hongarije, in Europa en in de hele wereld?</p>
      <p sl="sv">Staat u mij toe een onderzoeker op het gebied van biogeometrie te citeren:</p>
      <p sl="en">Ik citeer: "Er moet dringend een volledige inventaris worden gemaakt van zulke residubekkens in de hele wereld, waarvan de toxische inhoud chemische tijdbommen zijn. (…) In Europa alleen al is dit reeds de derde dergelijke ramp in de voorbije 12 jaar. Zij hadden stuk voor stuk kunnen worden vermeden. Het kan niet de taak van onderzoek alleen zijn om de wereld te behoeden voor zulke rampen. In dit verband zijn wetten en toezicht nodig."</p>
      <p sl="sv">Wat vindt de commissaris daarvan? Hebben we betere chemicaliënwetgeving, een beter substitutiebeginsel, effectievere voorschriften, meer voorschriften, meer controles en meer alternatieve producten nodig? Wat zou er moeten worden gedaan en hoe snel kunnen we het doen? De bedoeling en het doel moeten echter zijn om op lange termijn veranderingen teweeg te brengen en preventieve maatregelen tot stand te brengen.</p>
    </intervention>
    <intervention id="2-599" speaker_id="39717" name="Ramona Nicole MĂNESCU" is_mep="True" mode="spoken" nationality="Romania" birth_date="06-12-1972" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">We moeten inderdaad blijk geven van gepaste solidariteit met Hongarije, met name nu de milieuramp zich heeft verspreid en de giftige substantie die uit de bekkens van de fabriek stroomde, het water van de Donau al heeft bereikt.</p>
      <p sl="ro">Daarom roep ik de Europese Commissie op om direct in te grijpen in de aanpak van de situatie, om Hongarije met alle mogelijke beschikbare middelen bij te staan en om de verantwoordelijke instanties te verzoeken om de volgende documenten en gegevens te verstrekken: een verslag over de gevolgen van elke in ecosystemen vastgestelde chemische verbinding, opgave van de weggestroomde hoeveelheden en details van de gevolgen van het vrijgekomen slib voor fauna en flora, alsmede een verslag over de maatregelen die de Hongaarse autoriteiten hebben genomen, en meer specifiek de hoeveelheid chemische stoffen waarmee het weggestroomde slib als tegenmaatregel te lijf werd gegaan en de milieugevolgen van de nieuwe stoffen.</p>
      <p sl="ro">Gezien de ernst van de situatie en het gevaar dat uitgaat van de verspreiding van deze toxische stoffen, denk ik dat we zo snel mogelijk maatregelen moeten nemen. De Europese Commissie is het enige orgaan dat bij machte is om deze informatie te vragen, om te voorkomen dat deze milieuramp zich uitbreidt naar andere lidstaten langsheen de Donau en onmiddellijk maatregelen te nemen ter bestrijding van de gevolgen van deze ramp waar deze zich al heeft voorgedaan.</p>
      <p sl="ro">Dat is precies de reden waarom ik een schriftelijke vraag aan de Commissie zal stellen. Ik verwacht van de Commissie namelijk niet alleen dat ze een strategie ontwikkelt om te voorkomen dat zulke rampen zich in de toekomst nog voordoen, maar ook dat ze zo snel mogelijk concrete maatregelen aan ons voorstelt, die onverwijld zullen worden toegepast in het geval van de milieuramp in Hongarije. Ik maak mij grote zorgen over de gevolgen die deze ramp ook voor Roemenië zou kunnen hebben.</p>
    </intervention>
    <intervention id="2-600" speaker_id="96725" name="Bas EICKHOUT" is_mep="True" mode="spoken" nationality="Netherlands" birth_date="08-10-1976" m_state="NL">
      <p sl="nl">Voorzitter, en dank u commissaris voor uw inbreng tot nu toe. U stelt dat er geen nieuwe wetten nodig zijn, en dat concludeert u voor mij iets te snel. Want, laten we wel wezen, die rode modder valt dus niet onder gevaarlijk afval. Dat is niet uit te leggen. Wat bedoelt u daarmee? Is dat wel voldoende?</p>
      <p sl="nl">Maar ook onder de IPPC-richtlijn, waaronder deze aluminiumfabriek valt, moeten ze de best beschikbare technieken toepassen. Die technieken zijn bijvoorbeeld twee beschermingsmuren. Er was maar één beschermingsmuur. Dus ook daar zitten duidelijk problemen. In die zin wil ik van de Commissie veel duidelijker geanalyseerd of de wetten wel voldoende in orde zijn.</p>
      <p sl="nl">Vervolgens zijn er de inspecties: foto's in juni lieten al zien dat er lekken waren. Nationale toezichthouders hebben gezegd dat er geen problemen zijn. Die inspecties waren onvoldoende. Wordt het niet tijd dat de Commissie met meer ambitie voorstellen gaat doen over Europese inspecties om ervoor te zorgen dat de nationale inspecteurs ook weer gecontroleerd worden om dit soort rampen in de toekomst te voorkomen?</p>
    </intervention>
    <intervention id="2-601" speaker_id="1930" name="Horst SCHNELLHARDT" is_mep="True" mode="spoken" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, mevrouw de commissaris, geachte afgevaardigden, natuurlijk leef ik mee met de slachtoffers van deze ramp. Toen ik in de krant las dat er daar rood slib uit een opvangbekken was gelopen, stelde ik mijzelf als lid van de Commissie milieubeheer, volksgezondheid en voedselveiligheid de vraag hoe zoiets in hemelsnaam mogelijk is. We stellen immers als sinds jaar en dag regels en wetten op om juist zulke giftige stoffen te isoleren, veilig op te bergen, om te voorkomen dat zoiets gebeurt. Kennelijk is hier iets fout gegaan, kennelijk zijn hier gezagsdragers die zich niet aan de regels en wetten van de Europese Unie gehouden hebben. Die moeten ter verantwoording geroepen worden, want er moet een antwoord komen op de vraag wie verantwoordelijk was en wie niet.</p>
      <p sl="de">Ik bewonder de Hongaren om hun snelle ingrijpen, waarmee zij een grotere ramp verhinderd hebben. Maar dat mag er niet toe leiden dat we alles bij het oude laten. De verantwoordelijken moeten gevonden en aan de schandpaal genageld worden.</p>
      <p sl="de">Deze gebeurtenissen mogen echter niet aangegrepen worden om het Solidariteitsfonds aan te passen. Dat fonds is in 2002, ten tijde van de overstromingen, in het leven geroepen. Dat zijn de regels en we kunnen wanbestuur in een lidstaat niet op Europa afschuiven en dat voor de kosten op laten draaien. Daar is het Solidariteitsfonds niet voor. Het is bedoeld voor onvoorziene omstandigheden. Daar moeten we het geld voor achter de hand houden en niet voor dergelijke gevallen als nu in Hongarije.</p>
      <p sl="de">Maar laat ik een voorstel doen: in 2002 was er ten tijde van de overstromingen ook geen Solidariteitsfonds, maar we konden wel EFRO-middelen inzetten, bijv. met een verlaagde medefinanciering. Daarmee zijn de lidstaten ook geholpen, omdat ze hun eigen gelden dan aan andere doelen kunnen besteden. We kunnen dus met enige goede wil een andere potje aanspreken om het gevraagde geld ter beschikking te stellen. Dat is mijn advies, waarvan ik hoop dat de Commissie het overneemt.</p>
    </intervention>
    <intervention id="2-602" speaker_id="96910" name="Judith A. MERKIES" is_mep="True" mode="spoken" nationality="Netherlands" birth_date="28-09-1966" birth_place="London " p_group="Group of the Progressive Alliance of Socialists and Democrats in the European Parliament" m_state="NL">
      <p sl="hu">Ik zou alle getroffen Hongaren mijn medeleven willen betuigen. Door de milieuramp is de aandacht van de hele wereld op Hongarije gevestigd. Deze ramp heeft één ding duidelijk gemaakt, namelijk dat het onderhoud en de controle van oude industriële installaties van primordiaal belang is. Ook tijdens de economische crisis mag niet worden gesnoeid in de onderhoudskosten.</p>
      <p sl="hu">Ik switch nu naar het Nederlands. Een milieudrama in Hongarije heeft alle ogen in Europa naar zich toe getrokken en als één zaak duidelijk is - u hoort het hier ook al - is dat het toezicht op onderhoud en het onderhoud zelf essentieel zijn, ook van oudere installaties en industrieën van vroegere tijden. Ook in deze tijden van economische crisis mag echt niet op onderhoud en op toezicht worden beknibbeld. Goede omzetting en implementatie van de afvalstoffenrichtlijnen zijn noodzaak en hoofdzaak.</p>
      <p sl="hu">En om het toch maar even te vermelden: afval is de grondstof van de toekomst en moet geen gevaar zijn, maar een kans. En opgeslagen afval zoals dit – meren met afval – mag echt niet meer voorkomen. Recyclen of hergebruiken. De milieu- en grondstofplannen van Europa zijn heel ambitieus. De lidstaten moeten minstens zo ambitieus zijn en voortmaken om mens, milieu en de industrie te dienen, en meer werk te maken van recyclen en hergebruiken van afval.</p>
      <p sl="hu">Daarom roep ik, samen met de anderen, Hongarije op, en ook de Commissie en de andere lidstaten waar dit mogelijk ook nog kan voorkomen, om na te gaan of de afvalrichtlijnen, ook op het gebied van industrieel afval, en de milieuveiligheidseisen goed zijn geïmplementeerd. En ook toezien op onderhoud en toezicht op onderhoud. Zo'n ramp voor mens en milieu mag niet meer voorkomen.</p>
    </intervention>
    <intervention id="2-604" speaker_id="37324" name="Adina-Ioana VĂLEAN" is_mep="True" mode="spoken" nationality="Romania" p_group="Group of the European People's Party (Christian Democrats)" m_state="RO">
      <p sl="en">Mevrouw de Voorzitter, dit drama herinnert ons aan onze verantwoordelijkheid als politici. Het is niet urgent om met nog een nieuwe wet, nog een wetgevingspakket op de proppen te komen. Met de Europese richtlijn betreffende mijnafval beschikken we al over een volledig milieuacquis. Het probleem is niet dat Europa niet over een correct wetgevingskader beschikt, maar dat lidstaten die wetten niet correct toepassen.</p>
      <p sl="en">Bedrijven hebben in hun onderhandelingen met de autoriteiten duidelijk te veel zeggenschap gehad met betrekking tot wat gevaarlijk afval is waarop de striktste veiligheidsnormen van toepassing zouden moeten zijn. Bovendien maak ik mij oprecht zorgen wanneer ik hoor hoe ontzettend veel opslagplaatsen van toxisch afval er in de hele Donauregio zijn en dat er in Roemenië alleen al meer dan duizend verontreinigde terreinen zijn. Wat preventie betreft, zou het inventariseren van die terreinen in Europa onze eerste prioriteit moeten zijn. We kunnen niet tot 2012 wachten om dit van kracht te laten worden.</p>
      <p sl="en">Lidstaten zouden die informatie zo snel mogelijk en op vrijwillige basis aan de Commissie moeten verstrekken. Dit voorval toont ook aan dat de Commissie meer middelen zou moeten krijgen om correcte toepassing van de milieuwetgeving te verzekeren, met name in Midden- en Oost-Europa. Het toont ook aan dat de Commissie meer middelen zou moeten krijgen om na te gaan hoe het zit met de kwaliteitscontrole en inspectie van die gevaarlijke installaties.</p>
      <p sl="en">Last but not least zou ik willen benadrukken dat het basisbeginsel zou moeten zijn dat de vervuilers de door hen veroorzaakte milieuschade betalen. Daarom ben ik niet zeker of het gebruik van het Europese Solidariteitsfonds voor natuurrampen aangewezen is, daar het dat beginsel zou kunnen ondermijnen dat de kern van de milieuaansprakelijkheidsrichtlijn vormt.</p>
    </intervention>
    <intervention id="2-605" speaker_id="28321" name="Satu HASSI" is_mep="True" mode="spoken" nationality="Finland" birth_date="03-06-1951" birth_place="Helsinki" p_group="Group of the Greens/European Free Alliance" m_state="FI">
      <p sl="fi">Mevrouw de Voorzitter, dames en heren, ik zou twee dingen willen zeggen. Ten eerste zou de Commissie absoluut een taakgroep naar Hongarije moeten sturen om de situatie daar te analyseren. Het is eigenlijk niet bevredigend dat we bijvoorbeeld met betrekking tot wat er echt in het rode slib zit, moeten vertrouwen op door de Hongaarse autoriteiten verstrekte informatie. We hebben informatie van onafhankelijke onderzoekers nodig.</p>
      <p sl="fi">Het tweede element is dat u, commissaris, zei dat het rode slib niet voldoet aan de criteria met betrekking tot gevaarlijk afval en dat er op onze wetgeving niets aan te merken valt. Die beweringen kunnen echter niet allebei tegelijk kloppen. De criteria met betrekking tot gevaarlijk afval moeten absoluut worden verduidelijkt, op zo een manier dat hoge alkalineniveaus, of hoge pH-waarden, een van de criteria worden.</p>
    </intervention>
    <intervention id="2-606" speaker_id="28291" name="Romana JORDAN" is_mep="True" mode="spoken" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">We moeten alles doen wat we kunnen om te voorkomen dat zulke ongevallen gebeuren. Ik verwacht daarom dat de Europese Unie nagaat hoe het komt dat er zich nog altijd ongevallen voordoen in de Europese Unie, en dat ze vervolgens gepaste maatregelen neemt.</p>
      <p sl="sl">We moeten vanzelfsprekend de uitvoering van de al vastgestelde wetgeving ernstiger aanpakken. Uit onderzoeken naar individuele ongevallen is gebleken dat ze onder andere te wijten waren aan nalatigheid en het niet naleven van de wet. Door de bank hebben we in de Unie zeer weinig bereikt wat de toepassing van milieuwetgeving betreft.</p>
      <p sl="sl">Ik verwacht verder van de Commissie dat ze ons informatie verstrekt over eventuele grensoverschrijdende risico’s die het ongeval in Hongarije heeft voor de menselijke gezondheid. Zullen bijvoorbeeld toxische stoffen vrijkomen in de lucht en zullen mensen in buurlanden, zoals Slovenië, gevaar lopen als ze die stoffen inademen?</p>
      <p sl="sl">We moeten vervuilers ook sterker ter verantwoording roepen en het beginsel dat de vervuiler betaalt, strikter toepassen. Overheidsgeld gebruiken om de schade op te ruimen en mensen te helpen zou alleen in geval van nood mogen, op basis van het beginsel van solidariteit.</p>
      <p sl="sl">Dat is een andere manier om bedrijven aan te zetten om op een veilige manier te werken.</p>
    </intervention>
    <intervention id="2-607" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Ten eerste wil ik onze Hongaarse vrienden mijn oprechte medeleven betuigen, mij solidair verklaren met de gezinnen van de overledenen en mijn bezorgdheid uiten over de 150 personen die gewond raakten.</p>
      <p sl="sk">Het toxische slib dat wegstroomde nadat de dam van de aluminiumfabriek brak, overspoelde de omliggende gemeenten met alle gevolgen van dien voor ongeveer 40 vierkante kilometer land en waterlopen die in de Donau uitmonden. Misschien kwamen tot negen mensen om het leven bij deze milieuramp, die de zwaarste is geworden in de geschiedenis van Hongarije.</p>
      <p sl="sk">Volgens mij bestaat de topprioriteit erin om de gevolgen van de ramp te lenigen en daarom de ecosystemen van de rivieren op een verantwoorde manier nieuw leven in te blazen, alsmede om mogelijke rampen in de toekomst te voorkomen. De Europese Unie kan in dat opzicht een belangrijke rol spelen, want het is niet alleen haar recht maar ook haar plicht om aan te dringen op totale naleving van de strenge milieunormen, want ik kan me best voorstellen dat er in andere lidstaten vergelijkbare gevaarlijke bekkens bestaan.</p>
    </intervention>
    <intervention id="2-608" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Ook ik wil mijn medeleven betuigen met betrekking tot de voorvallen die hebben plaatsgevonden, en ik zou het volgende willen zeggen. Volgens de evaluatie van Greenpeace is dit ongeval veel ernstiger dan het ongeval dat zich in 2000 in Baia Mare voordeed. Ik zou erop willen wijzen dat toen geen mensen het leven lieten en dat de gevolgen na verloop van tijd relatief beperkt waren. Hongaarse leden van het Europees Parlement hebben echter een resolutie ingediend om cyanidetechnologie in de mijnbouw te verbieden, zonder een alternatief voor te stellen en met het tegenhouden van het Roşia Montana mijnbouwproject als enige doel.</p>
      <p sl="ro">We betreuren dat Europa tien jaar later nog altijd wordt geconfronteerd met grote veiligheidsrisico’s voor mensen en milieu. Die situatie is een gevolg van het feit dat wettelijke voorschriften inzake milieubescherming en rampenpreventie tekortschieten of niet naar behoren worden toegepast. Een van de vereiste maatregelen is een herziening van de criteria voor classificatie van toxisch en gevaarlijk afval. We moeten vaststellen dat het type rood slib dat het ongeval in Kolontár veroorzaakte, niet als gevaarlijk afval is geclassificeerd.</p>
    </intervention>
    <intervention id="2-609" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Ik denk dat iedereen in Europa geschokt was door de milieuramp die zich twee weken geleden in Hongarije voordeed, en ik zou mij hier solidair willen verklaren met de gezinnen van de slachtoffers en hun mijn medeleven betuigen, ook uit naam van de burgers van de Republiek Slowakije. Het doet mij veel plezier dat Slowaakse hulpverleners bij de eersten waren om onze Hongaarse vrienden bij te staan.</p>
      <p sl="sk">Volgens mij moeten de Europese Unie, de Hongaarse regering en het bedrijf in kwestie dat de milieuramp veroorzaakte, in de huidige situatie samenwerken en een oplossing zoeken.</p>
      <p sl="sk">Tot slot, mevrouw de Voorzitter, zou ik zeer kort aan mevrouw Morvai willen uitleggen dat de ramp in Hongarije niet aan de basis lag van mijn reactie, en dat ik niet tot elf uur ’s avonds in het Parlement zit om de draak te steken met mensen die lijden. Mijn reactie werd veroorzaakt door de volkomen belachelijke verklaring van de Hongaarse extremistische partij Jobbik, die een verband legde tussen de dramatische situatie die zich in Hongarije heeft voorgedaan en de taalwetgeving in Slowakije. Ik kan het lid verzekeren dat de huidige regering, waar de Hongaarse partij Hid deel van uitmaakt, de taalwetgeving niet heeft gewijzigd en dat de wetgeving zeer redelijk is. Het is volkomen belachelijk om een verband te leggen tussen de dood van mensen en de ramp in Hongarije enerzijds en de taalwetgeving van Slowakije anderzijds.</p>
    </intervention>
    <intervention id="2-610" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mevrouw de Voorzitter, ik zou de burgers van Hongarije een boodschap van solidariteit willen zenden. Commissaris, we moeten echt kijken of er nog andere risico’s zijn en die in kaart brengen, voor er nog zo een ongeval gebeurt. We moeten gevaarlijke stoffen registreren. Het Parlement heeft zich in dit plenum over die kwesties uitgesproken. We vragen dat cyanide wordt verboden bij goudwinning en de Commissie zou een initiatief in die richting moeten nemen, gezien het vorige zware ongeval in Baia Mare, dat verregaande repercussies had, precies het gevolg was van het gebruik van cyanide.</p>
      <p sl="el">Ik ben het volkomen eens met datgene wat u zei met betrekking tot het Solidariteitsfonds. Tot slot moeten we de richtlijn inzake bodembescherming herzien, er moet een einde komen aan de blokkering ervan op het niveau van de Raad, en we moeten ons ertoe verbinden om de bodem te saneren en uit te zoeken wie er verantwoordelijk voor is.</p>
    </intervention>
    <intervention id="2-611" speaker_id="97017" name="Ulrike LUNACEK" is_mep="True" mode="spoken" nationality="Austria" birth_date="26-05-1957" birth_place="Krems a.d. Donau" p_group="Group of the Greens/European Free Alliance" m_state="AT">
      <p sl="de">Mevrouw de Voorzitter, commissaris, ik denk dat deze ramp heel duidelijk aantoont hoe belangrijk Europese wetgeving, alsmede de toepassing ervan en toezicht erop, zijn. Milieurampen en hun gevolgen stoppen gewoon niet aan de grenzen van een lidstaat of enig ander land in de wereld, maar overschrijden die grenzen via grondwater, vervuiling van rivieren, kleine deeltjes en via de lucht, en verspreiden zich vervolgens over andere regio’s.</p>
      <p sl="de">Commissaris, sommigen hebben er u al op gewezen dat de Europese wetgeving die we hebben, tot op zekere hoogte tekortschiet, dat ze ook niet naar behoren wordt omgezet en onvoldoende door de Commissie wordt gecontroleerd. Een voorbeeld van zulke wetgeving is de aansprakelijkheidswetgeving. In die wetgeving is er een echte lacune in zoverre dat diegenen die zulke rampen veroorzaken, ter verantwoording moeten worden geroepen en moeten worden gedwongen om te betalen. Welke wetswijzigingen bent u van plan om in te voeren om te verzekeren dat de vervuiler moet betalen? Wat bent u van plan om te doen met betrekking tot Hongarije, om onafhankelijke onderzoeken mogelijk te maken en wat vindt u van het voorstel – zoals mevrouw Hassi al aankaartte – om onze eigen EU-taakgroep op te richten?</p>
      <p sl="de">Ik heb nog een laatste opmerking, namelijk dat we hebben gehoord dat journalisten worden tegengewerkt in hun onderzoek naar dit ongeval. Bent u van plan om uw invloed op de Hongaarse regering te gebruiken om te verzekeren dat onafhankelijk verslag kan worden uitgebracht?</p>
    </intervention>
    <intervention id="2-612" speaker_id="photo_generic" name="Kristalina Georgieva" is_mep="True" mode="spoken">
      <p sl="en">lid van de Commissie . − Mevrouw de Voorzitter, ik wil alle sprekers hartelijk dankzeggen. U heeft alle vraagstukken waar we mee worden geconfronteerd goed aan bod laten komen. Voordat ik ga reageren, wil ik graag nog even het volgende zeggen. Toen ik gisteren in de getroffen dorpen aankwam, dacht ik bij mijzelf: godzijdank is het overdag gebeurd, want als dat ongeluk ’s nachts was gebeurd, zouden er veel meer mensen zijn omgekomen.</p>
      <p sl="en">Vanaf een afstand lijkt het alsof iemand de huizen voor de helft heeft roodgeverfd. Dit komt duidelijk uit boven het niveau van waar de bedden staan waar vrouwen, mannen, kinderen en oudere mensen slapen. Wanneer we met iets dergelijks geconfronteerd worden, is het een goede zaak om dit grondig te bespreken en ervoor te zorgen dat we hier lessen uit trekken. Dan krijgen we ook feedback ten aanzien van paraatheid, preventie en respons in het geval van eventuele toekomstige rampen.</p>
      <p sl="en">Daarom neem ik de opmerkingen die hier in deze zaal zijn gemaakt bijzonder serieus. Laat mij proberen daarop in te gaan.</p>
      <p sl="en">Ten eerste wat betreft de wetgeving en de rol van de Commissie. Mijn precieze woorden waren dat uit de eerste analyse die we hebben verricht inderdaad lijkt af te leiden dat we over de passende wetgeving beschikken en dat waar er nog onvoldoende wordt opgetreden, het vooral gaat om de tenuitvoerlegging van die wetgeving. Ik zeg met nadruk ‘eerste analyse’ en in mijn conclusie benadrukte ik wel degelijk dat we zouden onderzoeken of er ook gaten in de wetgeving zitten.</p>
      <p sl="en">Nogmaals, op grond van wat we voor ons hebben liggen in dit geval, maar ook in vele andere gevallen, moeten we ons echt concentreren op de tenuitvoerlegging de wetgeving die we al hebben in plaats van dat we zeggen: ‘Ach kom, laten we maar weer eens een nieuw vel papier gaan volschrijven en dit bovenop de stapel andere papieren leggen’, terwijl we weten dat het hier met name gaat om de implementatie.</p>
      <p sl="en">Wanneer we bespreken wat we vanuit wetgevingsoogpunt wellicht specifiek zouden kunnen onderzoeken, gaat het op dit moment om twee specifieke punten, hoewel het goed mogelijk is dat dit er meer worden wanneer we klaar zijn met het opmaken van de balans.</p>
      <p sl="en">Het eerste betreft de vraag of het rode slib als gevaarlijk moet worden aangemerkt of niet. We zeggen niet dat rood slib nooit gevaarlijk is. Het kan gevaarlijk zijn als het een hoog gehalte heeft aan zware metalen en als er aan specifieke technische kwalificaties wordt voldaan.. Met andere woorden, er zouden gevallen kunnen zijn waarin rood slib als gevaarlijk wordt aangemerkt. Op dit moment, op basis van de door de Hongaarse autoriteiten verstrekte informatie, kunnen we zeggen dat, op basis van hun informatie, dit rode slib niet gevaarlijk is. Het is echter duidelijk dat we een grondigere analyse moeten verrichten. Dan zou de vraag zijn hoe we een dergelijke situatie aanpakken en of er een noodzaak bestaat om de definitie van gevaarlijk afval aan te scherpen. Daar kan ik vandaag geen antwoord op geven, maar ik kan u verzekeren dat we dit zullen onderzoeken.</p>
      <p sl="en">De tweede uiterst belangrijke wetgevingskwestie is die van de aansprakelijkheid die door een aantal sprekers naar voren is gebracht. Biedt de aansprakelijkheidsrichtlijn wel voldoende sanctiemogelijkheden wanneer het gaat om de toepassing van het beginsel “de vervuiler betaalt”? Helemaal aan het begin heb ik gezegd dat dit een terrein is waarop de Commissie al begonnen is het nodige te doen om te beoordelen of er behoefte is aan strengere regels als het gaat om hoe bedrijven handelen, ten aanzien van het feit of zij ook de middelen hebben om aan hun verplichtingen als vervuilers te voldoen. En ook daar zullen we weer grondig onderzoek naar verrichten.</p>
      <p sl="en">De tweede reeks vragen heeft betrekking op financiering. Wat kunnen we doen? Hongarije heeft reeds de beschikking over structuurfondsen en subsidies voor plattelandsontwikkeling. We weten uit ervaring dat er bij de uitvoering van de programma’s altijd wat speelruimte is. In wezen heeft geen enkel land ooit 100 procent van de structuurfondsen benut en de prioriteiten verschuiven ook van tijd tot tijd. Daarom kan Hongarije, als de regering van oordeel is dat dit een zeer hoge prioriteit heeft, de structuurfondsen of fondsen voor plattelandsontwikkeling gebruiken voor milieucontrole, voor behandelingsfaciliteiten, voor het herstel van beschadigde infrastructuur en de sanering van landbouwgrond. Ze kunnen ook worden ingezet voor verandering van grondgebruik omdat het land dat ik heb gezien misschien niet snel genoeg kan herstellen om opnieuw als landbouwgrond te kunnen worden gebruikt, terwijl het misschien wel zou kunnen worden gebruikt voor energiegewassen die op het gebied van gevaarlijke stoffen niet aan dezelfde voorwaarden hoeven te voldoen.</p>
      <p sl="en">Ook onze standpunten ten aanzien van het solidariteitsfonds liepen behoorlijk uiteen. Ik wil hier graag twee opmerkingen over maken. De eerste is dat ik het ermee eens ben dat het aan de vervuiler is om voor de kosten op te draaien, maar dat het tegelijkertijd, wanneer gemeenschappen door een ramp van een dergelijke omvang worden getroffen, ook een kwestie van Europese solidariteit en compassie is om hen op dit moment een helpende hand toe te steken omdat tegen de tijd dat de schulden van het bedrijf zijn afbetaald er maanden en maanden verstreken zullen zijn.</p>
      <p sl="en">Als commissaris belast met humanitaire hulp en respons op rampen bevind ik me in een ongelukkige situatie, aangezien ik de slachtoffers van de watersnoodramp in Pakistan wel snel kan helpen, maar ik niet de beschikking heb over een instrument om de slachtoffers van deze ramp te helpen. Toen er deze zomer overstromingen waren in Roemenië en in Moldavië kon ik wel snel financiële hulp bieden aan Moldavië, maar kon ik niets doen voor de slachtoffers van de overstromingen in Roemenië – en ik heb het nu niet alleen over mijzelf; ik heb het over ons als Europese burgers.</p>
      <p sl="en">Dit is een kwestie die we moeten onderzoeken om te kijken of we met het toenemend aantal rampen in binnen- en buitenland niet een instrument in handen zouden moeten krijgen dat ons in staat stelt om medeleven te tonen met onze burgers.</p>
      <p sl="en">En overigens zijn onze burgers verbijsterd over het feit dat we Pakistan wel kunnen helpen maar Ajka niet.</p>
      <p sl="en">Er waren ook vragen over de rol van de Commissie. Laat me dit heel duidelijk stellen. De inspecties en de controle behoren tot de verantwoordelijkheid van de lidstaten. We hebben daar in de Commissie geen mandaat voor. Wat wij wel proberen te doen – via trainingsactiviteiten, bewustwordingscampagnes en geleerde lessen – is om alle lidstaten in staat te stellen om toezicht uit te oefenen en inspecties uit te voeren. Eén van de sprekers heeft gezegd dat er duidelijk institutionele tekortkomingen zijn op dit gebied. We kunnen wel helpen met training maar we hebben geen mandaat om als inspecteur op te treden en in de plaats te treden van nationale autoriteiten.</p>
      <p sl="en">Ik zeg niet dat we dit mandaat nooit zouden moeten hebben, maar op dit moment hebben we het niet en eerlijk gezegd vind ik het veel belangrijker dat de nationale autoriteiten beter toegerust zijn om hun taken uit te voeren dan dat er steeds meer nieuwe inspectielagen bij komen. Laten we ervoor zorgen dat de mensen die het werk doen ook toegerust zijn om het werk goed uit te voeren.</p>
      <p sl="en">Er zijn ook vragen geweest over het recyclen van het rode slib. De richtlijn biedt zeker stimulansen voor onderzoek en onze milieuwetgeving moedigt de overgang naar de beste beschikbare technologie aan.</p>
      <p sl="en">Wat specifiek deze installatie betreft; deze moest tegen 2012 aan de hoogste normen voldoen. Het is natuurlijk afschuwelijk dat de ramp in 2010 plaatsvond. En het is overduidelijk – en met dit punt zal ik eindigen omdat mijn spreektijd al lang voorbij is – dat we hiervan moeten leren en ons waakzaamheidsniveau moeten verhogen ten aanzien van andere plekken in Europa die in de toekomst een potentiële bron van gevaar zouden kunnen vormen.</p>
      <p sl="en">Om een risico niet op een catastrofe te laten uitlopen, draait het om controle, paraatheid en preventie, en ik ben het roerend eens met de sprekers die op dit punt hebben gehamerd. We hebben een beleid betreffende paraatheid en preventie en nogmaals, zoals in het geval van de wetgeving die we hebben besproken, waar het echt om gaat is dat dit beleid ook daadwerkelijk in onze lidstaten wordt uitgevoerd.</p>
      <p sl="en">Wat ons betreft, we zullen met een voorstel komen, een mededeling om het reactievermogen van de EU bij rampen te versterken en we komen nog bij u terug met de lessen die we van deze ramp hebben geleerd.</p>
    </intervention>
    <intervention id="2-613" speaker_id="96653" name="Katarína NEVEĎALOVÁ" is_mep="True" mode="spoken" nationality="Slovakia" birth_date="10-11-1982" birth_place="Nitra" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Ik wil graag het woord vragen voor een persoonlijk feit met betrekking tot de uitspraken van mevrouw Morvai.</p>
      <p sl="sk">Het gaat om drie dingen. Ten eerste was het mevrouw Morvai zelf die in deze vergadering smaakvol antwoordde op uitlatingen van andere afgevaardigden. Ten tweede is het volstrekt verwerpelijk om politieke munt te slaan uit zoiets als de ramp die zich in Hongarije heeft voorgedaan en die te vergelijken met iets wat er volkomen los van staat. Ten derde begrijp ik niet hoe zij er in alle ernst van uit kan gaan dat mensen die in fascistische uniformen door deze vergaderruimte paraderen ook maar iets zinvols te melden zouden kunnen hebben.</p>
    </intervention>
    <intervention id="2-614" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-615" speaker_id="96832" name="Kinga GÖNCZ" is_mep="True" mode="written" nationality="Hungary" birth_date="08-11-1947" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Hoewel de Hongaarse minister-president gezegd heeft dat Hongarije sterk genoeg is om een dergelijke ramp op eigen kracht te boven te komen, wil ik de Europese Commissie en de lidstaten bedanken voor de tot nu toe aangeboden en geëffectueerde hulp ter bestrijding van de ramp. De ramp in Hongarije toont overigens de noodzaak van strengere gemeenschapsregels op het gebied van de burgerbescherming aan. Het Verdrag van Lissabon schept daar de mogelijkheden voor, aangezien het de rampenbeheersing tot een gezamenlijke verantwoordelijkheid van de Unie en de lidstaten maakt. De ramp in de omgeving van Ajka kan de eerste echte test van de milieuaansprakelijkheidsrichtlijn worden, die in 2007 van kracht werd, en we zullen nu zien in hoeverre we het beginsel van de 'vervuiler betaalt' consequent toe kunnen passen. De richtlijn doet bedrijven tevens de suggestie om een financiële reserve aan te leggen om de gevolgen van mogelijke industriële rampen beheersbaar te maken.</p>
      <p sl="hu">Het is het overwegen waard om het aanleggen van zulke financiële reserves verplicht te stellen voor bedrijven die met gevaarlijke stoffen werken. Ik doe een beroep op de Hongaarse regering om zo snel mogelijk met de Europese Commissie in onderhandeling te treden over de herverdeling van fondsen voor milieubescherming en plattelandsontwikkeling ten behoeve van de rampenbeheersing. Ik ben blij met het voorstel dat de Europese Commissie deed in haar mededeling van dinsdag jongstleden over de begrotingsevaluatie om het Solidariteitsfonds voortaan ook te gebruiken voor het wegnemen van de gevolgen van industriële rampen.</p>
    </intervention>
    <intervention id="2-616" speaker_id="96807" name="Ivailo KALFIN" is_mep="True" mode="written" nationality="Bulgaria" birth_date="30-05-1964" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Allereerst wil ik de familieleden van de negen Hongaarse burgers die door het incident zijn omgekomen mijn deelneming betuigen en mijn medeleven met alle slachtoffers uitspreken.</p>
      <p sl="bg">Een industrieel ongeluk zoals dat zich in Hongarije voorgedaan heeft, confronteert de Europese burgers met verschillende vragen. Zoals te verwachten was, maken mijn landgenoten in Bulgarije zich ernstig zorgen en zien met argusogen toe of het water van de Donau nu of in de nabije toekomst ten gevolge van het incident vervuild raakt met zware metalen of andere schadelijke stoffen.</p>
      <p sl="bg">U, commissaris, zou ik willen vragen wat de Europese Commissie bij kan dragen aan het scheppen van responscapaciteit op het gebied van preventie, crisishulp, risicodekking en schadeloosstelling van de slachtoffers. Is de EU in staat om een analyse uit te laten voeren van de gevaren die van het ongeluk in Hongarije uitgaan voor het milieu en deze analyse zo snel mogelijk aan ons voor te leggen?</p>
      <p sl="bg">De noodzaak waar dit alles van getuigt is niet die van de overdracht van nationale bevoegdheden naar Europees niveau, maar die van een EU waar burgers een beroep op kunnen doen bij problemen die zich tot ver buiten een enkele lidstaat uitstrekken.</p>
    </intervention>
    <intervention id="2-617" speaker_id="95017" name="Iosif MATULA" is_mep="True" mode="written" nationality="Romania" birth_date="23-08-1958" birth_place="Tamasda" p_group="Group of the European People's Party (Christian Democrats)" m_state="RO">
      <p sl="ro">Ik betuig mijn medeleven met de mensen die zijn getroffen door de milieuramp die zich begin deze maand in Hongarije voltrok. Ik denk dat dit een tijd is om fatsoen te tonen, zonder veel misbaar en zonder de beelden van dit betreurenswaardige industriële ongeluk uit te buiten. Er valt een belangrijke les te leren van het incident in Hongarije. Economische activiteit is op zichzelf niet gevaarlijk, zolang de strikte milieubeschermingsvoorschriften worden nageleefd. Alleen wanneer de door de EU gestelde regels worden genegeerd, lopen complete ecosystemen gevaar om vernietigd te worden. Maar het ongeluk in Hongarije levert ook een voorbeeld van Europese solidariteit. Een team van deskundigen uit verschillende landen staat de Hongaarse autoriteiten bij in hun pogingen de rampzalige gevolgen voor bevolking en milieu in te perken. Verder acht ik dit het juiste moment om nogmaals de discussie aan te gaan over het oprichten van een Europese civiele beschermingseenheid ter ondersteuning van de lidstaten. Die zou permanent beschikbaar moeten zijn om onmiddellijke, professionele bijstand te verlenen bij diverse rampen, die immers gestaag in aantal toenemen, niet alleen in ons werelddeel, maar over de hele wereld.</p>
    </intervention>
    <intervention id="2-797" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="written" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="nl">Het afgelopen jaar is onze planeet tweemaal getroffen door een grote milieuramp. In april verspreidde zich een olievlek in de Golf van Mexico en nu is er het rode slib in Hongarije. Hoewel verschillend van aard hebben beide rampen toch iets gemeen – ze hadden allebei voorkomen kunnen worden of zouden in elk geval kleinschaliger geweest zijn, als er meer aandacht aan milieubescherming was geschonken. Helaas heeft in een aantal landen, zowel binnen als buiten de EU, het milieu geen prioriteit bij het ontwerpen, bouwen en exploiteren van installaties met aanzienlijke milieurisico's. Ik ben er dan ook van overtuigd dat ieder van ons bij een rondgang installaties te over zou vinden waar zich vroeg of laat een milieuramp op grote of kleinere schaal zou kunnen voordoen. Op veel locaties zijn voorbeelden te vinden van geringe aandacht voor milieueisen (hetzij opzettelijk, hetzij door onbekwaamheid), worden bouwvergunningen gegeven voor installaties vlakbij woongebieden, worden alleen heel oppervlakkige milieueffectrapportages uitgevoerd, waarbij omwonenden niet naar behoren geraadpleegd worden en de uitkomsten altijd gunstig uitvallen voor de opdrachtgever. Als zulke installaties eenmaal in bedrijf zijn, worden klachten van omwonenden maar al te vaak weggewuifd. Ik roep zowel de Europese Commissie als de lidstaten op om voor één keer de feiten onder ogen te zien en dan maatregelen te nemen – om wetgeving te initiëren voor een strenger toezicht op de naleving van milieueisen, voor sancties op de niet-naleving van zulke eisen en voor het waarborgen van onpartijdige milieueffectrapportages.</p>
    </intervention>
    <intervention id="2-618" speaker_id="28299" name="Bogusław SONIK" is_mep="True" mode="written" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">De ecologische ramp die zich in Hongarije heeft voltrokken heeft ons alles geraakt door zijn omvang en zijn uiterst tragische uitwerkingen. Ik wil hierbij de familieleden van de slachtoffers mijn deelneming betuigen en ik leef mee met de mensen die hun hele bezit verloren hebben en nog vele jaren de gevolgen zullen voelen van het weglekken van verontreinigd slib. Zonder twijfel gaat het er vandaag bovenal om een antwoord te vinden op de vraag die op veler lippen bestorven ligt: had deze tragedie voorkomen kunnen worden? Of, beter gezegd: hoe hadden we dit kunnen voorkomen en wat moeten wij als leden van het Europees Parlement vandaag doen om te voorkomen dat zulke gebeurtenissen zich ooit nog voordoen? We weten dat er nog veel meer van zulke bekkens in Hongarije zijn. Dat is echter niet alles. Zo hebben we in Polen, in Neder-Silezië, de grootste stortplaats van vloeibaar afval van Europa, die in de jaren zeventig van de vorige eeuw in bedrijf is genomen. Kunnen we rustig slapen in een Europa waar zich zo'n ongeluk heeft voorgedaan, in weerwil van talloze bindende wetsbepalingen, die geacht werden een afdoende toezicht op chemische stoffen te waarborgen? We hebben de REACH-verordening, die nu drie jaar van kracht is en geïmplementeerd is door Europees Agentschap voor chemische stoffen. Daarnaast zijn er andere wettelijke voorschriften, zoals de CLP-verordening van 2008 voor stoffen en mengsels en het mondiaal gehanteerde GHS, dat deze stoffen en mengsels classificeert naar gelang de gevaren die ervan uitgaan. We moeten de bestaande EU-wetgeving en de uitvoering daarvan in de lidstaten zorgvuldig toetsen en we moeten heldere prioriteiten stellen om een effectieve risicobeheersing en doeltreffend crisismanagement te waarborgen.</p>
    </intervention>
    <intervention id="2-619" speaker_id="39721" name="Theodor Dumitru STOLOJAN" is_mep="True" mode="written" nationality="Romania" birth_date="24-10-1943" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Ik wil uiting geven aan mijn verdriet over het verlies van mensenlevens ten gevolge van het uittreden van vloeibaar industrieel afval in Hongarije. Er zijn natuurrampen, zoals overstromingen, die we niet altijd kunnen voorkomen of in kunnen dammen. Voor het geval van industrieel afval daarentegen, dat een gevaar vormt voor de volksgezondheid en het milieu, heeft de Europese Unie regels. Helaas moeten we vaststellen dat men zich niet in alle lidstaten aan deze regels houdt. Vandaar dat ik de Europese Commissie aanraadt de kwaliteit van de nationale instellingen te onderzoeken die zijn belast met de uitvoering van de EU-voorschriften voor het opslaan van gevaarlijk industrieel afval. Dit onderzoek dient met voorrang uitgevoerd te worden in de landen die tussen 2004 en 2007 zijn toegetreden tot de EU.</p>
    </intervention>
  </section>
  <section id="creitem25" title="17. Databanken met gegevens over raciale en etnische afkomst in de EU (debat)">
    <intervention id="2-621" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Aan de orde is het debat over:</p>
      <p sl="nl">de mondelinge vraag (O-0143/2010) van Monika Flašíková Beňová, Claude Moraes, Kinga Göncz en Sylvie Guillaume, namens de S&amp;D-Fractie, aan de Commissie: Databanken met gegevens over raciale en etnische afkomst in de EU (B7-0553/2010),</p>
      <p sl="nl">de mondelinge vraag (O-0146/2010) van Hélène Flautre, Raül Romeva i Rueda en Judith Sargentini, namens de Verts/ALE-Fractie, aan de Commissie: Databanken met gegevens over raciale en etnische afkomst in de EU (B7-0554/2010),</p>
      <p sl="nl">de mondelinge vraag (O-0154/2010) van Renate Weber, Nathalie Griesbeck, Sophia in ’t Veld, Sonia Alfano, Cecilia Wikström, Louis Michel, Sarah Ludford, Gianni Vattimo, Leonidas Donskis, Alexander Alvaro, Niccolò Rinaldi, Ramon Tremosa i Balcells, Metin Kazak en Marielle De Sarnez, namens de ALDE-Fractie, aan de Commissie: Databanken met gegevens over raciale en etnische afkomst in de EU (B7-0556/2010), en</p>
      <p sl="nl">de mondelinge vraag (O-0155/2010) van Rui Tavares, Cornelia Ernst, Marie-Christine Vergiat, Cornelis de Jong, Nikolaos Chountis, Marisa Matias en Eva-Britt Svensson, namens de GUE/NGL-Fractie, aan de Commissie: Roma-databanken en discriminatie (B7-0557/2010).</p>
    </intervention>
    <intervention id="2-622" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">auteur. – Volgens recente berichten in de media beschikt de Franse gendarmerie over een MENS-databank die gericht is op de Roma en op reizigers.</p>
      <p sl="sk">Ngo's hebben een klacht ingediend tegen de totstandbrenging van een illegale en niet-aangegeven databank voor de opslag van "persoonsgegevens met betrekking tot raciale of etnische afkomst" en hebben aangekondigd verder beroep aan te tekenen bij de verantwoordelijke autoriteiten. De Franse autoriteiten ontkennen echter het bestaan van een dergelijke databank. De minister van Immigratie had bovendien eerder aangekondigd biometrische gegevens van uitgewezen Roma op te nemen in de OSCAR-databank evenals een nieuwe databank die momenteel wordt opgericht. Ondertussen zijn er eveneens berichten dat Nederland en andere EU-lidstaten gegevens over ras en etnische afkomst registreren. In deze context bespreekt de Raad, zij het in zeer dubbelzinnige bewoordingen en zonder het Europees Parlement op de hoogte te brengen van het initiatief, ontwerpconclusies om mobiele criminele groeperingen aan te pakken.</p>
      <p sl="sk">Ik zou u derhalve willen vragen, commissaris, wat de Commissie doet om, gelet op dit bewijs met betrekking tot het bestaan van de MENS-databank in Frankrijk, deze informatie te verifiëren. Welke maatregelen zal de Commissie nemen om de situatie te corrigeren, indien ze tot de bevinding komt dat de databank in strijd is met het beginsel van non-discriminatie? Is de Commissie van plan om, gelet op de recente ontwikkelingen in andere lidstaten met betrekking tot de totstandbrenging van databanken met gegevens over ras en etnische afkomst, een onderzoek op te starten tegen andere lidstaten in verband met een inbreuk op de wet? Is de Commissie voornemens om een onderzoek op te starten om verdere informatie te verzamelen over dergelijke databanken en om na te gaan of ze in overeenstemming zijn met het non-discriminatiebeginsel? Ten slotte wil ik de Commissie vragen wat welke maatregelen zij neemt om ervoor te zorgen dat de lidstaten geen beroep doen op etnische profilering in het kader van hun administratieve en wetshandhavingsprocedures?</p>
    </intervention>
    <intervention id="2-623" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">auteur . − Goedenavond mevrouw de Voorzitter, commissaris, mevrouw Reding, u bent vandaag – terecht – opgetogen dat Frankrijk te elfder ure heeft gereageerd op de inbreukprocedure van de Europese Commissie en heeft gezorgd voor een wetgevingsprocedure ter vaststelling van procedurele rechten, zoals vereist, krachtens de richtlijn betreffende het vrije verkeer.</p>
      <p sl="fr">U acht deze beloften oprecht en bijgevolg is de inbreukprocedure bevroren – en dus niet geannuleerd. Wij hebben notitie genomen van uw opmerkingen, maar als leden van het Europees Parlement zouden wij ook controle willen uitoefenen op deze toezeggingen. Dat betekent: informatie over de gedane beloften en het door de Franse autoriteiten verstrekte tijdschema. Laten wij bovendien niet vergeten dat u Frankrijk ook vragen hebt gesteld over personen die naar de grens zijn begeleid en is verzocht het land te verlaten. Bedoeling van deze navraag is om bevestigd te krijgen dat de deze administratieve procedures niet discriminerend waren. Wat is er met deze navraag gebeurd? Hebt u een antwoord gekregen?</p>
      <p sl="fr">Net nadat de media het bestaan van de kwaadaardige en discriminerende circulaire van augustus had onthuld, werd er kort geleden informatie gepubliceerd over een document – een database – dat persoonlijke informatie bevat, waaronder details van etnische en raciale herkomst. Heeft deze nieuwe wending uw vertrouwen in de beloften van de Franse vertrouwen en de deugdelijkheid van de geleverde informatie geen knauw gegeven?</p>
      <p sl="fr">Mevrouw Reding, bent u het er niet mee eens dat de logische volgende stap is om ons op de hoogte te stellen van de huidige stand van zaken van het voortgaande onderzoek omtrent de documenten waar de Commissie om heeft verzocht, zowel over de beweerde discriminerende praktijken in Frankrijk, maar ook ten aanzien van de mogelijke inbreuk op normen aangaande gegevensbescherming zoals deze in het Gemeenschapsrecht zijn neergelegd?</p>
      <p sl="fr">Ik meen dat de Europese burgers van heden ten dage recht hebben een verantwoordelijke Commissie te eisen, die ruchtbaarheid kan geven aan haar successen, maar ook vastbeslotenheid aan de dag legt in haar procedure tegen de Franse autoriteiten. Dit is ten slotte wat u meer in het algemeen doet met betrekking tot alle EU-lidstaten die, zoals breed is erkend, tot slechte gewoonten zijn vervallen waar het om de Roma gaat.</p>
      <p sl="fr">Ik wil er ook op wijzen dat de CNIL zelf het bestaan heeft bevestigd van vier illegale bestanden met persoonsgegevens, waarin de subjecten worden beschreven als zigeuners of Roma.</p>
    </intervention>
    <intervention id="2-624" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="en">auteur. – Mevrouw de Voorzitter, wij weten dat de commissaris een uiterst vastberaden en moedig iemand is. Commissaris, u laat zich niet snel door iemand tegenhouden en u heeft doorgaans geen duwtje nodig. Als u iets wilt, gaat u recht op uw doel af. Ik zou willen dat u in dit specifieke geval even vastberaden zou zijn.</p>
      <p sl="en">Deze week nog heeft de Commissie een mededeling gepubliceerd inzake de doeltreffende toepassing van het Handvest van de grondrechten van de Europese Unie. Volgens de mededeling zal de Commissie er alles aan doen wat binnen haar mogelijkheden ligt om ervoor te zorgen dat de lidstaten de EU-wetgeving in volledige overeenstemming met de grondrechten toepassen en dat zij niet zal aarzelen om inbreukprocedures op te starten.</p>
      <p sl="en">Ik vraag mij af waarom de Commissie in het geval van Frankrijk uitsluitend op de verklaringen van de regering vertrouwt, terwijl diverse verklaringen achteraf onbetrouwbaar zijn gebleken, zoals mevrouw Flautre zojuist heeft opgemerkt. Waarom begint de Commissie niet zelf een onderzoek? Daar hebben wij op aangedrongen. U weet dat de meerderheid hier in dit Huis u steunt. Wij weten dat er onder de lidstaten enorm veel weerstand tegen bestaat, maar u kunt rekenen op onze steun, mevrouw Reding.</p>
      <p sl="en">Ik zou willen wijzen op de situatie in Frankrijk, de situatie in Italië - die zelfs nog ernstiger lijkt te zijn - en op de situatie in mijn eigen land. Ten eerste zou ik willen weten of het bestaan van deze databanken bevestigd kan worden. Is er bewijs dat ze al dan niet bestaan? Is er een lijst? In het geval van Nederland weet ik dat er een lijst is, omdat de gemeenten die een databank hebben opgericht hier behoorlijk trots op zijn; zij zijn in de veronderstelling dat ze uitstekend werk hebben verricht. Zij hebben dit wellicht ook met de beste bedoeling gedaan. Als blijkt dat de databanken bestaan, is dat volgens u dan legaal of niet? Als dit legaal is, dan hoeven wij hier niet over te debatteren. Als dit niet legaal is, moeten er inbreukprocedures worden ingeleid. Zo eenvoudig is het.</p>
      <p sl="en">Op andere gebieden aarzelt de Commissie niet. U heeft de tegenstand bijvoorbeeld regelrecht aangepakt toen u de roamingtarieven voor mobiel bellen wilde reguleren. Als er kartels zijn, aarzelt de Commissie geen seconde. In dit geval moet de Commissie mijns inziens in actie komen. Mevrouw Reding, dit is het moment voor de EU om te bewijzen dat ze een waardengemeenschap is en dat zij optreedt indien grondrechten worden geschonden. De burgers houden ons in de gaten.</p>
      <p sl="en">Net als mevrouw Flautre wil ik u verzoeken om de Commissie burgerlijke vrijheden, justitie en binnenlandse zaken uit te komen leggen hoe de situatie eruit ziet en welke maatregelen de Commissie denkt te gaan nemen. Ook ik verwacht als lid van het Parlement en als Europees burger volledige toegang te krijgen tot alle correspondentie met Frankrijk en mogelijke andere lidstaten.</p>
    </intervention>
    <intervention id="2-625" speaker_id="96852" name="Cornelia ERNST" is_mep="True" mode="spoken" nationality="Germany" m_state="DE">
      <p sl="de">auteur. – Mevrouw de Voorzitter, dames en heren, ik wil de volgende eenvoudige vraag stellen: wat is de situatie ten aanzien van de bestrijding van discriminatie en de gelijke behandeling van Roma in Europa? Als we nu horen dat databanken met gegevens over de etnische afkomst van Roma - en dergelijke databanken als zodanig zijn volgens mij verboden - door de Franse gendarmerie, maar ook door andere landen tot op zekere hoogte worden opgericht voor preventieve doeleinden, dan is dat werkelijk de grens. Zowel in Frankrijk als in de gehele EU zijn databanken die hoofdzakelijk worden gebruikt om persoonsgegevens over ras of etnische afkomst van personen eenvoudigweg verboden vanwege het grote gevaar dat deze databanken worden misbruikt en vanwege het gevaar van discriminatie. Alleen onder zeer specifieke - doelgerichte - voorwaarden, waarbij ervoor wordt gezorgd dat discriminatie wordt voorkomen, is het überhaupt toegestaan om dergelijke gegevens te verzamelen. De Roma mogen niet gecriminaliseerd en dat is het cruciale punt waar het hier om gaat. Databanken met gegevens over etnische afkomst die erop gericht zijn om misdaden te voorkomen, zijn illegaal. Het mag niet zo zijn dat er speciaal van de Roma gegevens worden verzameld vanwege hun manier van leven en wij verwachten dat de Commissie, u dus, mevrouw Reding, elke vorm van het verzamelen van gegevens met betrekking tot raciale of etnische afkomst verwerpt en dat u alles in het werk stelt om ervoor te zorgen dat hier in de betreffende landen een einde aan wordt gemaakt.</p>
      <p sl="de">Eerlijk gezegd vraag ik mijzelf steeds vaker af of er hier in het Parlement en binnen de EU meer wordt gedaan dan alleen praten, praten, praten. Wat hebben wij in de praktijk daadwerkelijk kunnen doen om de situatie van de Roma in Europa te verbeteren, behalve erover praten, praten, praten? Als we kijken naar de gegevens die zijn opgeslagen, dan zien we dat de Roma tot zondebok zijn gemaakt en dat er in vele EU-lidstaten met hen wordt gesold. Ze worden teruggestuurd naar Kosovo en daarmee handelt Frankrijk al maandenlang in strijd met de EU-verdragen. Het non-discriminatiebeginsel wordt geschonden - en de Commissie doet alsof ze tevreden is - en ik kijk hier toch anders tegenaan dan de vorige spreker - met de belofte van de Franse regering dat zij begin 2011 de wettelijke basis zal vaststellen voor de tenuitvoerlegging van de richtlijn inzake de vrijheid van verkeer. Uit fatsoen moeten we echter duidelijk maken dat Frankrijk een einde moet maken aan het terugsturen van Roma en het is eveneens belangrijk dat de Roma die ten onrechte zijn teruggestuurd naar Frankrijk kunnen terugkeren.</p>
      <p sl="de">In verband met deze databanken wil ik u het volgende vragen: welke exacte informatie heeft u, welke maatregelen gaat u nemen als deze databanken daadwerkelijk als zodanig bestaan en bent u voornemens om in die gevallen inbreukprocedures in te leiden?</p>
    </intervention>
    <intervention id="2-626" speaker_id="photo_generic" name="Viviane Reding" is_mep="True" mode="spoken">
      <p sl="en">vicevoorzitter van de Commissie. – Mevrouw de Voorzitter, naar mijn idee is het niet verenigbaar met de mensenrechten dat wij hier nog zo laat ’s avonds over belangrijke onderwerpen discussiëren. Over dergelijke zaken zouden wij overdag moeten debatteren en niet midden in de nacht op een moment dat normale mensen zich thuis zouden moeten ontspannen en het eigenlijk tijd is om naar bed te gaan.</p>
      <p sl="en">Dat gezegd hebbende, zijn wij in de afgelopen weken geconfronteerd met veel debatten, veel schandalen en veel acties. Naar mijn idee zou dit Parlement moeten kijken naar wat er in Frankrijk is gebeurd en naar de reactie van de Europese Commissie op hetgeen wat min of meer een historische gebeurtenis genoemd mag worden. Tot nu toe is er in de geschiedenis van onze Europese Unie immers nog nooit een rechtszaak in gang gezet vanwege rechten.</p>
      <p sl="en">Wij hebben rechtszaken aangespannen vanwege de handel, de economie en de financiën, maar dit is de eerste keer dat de Commissie, op basis van het Verdrag van Lissabon en het Handvest van de grondrechten (dat in het Verdrag van Lissabon geïntegreerd is), gezegd heeft ‘genoeg is genoeg’.</p>
      <p sl="en">Met instemming van alle 27 commissarissen heeft de Commissie op 29 september besloten om een inbreukprocedure tegen Frankrijk in gang te zetten vanwege het niet ten uitvoer leggen van de rechten van de mens, van de rechten van de individuele burger.</p>
      <p sl="en">Ik hoef u verder niets te vertellen over alle druk die sindsdien is uitgeoefend, maar de Commissie heeft unaniem gezegd dat zij een rechtszaak aanhangig zal maken en Frankrijk een ultimatum zal stellen. Als Frankrijk uiterlijk 15 oktober niet op een positieve, acceptabele manier heeft gereageerd, zal die rechtszaak ook doorgezet worden. Dat is de gebruikelijke gang van zaken met betrekking tot alle lidstaten.</p>
      <p sl="en">Wat is er daarna precies gebeurd? Wel, Frankrijk heeft inderdaad gereageerd. Dit was de allereerste keer dat dit zo gebeurd is. De wijze waarop deze kwestie is aangepakt, mag gerust uniek worden genoemd. Persoonlijk ben ik van mening dat dit de eerste keer is geweest dat er waarlijk sprake was van een Europa van de burgers.</p>
      <p sl="en">Daar moeten de historici zich te zijner tijd maar eens over buigen. Wij zitten midden in de procedure, wij zitten midden in de strijd, dus wellicht bekijken wij deze zaak vanuit een ander perspectief.</p>
      <p sl="en">Wat heeft Frankrijk objectief gezien nu precies gedaan? Frakrijk heeft precies gedaan wat de Commissie van dat land heeft gevraagd. Op grond van de richtlijn uit 2004 bestaan er materiële rechten, ook wel procedurele rechten genoemd, die bedoeld zijn om de burgers die in hechtenis worden genomen, te beschermen tegen onaanvaardbare acties van de autoriteiten. Die procedurele rechten zijn nog niet in het Franse recht omgezet. Derhalve hebben wij het volgende tegen Frankrijk gezegd: wij willen uiterlijk 15 oktober weten op welke wijze het Franse recht aangepast gaat worden om die procedurele rechten van 2004 om te zetten. Daarnaast willen wij een geloofwaardig tijdschema zien aan de hand waarvan die rechten in het Franse recht worden omgezet.</p>
      <p sl="en">En we hebben hierop inderdaad een reactie ontvangen. Die reactie kwam weliswaar pas één uur voor het verstrijken van de deadline, maar zij is er. Sinds acht uur zaterdagochtend hebben mijn deskundigen de documenten bestudeerd. Ik ben vandaag tot de conclusie gekomen dat alle vragen die de Commissie op basis van het Gemeenschapsrecht heeft gesteld, door Frankrijk ook zijn beantwoord. Uiteraard zijn de voorgestelde maatregelen nog niet in het nationale Franse recht toegepast, omdat die eerst nog de goedkeuring behoeven van de Senaat voordat zij de facto in het Franse recht geïntegreerd en in praktijk gebracht kunnen worden.</p>
      <p sl="en">Wij zijn tevreden over de reactie van de Franse autoriteiten. Wij kunnen deze zaak echter nog niet sluiten, omdat die beloften, die rechtsaspecten, de voorgestelde wetten, nog niet ten uitvoer zijn gelegd. Daarom hebben wij besloten om de zaak weliswaar te bevriezen, maar tevens open te houden. Wij laten deze zaak open tot het moment dat de Franse regering deze wetgeving de facto heeft toegepast in haar reguliere wet- en regelgeving.</p>
      <p sl="en">Dat is een van de dingen die voor ons toch een soort overwinning betekent. Laat alles wat er gebeurd is eens de revue passeren. De Fransen zullen nu gaan zeggen dat er geen probleem meer is en dat er eigenlijk nooit een probleem is geweest. Wel, er was wel degelijk een probleem en de Fransen hebben aangegeven welke wetgeving zij gaan aanpassen. Laten wij afwachten of zij dat ook gaan doen. Ik denk van wel.</p>
      <p sl="en">Er was ook nog een tweede vraag en wel over de wijze waarop personen tijdens de zomerperiode zijn behandeld en of zij als individuen, als Europese burgers, aanspraak konden maken op procedurele garanties of dat zij juist gediscrimineerd werden.</p>
      <p sl="en">Waarom heb ik geen vergelijkbare inbreukprocedure in gang gezet als die vanwege het niet ten uitvoer leggen van het Gemeenschapsrecht? De reden hiervoor is simpel: als wij handelend willen optreden, kan dat alleen maar op basis van wettig bewijsmateriaal gebeuren. Wij kunnen geen maatregelen nemen omdat wij een bepaald gevoel hebben of omdat ons aangepraat wordt dat er iets mis is. Wij hebben daarvoor wettige bewijzen nodig en daarom hebben wij de Franse regering verzocht om ons de documenten over de betreffende persoenen te verstrekken.</p>
      <p sl="en">Inmiddels beschikken wij over de dossiers over die personen; het gaat zelfs om verschillende stapels dossiers. Mijn deskundigen zijn nu bezig met de analyse ervan en zij hebben mij verteld dat er ongetwijfeld nog aanvullende vragen aan de Franse regering gesteld zullen gaan worden. Zij verwachten dat de analyse en het bestuderen van de antwoorden van de Franse regering over vier weken afgerond zullen zijn.</p>
      <p sl="en">Vanaf vandaag gaat het dus om twee zaken. Volgens mij is dat een zeer belangrijke constatering. Ik wil de afgevaardigden in dit verband namelijk ook heel open en eerlijk vertellen dat de tenuitvoerlegging van de richtlijn van 2004 inzake het vrije verkeer, in het algemeen eigenlijk niet briljant is. Door het doortastende optreden van de Commissie, zien wij nu dat alle landen waar die tenuitvoerlegging ook niet perfect is – weliswaar niet zo slecht als in Frankrijk, maar niet perfect – nu plotseling zeggen dat zij die richtlijn nu eveneens volledig zullen gaan omzetten.</p>
      <p sl="en">Er is dus iets veranderd. Ik denk dat heel Europa nu begrepen heeft dat wij geen grapjes meer maken en dat de rechten van het individu, van onze burgers, en de waarden van onze samenleving serieus genomen moeten worden.</p>
      <p sl="en">Daarmee is genoeg gezegd over deze Franse kwestie. De Commissie heeft over die zaak een besluit genomen. Dat wil niet zegen dat de zaak ook is afgerond; de procedure loopt nog steeds.</p>
      <p sl="en">Sta mij toe om dan nu in te gaan op de kwestie van de databank die naar verluidt door de Franse gendarmerie wordt bijgehouden en die mogelijk etnische elementen bevat. In de eerste plaats volgt de Commissie de ontwikkelingen in deze zaken op de voet. De Franse autoriteiten hebben ons nogmaals de verzekering gegeven dat alles weliswaar in orde is, maar dat er in dit geval wel een ander systeem van toepassing is. Frankrijk kent op dit punt namelijk een wet op de bescherming en de verwerking van gegevens. Die wet wordt in overeenstemming met onze regels toegepast door de CNIL, de Franse commissie voor gegevensbescherming. De CNIL heeft conform die regels een inspectie uitgevoerd en vorige week een voorlopig. openbaar verslag gepubliceerd. U heeft de resultaten van de CNIL gezien. Ik heb ze ook gelezen. De dingen die hierover in de media worden gezegd, zijn soms niet volledig, omdat de CNIL ook, met nadruk, heeft opgemerkt dat er wellicht helemaal geen sprake is van etnische elementen. Er zijn ongetwijfeld echter ook databanken waarvoor de autoriteiten geen toestemming hebben verleend.</p>
      <p sl="en">Wat de EU-wetgeving betreft, dient uit de verstrekte informatie onmiskenbaar te blijken dat de Gegevensbeschermingsrichtlijn in de betreffende situatie in acht is genomen. Dit zou wellicht alleen het geval kunnen zijn voor doeleinden die verband houden met immigratie. Met betrekking tot die immigraties is er een reeks garanties en waarborgen van toepassing op wat wij de ‘gevoelige gegevens’ noemen. Gevoelige gegevens mogen slechts in uitzonderlijke gevallen worden verwerkt met het oog op het openbaar belang; zij zijn onderworpen aan adequate waarborgen die door het betreffende land toegepast dienen te worden.</p>
      <p sl="en">Indien de gegevensverwerking niet onder de Gegevensbeschermingsrichtlijn valt, zou het Kaderbesluit van 2008 over de bescherming van persoonsgegevens die worden verwerkt in het kader van de politiële en justitiële samenwerking in strafzaken, van toepassing kunnen zijn.</p>
      <p sl="en">Op dat punt hebben wij nog steeds een probleem, aangezien deze kaderrichtlijn pas op 27 november van dit jaar van kracht wordt. Op basis van deze richtlijn zijn de bevoegdheden van de Commissie dus behoorlijk beperkt.</p>
      <p sl="en">Ik zal nu de zeer concrete vragen beantwoorden die in aanvulling op de vragen over de Franse kwestie zijn gesteld. Zijn er ook nog andere lidstaten waar gecontroleerd zou moeten worden of er mogelijk databanken worden bijgehouden met gegevens van een etnische of raciale oorsprong?</p>
      <p sl="en">Op grond van de Gegevensbeschermingsrichtlijn is het verwerken van dergelijke, gevoelige gegevens bij wijze van uitzondering toegestaan. De nationale instanties voor gegevensbescherming dienen dan wel van die verwerking in kennis te worden gesteld. De CNIL is de Franse instantie voor gegevensbescherming. Daarnaast moeten die uitzonderingen vanwege een aanzienlijk openbaar belang eveneens bij de Commissie worden gemeld.</p>
      <p sl="en">Wanneer een dergelijke kennisgeving wordt gedaan, kunnen de nationale autoriteit voor gegevensbescherming en de Commissie beoordelen of de maatregelen in overeenstemming zijn met de regels voor gegevensbescherming. In het onderhavige geval beschikken wij over de resultaten van de voorlopige analyse van de CNIL waaruit duidelijk blijkt dat er geen verzoek voor een dergelijke verwerking is ingediend. Dat betekent dat wij de Franse justitie in de gelegenheid moeten stellen om haar werk te doen. De betreffende autoriteiten zijn niet alleen bevoegd om dergelijk justitieel werk te doen, maar zij dragen daar ook de verantwoordelijkheid voor.</p>
      <p sl="en">Hoe zit het dan in Nederland? Dat land beschikt over een aantal databanken waarbij in het verwerken van gevoelige gegevens is voorzien. In 2005 en 2006 heeft Nederland een aantal keren de verwerking van dergelijke gegevens bij de Commissie aangemeld. De meest controversiële databank in dat land hield verband met criminele activiteiten van Caribische afkomst. Inmiddels is die databank echter opgeheven.</p>
      <p sl="en">Onlangs was een Nederlandse gemeente daarnaast van plan om een etnisch dossier samen te stellen, maar dat project is geannuleerd na een aanbeveling van de Nederlands autoriteit voor gegevensbescherming. Hieruit blijkt dat het systeem dat op grond van de richtlijn is gecreëerd, goed functioneert (in dat systeem wordt de betreffende verantwoordelijkheid neergelegd bij de nationale autoriteiten voor gegevensbescherming).</p>
      <p sl="en">Ik wil het Parlement er overigens graag op opmerkzaam maken dat ik bezig ben met een herziening van de richtlijn gegevensbescherming. Dat gebeurt deels ook om binnen een Europees kader de onafhankelijkheid en de interventiemogelijkheden van de nationale autoriteiten voor gegevensbescherming te verbeteren.</p>
      <p sl="en">Hier wil ik het voorlopig bij laten: ik moet mijn betoog afbreken, omdat er na middernacht geen tolkfaciliteiten meer zijn. Vandaar dat ik er nu mee stop.</p>
    </intervention>
    <intervention id="2-627" speaker_id="4412" name="Véronique MATHIEU HOUILLON" is_mep="True" mode="spoken" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">namens de PPE-Fractie . – Mevrouw de Voorzitter, mevrouw Reding, dames en heren, ik was opgetogen om vandaag te horen dat het college van commissarissen niet van plan is de inbreukprocedure tegen Frankrijk in verband met Richtlijn 2004/38/EG voort te zetten. Enige tijd geleden heb ik u echter een vraag gesteld over deze zaak, tijdens een bijeenkomst van het Commissie burgerlijke vrijheden, justitie en binnenlandse zaken, en ik heb u al gezegd dat Frankrijk alle informatie in 2006 en 2007 heeft geleverd, samen met de concordantietabellen voor omzetting van Richtlijn 2004/38/EG.</p>
      <p sl="fr">Maar nu, in 2010, veinst u verbazing bij de ontdekking dat de procedurele rechten niet deugen. U hebt nooit antwoord gegeven op mijn vraag, mevrouw Reding, dus wil ik vandaag een antwoord.</p>
      <p sl="fr">Wat het Mens-bestand betreft, heb ik een ding te zeggen over het onderwerp. Ik denk dat de oppositie en anderen dit debat nu moe beginnen te worden. Het is heel gemakkelijk te bewijzen dat er geen grond is voor deze aantijgingen. U hebt de conclusies van het aan de premier voorgelegde CNIL-verslag. Ik neem aan dat u ook, net als ik, het verslag hebt ontvangen van de directeur-generaal van de nationale gendarmerie, mevrouw Reding. U hebt een aantal punten vermeld die u kennelijk onbevredigend acht.</p>
      <p sl="fr">U werpt zich op als verdediger van de mensenrechten, maar we moeten ons niet beperken tot het verdedigen van de rechten van minderheden. De rechten van alle mensen dienen te worden verdedigd, en we hebben allen recht op respect. Ook in Frankrijk zijn wij respectabel en ik kan ervoor instaan dat het Mens-bestand nooit heeft bestaan. Mevrouw Reding, de CNIL heeft onderzoek gedaan, gezocht naar diverse onaangename trefwoorden als zigeuners, Roma, en heeft geen enkele aanwijzing gevonden dat de Nationale Gendarmerie dergelijke bestanden bezit.</p>
      <p sl="fr">Het enige waarvoor de nationale Gendarmerie kan worden bekritiseerd is dat zij heeft nagelaten dit gegevensbestand te declareren, maar de bestanden bevatten geen genealogische informatie. De Nationale Gendarmerie heeft alleen een aantal bestanden die …</p>
      <a text="(Spreekster wordt door de Voorzitter verzocht af te ronden)"/>
      <p sl="fr">Sta mij toe mijn opmerkingen af te maken. Ik ben de enige spreker van de PPE-Fractie, dus ik wil graag de kans krijgen om namens mijn fractie te spreken.</p>
      <p sl="fr">Deze bestanden bevatten informatie over groepen personen zonder vaste verblijfplaats, zonder woning; ze bevatten geen gegevens over etniciteit. Dus al is er dan geen verklaring geweest van de CNIL, wil ik ten minste dat u erkent dat u …</p>
      <a text="(Uitroep)"/>
      <p sl="fr">Toch is het waar en ik wil ik dat u dit erkent. Ik wil ook dat u, mevrouw Reding, uw verdenkingen ten aanzien van de Franse regering terzijde schuift. Uw houding begint iets ziekelijks te krijgen.</p>
    </intervention>
    <intervention id="2-628" speaker_id="96952" name="Sylvie GUILLAUME" is_mep="True" mode="spoken" nationality="France" m_state="FR">
      <p sl="fr">namens de S&amp;D-Fractie. – Mevrouw de Voorzitter, commissaris, dames en heren, het opstellen van etnische profielen is geen nieuwe praktijk in de lidstaten, maar het lijkt in recente jaren te zijn toegenomen, ten behoeve van contraterroristische operaties, rechtshandhaving en zelfs de bestrijding van illegale immigratie. Recente onthullingen over het bestaan van een database over de Roma en reizigers in Frankrijk hebben aangetoond hoe belangrijk het is dat de Commissie haar onderzoek voortzet om aanvullende informatie te verkrijgen over het bestaan van deze gegevensbestanden maar ook om vast te stellen of de gegevensbestanden legaal zijn en verenigbaar met het beginsel van non-discriminatie.</p>
      <p sl="fr">Commissaris, ik deel niet helemaal uw geestdrift over het enige dagen geleden door Frankrijk geleverde antwoord, maar ik begrijp waarom u uzelf in deze termen hebt uitgedrukt.</p>
      <p sl="fr">U vertelt ons dat Frankrijk beweert plannen te hebben om de richtlijn betreffende het vrije verkeer om te zetten en dat het een tijdschema zal leveren. Wat de kwestie van deze veelbesproken richtlijn en zijn omzetting betreft, zijn er twee mogelijkheden. Frankrijk heeft hetzij een puur formele toezegging gedaan, wat zou betekenen dat de Commissie geen antwoord heeft gekregen en de voorbije geschiedenis is vergeten, of Frankrijk heeft een volledig antwoord gegeven, in welk geval wij graag de details zouden willen weten. U hebt een tijdschema vermeld, een tijdschema voor een omzetting die in uitvoering is. Frankrijk is op dit moment de richtlijn betreffende het vrije verkeer aan het omzetten als onderdeel van de vijfde herziening van zijn immigratiewetten in zeven jaar. Ik kan u verzekeren dat de herziening veel verder zal gaan dan Europese beginselen over het vrije verkeer. Ik meen daarom dat u zeer nauwkeurig op het proces moet toezien.</p>
      <p sl="fr">Ik sluit graag af met het uitspreken van de hoop dat de Commissie zich standvastig zal tonen en het beginsel van non-discriminatie zal handhaven. Ik hoop dat u zich niet laat verleiden tot amicale overeenkomsten of louter beloften, ook al zijn zij afkomstig van de Franse regering.</p>
    </intervention>
    <intervention id="2-629" speaker_id="28208" name="Nathalie GRIESBECK" is_mep="True" mode="spoken" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">namens de ALDE-Fractie. – Mevrouw de Voorzitter, commissaris, ik weet dat het heel laat is, maar het debat van deze avond kenmerkt zich door een tamelijk heftige botsing van meningen. Ondanks de zeer duidelijke uitleg die u zojuist hebt gegeven, is er vanochtend een nieuwe Franse informatiewebsite gevonden dat een Roma-databestand bevat, uiteraard illegaal, dat gedetailleerde en uitgebreide informatie bevat met inbegrip van voornamen, achternamen, bijnamen, familieverwantschappen, sociale contacten, registratienummers van auto’s en modellen, namen van partners. Eens te meer beweren de autoriteiten dat zij zich niets weten van het bestaan van dergelijke bestanden.</p>
      <p sl="fr">Ongeacht de vraag of de op deze site gevonden informatie waar blijkt te zijn, is er uiteindelijk nog steeds het sluimerende risico van discriminatie, vanwege het bestaan van dergelijke databases in Frankrijk en diverse andere Europese landen.</p>
      <p sl="fr">Dus, commissaris, gezien uw opmerkingen en uw reputatie van krachtdadigheid, wat bent u van plan te doen? Welk ander bewijs moeten wij nog leveren opdat u in actie komt, opdat u reageert, gezien deze niet-handhaving van het beginsel van non-discriminatie? Met andere woorden, en zonder controversieel te willen zijn, laat ons proberen de wet in Frankrijk te handhaven, in de lidstaten van de Unie, en onder degenen die deze halfslachtige Europese democratie vormen.</p>
      <p sl="fr">Wij hebben gehoord van de uitzettingen in Frankrijk deze zomer, de op 5 augustus uitgegeven circulaire – die gelukkig later werd ingetrokken – het Mens-bestand en meer. Wij hebben met grote belangstelling geluisterd naar de argumenten die u deze avond naar voren heeft gebracht. U hebt ons vandaag gezegd dat u blij bent met de Franse belofte, vorige week gedaan, om nationale wetgeving zodanig te wijzigen dat ze overeenkomt met de Europese richtlijn die dateert van 2004.</p>
      <p sl="fr">Net als mijn collega-parlementariërs, zou ik graag toegang willen krijgen tot deze documenten zodat wij uw zienswijze en uw toezegging dat u de rechtsstaat in ere zult herstellen kunnen delen. Uw opmerkingen van hedenmiddag klonken haast alsof u reeds hebt gecapituleerd.</p>
      <p sl="fr">Ter afsluiting van dit lange debat wil ik erop wijzen dat het een doel heeft gediend; het heeft de overweldigende noodzaak getoond om de kern van het probleem aan te pakken, door nationale inspanningen en Europees beleid aan te moedigen die deel uitmaken van de rechtstaat waarop de Europese democratie is gegrondvest.</p>
    </intervention>
    <intervention id="2-630" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">namens de Verts/ALE-Fractie. – Mevrouw de Voorzitter, commissaris, toen u uw beroemde zin zei: “genoeg is genoeg”, hebben velen in dit Huis maar vooral veel mensen op straat uw woorden toegejuicht.</p>
      <p sl="es">Het schiep grote verwachtingen onder al degenen onder ons die nog steeds geloven in de Europese integratie. Eindelijk was er iemand in de Commissie die het tegen een sterke lidstaat durfde op te nemen over een kwestie aangaande de grondrechten, die altijd de belangrijkste kwestie wordt gevonden, wat wel blijkt uit onze woorden maar niet steeds uit onze daden.</p>
      <p sl="es">Wij waren daar nogal verbaasd over, en het werd – om zo te zeggen – niet goed begrepen dat toen de betreffende rechtszaken werden aangespannen dit niet gedaan werd op grond van discriminatie maar alleen op grond van schending van het vrije verkeer van personen. Ik denk dat dit tot op zeker punt een tekortkoming was, maar hoe dan ook bleven we uw geëngageerdheid op dat moment toejuichen.</p>
      <p sl="es">De beslissing van vandaag vinden wij dan ook lichtelijk verwarrend, wat niet alleen geldt voor ons maar voor al die mensen die hoopten op een moedige reactie uwerzijds op dit optreden. Daar was des te meer reden voor omdat we weten dat overduidelijk is gebleken dat uw vertrouwen in de Franse regering op zijn zachtst gezegd omstreden is.</p>
      <p sl="es">In de tweede plaats hebben we hier nog meer reden voor omdat we weten dat er bij de herziening van de Richtlijn betreffende het vrije verkeer pogingen ondernomen zijn om bepaalde begrippen in te voeren en om het begrip “rondtrekkende groepen” opnieuw te definiëren, waardoor het tot op zekere hoogte mogelijk zou worden om deze groepen wederom in een crimineel daglicht te plaatsen.</p>
      <p sl="es">Ik denk niet dat de frustratie die sommigen van ons vandaag voelen nog verder moet worden opgevoerd. Daarom verzoeken wij u ons de hoop te laten koesteren die u ons gegeven heeft met uw verklaring “genoeg is genoeg”, want hier zijn wij nog steeds van mening dat er een reëel probleem is en dat we, samen met andere regeringen, moeten protesteren bij de Franse regering.</p>
    </intervention>
    <intervention id="2-631" speaker_id="96821" name="Rui TAVARES" is_mep="True" mode="spoken" nationality="Portugal" birth_date="29-07-1972" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">namens de GUE/NGL-Fractie. – Commissaris, dit debat gaat over grondrechten zoals non-discriminatie en het vrije verkeer. Het is echter ook een debat geworden over essentiële bepalingen die beslissend zijn voor ons werk in de Europese instellingen. Ze bepalen dat wij weten of een lidstaat te goeder trouw handelt, of hij betrouwbare informatie verstrekt aan de Europese instellingen, enzovoort. In dat verband is het bovendien een debat geworden over de vraag of wij, als Europese instellingen, in staat zijn om te garanderen dat deze beginselen en bepalingen worden nageleefd, of we ons hierover duidelijk kunnen uitspreken en of we ze op vastberaden wijze kunnen verdedigen als dat nodig is.</p>
      <p sl="pt">Ik denk dat we al duidelijke antwoorden hebben op de vraag over het te goeder trouw zijn. Er zijn lidstaten, Frankrijk in het bijzonder, die niet te goeder trouw gehandeld hebben. Ze blijven het bestaan van bepaalde documenten ontkennen, waarvan later afschriften worden vrijgegeven aan de openbaarheid. Dat is deze zomer gebeurd, en nu gebeurt het weer met gegevensbestanden. Hoe kan er gezegd worden dat er geen gegevensbestanden zijn als we op een Franse site op het internet een gegevensbestand hebben gepubliceerd dat Roms heet, met daarin de plaats van herkomst en allerlei andere informatie over de Roma, waaronder de Roma in de Europese Unie: uit Boekarest, Belgrado en Timişoara?</p>
      <p sl="pt">Het antwoord op de andere vraag is ook bijzonder belangrijk. U zei dat we een historisch moment beleefden, commissaris, en dat historici zullen erkennen dat de commissaris zich voor de eerste keer duidelijk heeft uitgesproken. Dat betwijfel ik echter ten zeerste, commissaris, en ik ben historicus. Ik heb hier allerlei twijfels over, en zelfs de verslaggevers betwijfelen dit. De dag nadat ze de Commissie burgerlijke vrijheden, justitie en binnenlandse zaken hadden bezocht, schreven sommige kranten, zoals de Financial Times , dat de Commissie Frankrijk niet zal vervolgen. Andere kranten zeiden dat ze dat wel zou doen. Volgens het nieuws van vandaag is de zaak tegen Frankrijk opgeschort of zelfs ingetrokken.</p>
      <p sl="pt">Indien de Commissie zich niet duidelijk uitspreekt – en klaarblijkelijk komt haar boodschap niet goed – zou ik haar willen zeggen dat zij een sterke bondgenoot zal vinden in het Europees Parlement als zij ertoe besluit zich wel duidelijk uit te spreken. Indien de Commissie aarzelt, zal het Parlement niet nalaten deze kwestie te blijven aankaarten: het zal niet zo’n zaak zijn die van de zomer heeft plaatsgevonden en die nu alweer vergeven en vergeten is. Hij zal steeds weer onderwerp van debat zijn in dit Huis.</p>
    </intervention>
    <intervention id="2-632" speaker_id="96832" name="Kinga GÖNCZ" is_mep="True" mode="spoken" nationality="Hungary" birth_date="08-11-1947" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Het is duidelijk dat de crisis bij veel mensen in Europa het gevoel van veiligheid heeft ondermijnd. Hierdoor ontstaat een vruchtbare voedingsbodem niet alleen voor de ontwikkeling en verspreiding van extremisme, maar ook voor politieke uitlatingen waarin bepaalde etnische groepen een bedreiging voor de veiligheid worden genoemd en waarin minderheden en migranten in verband worden gebracht met misdaad. De Franse regering is begonnen zigeuners op etnische gronden te verdrijven uit Frankrijk, wat onaanvaardbaar is. We hebben goede redenen om te veronderstellen, zoals sommige mensen hier gezegd hebben, dat de Franse gendarmerie, net als de politie van andere Europese staten, nog steeds doorgaan met het verzamelen van etnische gegevens.</p>
      <p sl="hu">Als mocht blijken dat dit zo is, dan hopen wij dat de Commissie daadwerkelijk zal optreden als behoedster van de verdragen en van het Handvest van de grondrechten, en dat zij een procedure zal starten wegens het niet nakomen van verbintenissen. De politie speelt een belangrijke rol in de handhaving van de openbare orde, maar we kunnen niet toelaten dat etnische profiling deel gaat uitmaken van de standaardwerkzaamheden van de politie. Dat ondermijnt het vertrouwen van de minderheden in de democratische instellingen, en kan aanleiding zijn tot discriminatie. De meeste zigeunergroepen leven in grote armoede in Europa, en zij hebben niet alleen te lijden onder de armoede maar ook onder discriminatie. We mogen in de 2020-strategie dan wel ambitieuze plannen hebben om de armoede te bestrijden, maar wat we in werkelijkheid vaak zien, is dat de armen bestreden worden, en daaraan moeten wij definitief een einde maken.</p>
    </intervention>
    <intervention id="2-633" speaker_id="96745" name="Catherine GRÈZE" is_mep="True" mode="spoken" nationality="France" birth_date="15-04-1960" birth_place="Paris" p_group="Group of the Greens/European Free Alliance" m_state="FR">
      <p sl="fr">Mevrouw de Voorzitter, mevrouw Reding, u hebt ons vandaag met enige geestdrift gezegd, en ik citeer, dat de reactie van Frankrijk aantoont dat de EU een effectieve rechtsgemeenschap is, of, en ik citeer opnieuw, dat we nu moeten toewerken naar praktische actie en resultaten, gebaseerd op gedeelde Europese waarden. Ik heb een kopie van geconsolideerde verdragen en het Handvest van de grondrechten in mijn handen en ik hoop dat u mij vergeeft als ik uw enthousiasme niet helemaal deel.</p>
      <p sl="fr">Welk bewijs heeft de Commissie nodig om werk te maken van deze zaak? Welk bewijs is vereist om de discriminerende behandeling, de uitzettingen, die de Roma op dit moment ten deel vallen in Frankrijk en andere landen, aan de kaak te stellen?</p>
      <p sl="fr">Het is waar dat de Commissie een reeks maatregelen heeft getroffen om de integratie van de Roma te bevorderen, met name door gebruik van het Structuurfonds. Maar toch, door een beleid voort te zetten waarin de feiten worden ontkend, vraag ik me af of de Commissie zich niet in de voet heeft geschoten.</p>
    </intervention>
    <intervention id="2-634" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Mevrouw de Voorzitter, mevrouw Reding, ik moet toegeven dat ik mij deze avond teleurgesteld voel. Velen van ons hebben notitie genomen van uw vorige verklaringen en hebben u zelfs gesteund. Er is ons nu te verstaan gegeven dat de inbreukprocedure met betrekking tot het vrije verkeer alleen is opgeschort. Maar het onderwerp van de discussie van vandaag is discriminatie. U wilt bewijs, mevrouw Reding, en u hebt de Franse regering, en enkel de Franse regering, gevraagd die te leveren. Telkens wanneer wij u vragen stellen, vertelt u ons dit en u hebt ons dit verteld.</p>
      <p sl="fr">Commissaris, ik moet met alle respect zeggen dat ik mij begin af te vragen of het u iets kan schelen wat wij hebben op te merken. Dit weekend was ik in Marseille, waar ik verenigingen sprak die met de Roma-gemeenschap werken. Ik ben vele jaren op dit terrein actief geweest en ik moet zeggen dat ik ontsteld was, commissaris, door wat ze mij vertelden over de situatie van de Roma in regio Marseille. Mevrouw Reding, de Roma in Frankrijk zijn bang, ze verschuilen zich. Ze durven hun geïmproviseerde kampementen niet te verlaten. Hun kinderen durven niet naar school. De verenigingen zijn niet in staat hen te lokaliseren en weten daardoor niet hoe het met hun welzijn en gezondheid is gesteld. Dat is wat de verenigingen ons zeggen, commissaris. Dat is de huidige situatie van de Roma in Frankrijk.</p>
      <p sl="fr">Het Mens-bestand. Als we het onderwerp van het Mens-bestand eens lieten vallen. De gendarmerie heeft aangekondigd dat het is verwijderd. Maar als u het verslag van de CNIL zorgvuldig leest, commissaris, zult u zien dat de door de CNIL uitgevoerde inspecties betrekking hadden op etnische afkomst. De CNIL is een instantie van naam. Vraag naar de bescheiden van de door de CNIL uitgevoerde inspecties en ….</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-635" speaker_id="96812" name="Juan Fernando LÓPEZ AGUILAR" is_mep="True" mode="spoken" nationality="Spain" birth_date="10-06-1961" m_state="ES">
      <p sl="es">Mevrouw de Voorzitter, commissaris, op 9 september heeft dit Parlement een resolutie aangenomen die een wenselijke en noodzakelijke discussie heeft losgemaakt. Het Parlement heeft zijn werk dus goed gedaan.</p>
      <p sl="es">Er zijn mensen die denken dat we, gezien de kracht van uw vorige verklaring – die in lijn is met de wensen van dit Parlement – en gezien de verklaringen die u ons vanavond gegeven heeft, uiteindelijk alleen maar teleurgesteld kunnen zijn omdat er geen zaak wordt aangespannen tegen Frankrijk. Er moet op gewezen worden dat de discussie niet over Frankrijk ging en zeker niet tegen Frankrijk gericht was; het was een discussie ten behoeve van de grondbeginselen van de Europese integratie, zoals het vrije verkeer van personen, want Europa betekent niet alleen vrij verkeer van goederen en kapitaal maar bovenal vrij verkeer van Europeanen conform de wet en zonder discriminatie, en natuurlijk zonder discriminatie op etnische gronden.</p>
      <p sl="es">Dit betekent dat er nog steeds een en ander moet worden onderzocht met betrekking tot etnische registraties die niet volledig zijn opgehelderd, wat nog steeds de taak is van de Commissie. Er zij echter op gewezen dat die taak nog niet voltooid is omdat hij ook inhoudt dat het Parlement moet waken tegen de verleiding van het populisme, dat veeleer op zoek is naar zondebokken voor de problemen van sociale uitsluiting dan dat het naar oplossingen of antwoorden zoekt.</p>
      <p sl="es">Deze taak omvat niet alleen het aanpakken van het populisme en zijn verleidingen maar ook het werken aan de integratie van degenen die uitgesloten zijn, degenen die al sinds lange tijd naar de zelfkant van de samenleving verbannen zijn, en natuurlijk de Roma.</p>
      <p sl="es">Het Parlement moet zijn steun geven aan een conferentie over de integratie van de Roma-gemeenschap. Het Parlement moet ook zeggen dat de job nog niet gedaan is; in feite is die pas net begonnen, en we hebben nog een lange weg te gaan. Dit betekent dat dit debat, zelfs als er uiteindelijk geen rechtszaak tegen Frankrijk wordt aangespannen, toch een doel heeft gediend, want het heeft aangetoond dat het wenselijk en noodzakelijk was.</p>
    </intervention>
    <intervention id="2-636" speaker_id="96859" name="Ioan ENCIU" is_mep="True" mode="spoken" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">(Zoals we allemaal weten, had 2010 het Europese Jaar moeten zijn van de bestrijding van armoede, sociale uitsluiting, discriminatie en xenofobie. Ik denk echter dat die strijd feitelijk verloren is, althans dit jaar.</p>
      <p sl="ro">De situatie van de grondrechten in de Europese Unie gaat er steeds meer op achteruit in plaats van vooruit. Tegen de achtergrond van een economische en financiële crisis voeren de regeringen van een paar lidstaten hun discriminerend optreden verder op: de deportaties en het opmaken van gegevensbestanden op basis van etnische criteria betreffende de Roma zijn acties die reeds zijn benadrukt. Zolang de Commissie niet in staat is om de naleving van de grondrechten in de Europese Unie te waarborgen, zal haar reputatie van hoedster van deze rechten hieronder te lijden hebben. Dat is een risico dat deze instelling zich niet kan permitteren.</p>
      <p sl="ro">Vicevoorzitter Reding, gaat de Commissie ook kijken en onderzoek doen naar andere gevallen van discriminatie die gemeld zijn in de lidstaten? Is de Commissie nog in staat om haar onderzoek af te ronden als zij de politieke druk in aanmerking neemt waaraan zij onderworpen is?</p>
    </intervention>
    <intervention id="2-637" speaker_id="39724" name="Csaba SÓGOR" is_mep="True" mode="spoken" nationality="Romania" birth_date="12-05-1964" birth_place="Arad" p_group="Group of the European People's Party (Christian Democrats)" m_state="RO">
      <p sl="hu">Etnische discriminatie is zonder meer verboden door de Europese Unie en het internationaal recht. Desondanks worden sommige lidstaten vaak verdacht van verkapte discriminatie van minderheden die op hun grondgebied leven. Ik wil het hier niet hebben over verkapte discriminatie maar ik zou uw aandacht willen vestigen op een bestaande wet die een etnische minderheid openlijk in een achterstandpositie plaatst. Terwijl de nieuwe Slowaakse regering een positieve wijziging heeft aangebracht in de wet op de bescherming van de nationale taal, bevat deze wet nog boetes. Daarom is hij perfect in staat om burgers met een andere moedertaal dan het Slowaaks te intimideren en hen een situatie van onzekerheid te houden. In haar standpunt over deze wet heeft de Europese Commissie voor democratie middels recht duidelijk verklaard dat de wet in tegenspraak is met het Europese Handvest voor regionale en minderheidstalen, en dat hij het gebruik van de minderheidstaal in ongerechtvaardigde mate beperkt. Ik zou de Commissie willen vragen, de commissaris en het Europees Parlement, om alle gebruiken op het grondgebied van de Europese Unie die zich lenen voor etnische of rassendiscriminatie aan een diepgaand onderzoek te onderwerpen en te veroordelen.</p>
    </intervention>
    <intervention id="2-638" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="en">Een maand geleden heeft het Europees Parlement zijn bezorgdheid uitgesproken over de massale uitzetting van burgers met een etnische Roma achtergrond en verwierp het iedere correlatie tussen criminaliteit en immigratie. Roemenië voert sinds 2007 een strategie die gericht is op inclusie van de Roma, een idee dat ook benadrukt werd tijdens de vergadering van de Europese Raad in september.</p>
      <p sl="en">Ik wil benadrukken dat er tot nu toe geen bevredigende oplossing is bereikt. Integendeel, mediaberichten over het bestaan van de “Mens-databank” in Frankrijk doen het debat over eerbiediging van het beginsel van non-discriminatie opnieuw opleven. Ik ben van mening dat de Commissie een onderzoek moet starten in de relevante lidstaten om te waarborgen dat bestuursrechtelijke procedures niet het gevolg zijn van profielen die zijn opgesteld volgens etnische criteria.</p>
      <p sl="en">Tot slot verwelkom ik de afgelopen vrijdag door de Franse regering gedane belofte om Europese wetgeving inzake het vrije verkeer na te leven. Frankrijk en Roemenië moeten gezamenlijk optreden om de sociale inclusie van de Roma mogelijk te maken en de benodigde financiële middelen te verkrijgen.</p>
    </intervention>
    <intervention id="2-639" speaker_id="97017" name="Ulrike LUNACEK" is_mep="True" mode="spoken" nationality="Austria" birth_date="26-05-1957" birth_place="Krems a.d. Donau" p_group="Group of the Greens/European Free Alliance" m_state="AT">
      <p sl="en">Mevrouw de Voorzitter, mevrouw de commissaris, het debat van vandaag toont opnieuw het belang aan van het op 9 september door het Parlement genomen besluit, dat met andere woorden inhield dat Frankrijk, een lidstaat, naar onze mening in dit geval grondrechten schond door mensen te discrimineren op grond van etniciteit, en daarbij verzochten wij u op om op te treden. U hebt ons in alle duidelijkheid en met enthousiasme en vastberadenheid verteld over alles wat u tot nu toe hebt gedaan, waarvoor u ook krachtige steun van ons hebt gekregen. Naar onze mening hebt u nu echter een stap achteruit gezet, omdat de oproep om inbreukprocedures in te leiden wegens discriminatie op grond van etniciteit opnieuw onderbouwd is door de documenten die enkele sprekers reeds hebben genoemd en waarnaar vandaag in Franse kranten werd verwezen. Het is volstrekt duidelijk dat er sprake is geweest van discriminatie van de Roma op grond van etniciteit en daarbij werd niet alleen hun recht op vrij verkeer geschonden. Ik roep daarom nogmaals op tot optreden en het inleiden van procedures.</p>
    </intervention>
    <intervention id="2-640" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="en">Veiligheidsdiensten creëren databanken met gegevens over mensen die betrokken zijn bij illegale activiteiten; dit is als het ware een natuurlijk onderdeel van hun werkzaamheden op het gebied van preventie.</p>
      <p sl="en">De databanken worden opgezet in overeenstemming met nationale wetgeving, de toegang tot de verzamelde gegevens is beperkt tot bevoegde personen en de ingewonnen informatie kan uitsluitend worden gebruikt met als doel om de samenleving te beschermen tegen criminele activiteiten. Ik ben er vast van overtuigd dat, zoals in andere landen, de veiligheidsdiensten in Frankrijk en Nederland alleen geïnteresseerd zijn in veiligheidsanalyses van de informatie die zij echt nodig hebben voor hun werk. Informatie over de etnische of raciale afkomst behoort daar normaal gesproken niet toe. Enige overijverigheid van de veiligheidsdiensten kan zonder twijfel onderzocht worden en kan, afhankelijk van de resultaten, zo stel ik me voor, met omzichtigheid behandeld worden om het acceptabel te maken voor de Europese Unie.</p>
    </intervention>
    <intervention id="2-641" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="en">Dames en heren, de Beweging voor een Beter Hongarije (Jobbik) stelde al in 2006 voor om het mogelijk te maken iemands etniciteit op te nemen in het strafregister, zodat, indien van toepassing, de aandacht kan worden gevestigd op criminele zigeuners. Wij staan nog steeds op dit standpunt. Destijds zeiden de links-liberale media dat Jobbik een extremistische partij was. Vier jaar later zien we dat in Frankrijk lijsten worden opgesteld in verband met de uitzetting van zigeuners. We zien dat zij in Nederland als een nationaal veiligheidsrisico worden beschouwd en ook hier is er sprake van het creëren van databanken. Ook zien we in Finland dat de etnische afkomst van zigeuners die criminaliteit plegen wordt geregistreerd in detentie-instellingen.</p>
      <p sl="en">Tot slot wil ik een vraag stellen aan een van de rapporteurs, de Slowaakse dame die zo luid lachte over de Hongaarse slachtoffers. Ik vind het extreem hypocriet dat zij de registratie van gegevens over zigeuners veroordeelt, terwijl zij, als Slowaakse politica, een racistische taalwet steunt die mensen op grond van etniciteit straft wegens het spreken van hun moedertaal.</p>
    </intervention>
    <intervention id="2-642" speaker_id="photo_generic" name="Viviane Reding" is_mep="True" mode="spoken">
      <p sl="en">vicevoorzitter van de Commissie. – Mevrouw de Voorzitter, om het kort en bondig te zeggen: de zaak tegen Frankrijk is niet van de baan. De zaak is uitgesteld, omdat we moeten wachten tot wetgeving in de praktijk is omgezet en we geen oordeel kunnen uitspreken op grond van wetgevingsvoorstellen. De wetgevingsvoorstellen zijn acceptabel, maar ze moeten worden uitgevoerd, zodat we de zaak kunnen afsluiten. Dit betekent dat de zaak nog steeds lopende is.</p>
      <p sl="en">Wat betreft de etnische databanken die de CNIL, de onafhankelijke Franse gegevensbeschermingsautoriteit, op het moment inspecteert in overeenstemming met het Franse recht en, in dit geval, de Europese richtlijnen, moeten we vertrouwen op de onafhankelijke nationale gegevensbeschermingsautoriteiten, omdat zij krachtens Europese wetgeving verantwoordelijk zijn voor het uitvoeren van de analyse. Naar mijn oordeel heeft de Franse onafhankelijke gegevensbeschermingsautoriteit aangetoond hiertoe zeker in staat te zijn.</p>
      <p sl="fr">NL Dit alles gezegd hebbende vind ik het van groot belang dat we teruggaan naar de onderwerpen waar het in dit verband echt om draait.</p>
      <p sl="fr">Buiten die in Frankrijk zijn er 10 miljoen Roma in Europa, die de grootste minderheid in Europa vormen. Ik kom zelf uit een land met 500 000 inwoners. Er zijn 10 miljoen Roma, dus begrijpt u de schaal van deze kwestie. In de meeste lidstaten leven de Roma in extreme armoede. Ze hebben te maken met problemen op het gebied van huisvesting, onderwijs, gezondheid en werk en naar mijn mening is het werkelijke schandaal dat deze problemen nog steeds niet zijn opgelost. Ik hoop dus dat de huidige activiteiten worden voortgezet, die we naar mijn mening moeten verwelkomen omdat we deze soort van discriminatie niet zouden moeten tolereren.</p>
      <p sl="fr">De huidige activiteiten zullen in ieder geval dienen als een middel om de lidstaten bij de les te houden. Ik ben niet vergeten dat tijdens de ministeriële vergadering in Cordoba in april van dit jaar slechts drie van de 27 lidstaten op ministerieel niveau vertegenwoordigd waren. Over een jaar zullen we daarom een nieuwe ministeriële vergadering bijeenroepen na uitvoering van een gedetailleerd onderzoek, in samenwerking met de taskforce, naar de situatie van de Roma en de vraag of Europese middelen al dan niet worden gebruikt, teneinde vast te stellen wat er in werkelijkheid gebeurt. Zoals ik zei, zullen we over een jaar opnieuw een ministeriële vergadering bijeenroepen om precies na te gaan in hoeverre iedere lidstaat zich verbonden heeft aan nationale strategieën voor de Roma binnen het bredere Europese kader.</p>
      <p sl="fr">Ik hoop dat de huidige, nogal bedenkelijke situatie er in ieder geval voor zal zorgen dat de Roma niet langer op een zijspoor worden gezet, wanneer we beleidsmaatregelen opstellen voor de aanpak van extreme armoede.</p>
      <p sl="fr">Als we deze keer niet in onze doelstellingen slagen, nu we de kans daartoe hebben, zal de volgende generatie leden van het Europees Parlement precies dezelfde debatten voeren als wij in de afgelopen weken. Dat willen we voorkomen, dus laten we nu actie ondernemen.</p>
    </intervention>
    <intervention id="2-644" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Het debat is gesloten.</p>
    </intervention>
    <intervention id="2-796" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="en">Het creëren van etnische profielen is geen nieuwe praktijk in de lidstaten, maar vindt de afgelopen jaren steeds meer ingang, met name na de terroristische aanslagen in Madrid en Londen. Echter, de enige lidstaat die deze kwestie heeft behandeld en wetgeving dienaangaande heeft opgesteld is het Verenigd Koninkrijk. Het creëren van profielen in het kader van specifieke databanken kan legaal zijn en legitieme doeleinden hebben. Wanneer de criteria voor het verzamelen van gegevens echter uitsluitend gericht zijn op ras, etniciteit of godsdienst, moeten ze worden beschouwd als discriminatoir, en daarmee als illegaal. De autoriteiten zijn gerechtigd om identiteitscontroles en monitoring uit te voeren op hun grondgebied als een manier om de openbare orde en veiligheid te waarborgen en om criminaliteit te voorkomen en illegale immigratie te monitoren. Echter, de fysieke en etnische kenmerken van personen mogen niet worden gezien als een aanwijzing dat zij criminelen zijn of dat zij illegaal in het land verblijven. Iedere persoon moet individueel worden behandeld en er moet nog een andere reden zijn, naast iemands raciale of etnische afkomst, om de gegevens van die persoon in een databank op te nemen of om die persoon anders te behandelen dan de bevolking in het algemeen.</p>
    </intervention>
  </section>
  <section id="creitem26" title="18. Agenda van de volgende vergadering: zie notulen"/>
  <section id="creitem27" title="19. Sluiting van de vergadering"/>
</text>
