<?xml version='1.0' encoding='utf-8'?>
<text id="20051215.NL" lang="nl" date="2005-12-15" place="Straatsburg" edition="Uitgave PB">
  <section id="creitem1" title="Opening van de vergadering"/>
  <section id="creitem2" title="Samenstelling fracties: zie notulen"/>
  <section id="creitem3" title="Ingekomen stukken: zie notulen"/>
  <section id="creitem4" title="Productie van berengal in China (schriftelijke verklaring)">
    <intervention id="4-008" speaker_id="28267" name="Josep BORRELL FONTELLES" is_mep="True" mode="spoken" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="nl">Ik deel u mede dat de door de leden David Martin, Neil Parish, Peter Skinner, Terence Wynn en Robert Evans ingediende schriftelijke verklaring 52/2005 over de toenemende internationale verontrusting over de productie van berengal in China op 15.12.2005 ondertekend is door een meerderheid van de leden van het Parlement en bijgevolg overeenkomstig artikel 116, lid 4 van het Reglement zal worden toegezonden aan degenen voor wie zij bestemd is en met opgave van de naam van de ondertekenaars gepubliceerd in de aangenomen teksten van de vergadering van 17.01.2006.</p>
    </intervention>
    <intervention id="4-009" speaker_id="4528" name="Neil PARISH" is_mep="True" mode="spoken" nationality="United Kingdom" birth_date="26-05-1956" birth_place="Bridgwater" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, namens alle auteurs bedank ik iedereen in dit Parlement die deze verklaring heeft ondertekend. De steun voor de verklaring oversteeg partijen en nationaliteiten en nu zal de tekst worden doorgestuurd naar de Commissie en de Raad. Ik denk dat dit iets is waar de Chinese regering daadwerkelijk acht op zal slaan, want mijns inziens moet er een eind worden gemaakt aan het fokken van beren in China. Ik dank iedereen voor zijn steun en ik hoop dat dit krachtdadig ter hand zal worden genomen.</p>
      <p sl="en">Tot besluit wens ik u allen een gelukkig kerstfeest.</p>
      <a text="(Applaus)"/>
    </intervention>
    <intervention id="4-010" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Mijnheer de Voorzitter, ik beroep mij op artikel 145 over persoonlijke feiten. Dit geeft mij maximaal drie minuten spreektijd, maar zoveel zal ik niet nodig hebben.</p>
      <p sl="fr">Mijnheer de Voorzitter, in het volledig verslag van de vergadering van afgelopen dinsdag, dat wij nog maar net in handen hebben gekregen, heb ik kennis kunnen nemen van een aanval op mijn persoon van de kant van een man van wie ik tot dan toe dacht dat hij op beleefde en onpartijdige wijze de vergadering voorzat. Ik doel op de ondervoorzitter van de betreffende vergadering, die meende mij te kunnen onderbreken en inhoudelijk partij te kunnen kiezen in mijn geschil met de Franse regering. Door daarbij te verwijzen naar een historisch feit – het drama van het kamp Struthof – verraadt hij zelfs dat hij hoegenaamd onkundig is van de precieze feiten van dit drama en van de recente publicaties van historici hierover.</p>
      <p sl="fr">Daarnaast heeft de Voorzitter van de vergadering gemeend een opmerking te mogen maken na het betoog van een van mijn collega’s, zij het dat deze geen persoonlijke aanval noch beledigende woorden bevatte. In heel mijn aanzienlijke parlementaire loopbaan heb ik nog nooit meegemaakt dat een Voorzitter van een vergadering zich zo aanmatigend gedroeg als onze collega McMillan-Scott. Ik betreur het ten zeerste.</p>
    </intervention>
    <intervention id="4-011" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik was inderdaad Voorzitter toen de heer Gollnisch zijn stemverklaring aflegde. Hij heeft de volledige spreektijd gekregen en ik heb hem inderdaad het woord ontnomen en een opmerking gemaakt over de zaak die hij, op persoonlijke titel, aan de orde had gesteld. Ik stel voor dat het Parlement naleest wat ik gezegd heb, want ik denk dat men het eens zal zijn met mij en niet met de heer Gollnisch.</p>
      <a text="(Applaus)"/>
    </intervention>
  </section>
  <section id="creitem5" title="Stemmingen">
    <intervention id="4-013" speaker_id="28267" name="Josep BORRELL FONTELLES" is_mep="True" mode="spoken" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="nl">Wij gaan nu over tot de stemming.</p>
      <a text="(Nadere bijzonderheden betreffende de uitslagen van de stemming: zie notulen)"/>
    </intervention>
  </section>
  <section id="creitem6" title="Gebruik van het flexibiliteitsinstrument (stemming)"/>
  <section id="creitem7" title="Voorstel tot gehele verwerping van het ontwerp van algemene begroting van de Europese Unie voor het begrotingsjaar 2006 (stemming)"/>
  <section id="creitem8" title="Begroting 2006, als gewijzigd door de Raad (stemming)">
    <intervention id="4-018" speaker_id="4436" name="Gianni PITTELLA" is_mep="True" mode="spoken" role="rapporteur" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, geachte collega's, voordat we overgaan tot de stemming zal de algemeen rapporteur zoals gebruikelijk enkele technische wijzigingen voorstellen. Ook dit jaar wil ik deze traditie hoog houden, dus staat u me toe een aantal van deze technische wijzigingen voor u te schetsen.</p>
      <p sl="it">Allereerst wil ik echter een dankwoord uitspreken, gezien het feit dat het een lastige taak is gebleken, waar we tegelijkertijd echter ook enorme voldoening uit hebben gehaald. Daarom maak ik van de gelegenheid gebruik om alle collega's van de Begrotingscommissie en haar voorzitter de heer Lewandowski, hartelijk te bedanken, alsmede de coördinatoren en de leden van de politieke partijen, het secretariaat en al zijn medewerkers, en dan met name de beleidsmedewerkster die ervoor heeft gezorgd dat ik te allen tijde kon terugvallen op de loyale en vakkundige hulp van Richard Wester. Hulp die perfect aansloot bij de accurate deskundigheid van mijn assistente Annalisa Gliubizzi.</p>
      <p sl="it">Tevens gaat mijn dank uit naar u allen, om te beginnen naar Voorzitter Borrell, die aandachtig alle fasen van de procedure heeft gevolgd, en daarnaast natuurlijk naar alle collega's die een steentje hebben bijgedragen dankzij hun ideeën en voorstellen en die vandaag, naar ik hoop, middels hun stem, ook zullen bijdragen aan een mooi resultaat door mij hun vertrouwen te schenken.</p>
      <p sl="it">Dames en heren, dit is werkelijk een schitterend resultaat, een teken dat de trend gekeerd wordt en de verdienste van alle instellingen, maar – en ik zeg dit met een zekere trots – bovenal van ons Parlement. Ik hoop dat dit resultaat de ogen opent van diegenen die nog steeds niet inzien hoe hoog de prijs van een niet-Europa zou zijn.</p>
      <p sl="it">De technische wijzigingen die worden aangedragen zijn de volgende: In de eerste plaats moeten de goedgekeurde kredieten voor de volgende begrotingsjaren als gevolg van de op handen zijnde goedkeuring van de rechtsgrondslag ervan uit de reserve worden gehaald en op de begrotingslijn ingeschreven, in de gevallen waar er een amendement is en het Parlement de wijziging kan aanbrengen. In de andere gevallen wordt de Commissie verzocht zo spoedig mogelijk de nodige verzoeken om overschrijving in te dienen. De betreffende begrotingslijnen zijn 02 01 04 04; 04 01 04 05; 04 05 01; 04 05 02; 04 05 03; 09 03 01; 11 07 01 en 24 02 02.</p>
      <p sl="it">In de tweede plaats wordt het deel van amendement 209 dat betrekking heeft op lijn 19 08 02 01 over het MEDA-programma goedgekeurd voor een bedrag van 25 056 550 euro. De stemming over blok 1 heeft hierop betrekking.</p>
      <p sl="it">Mijnheer de Voorzitter, dames en heren, ik stel voor om na deze technische wijzigingen over te gaan tot de stemming en ik maak van de gelegenheid gebruik om u allen fijne feestdagen toe te wensen.</p>
      <a text="(Applaus)"/>
    </intervention>
    <intervention id="4-019" speaker_id="28618" name="Valdis DOMBROVSKIS" is_mep="True" mode="spoken" role="rapporteur" nationality="Latvia" birth_date="05-08-1971" birth_place="Rīga" p_group="Group of the European People's Party (Christian Democrats)" m_state="LV">
      <p sl="lv">Mijnheer de Voorzitter, dames en heren, allereerst verklaar ik in te stemmen met de woorden van de heer Pittella en wil ik iedereen bedanken die aan de totstandkoming van de begroting voor 2006 heeft meegewerkt. Ik ben het met de heer Pittella eens dat er een goed resultaat uit de bus is gekomen en dat de begroting voor 2006 er een is die de belangen van de Europese Unie zal dienen. Ook ik dien een technische wijziging in, die betrekking heeft op amendement 193 bij hoofdstuk 11 betreffende het Europees Hof van Justitie. Om technische redenen ontbreekt de toelichting hier, die luidt als volgt: "Een vaste verlaging van 3,6 procent is op de kredieten in dit hoofdstuk toegepast: creatie van 5 nieuwe posten (4B*3 en 1C*1) voor Informatietechnologie en 16 posten voor Roemenië en Bulgarije (10A*7, 2B*3 en 4C*1)."</p>
    </intervention>
    <intervention id="4-021" speaker_id="4436" name="Gianni PITTELLA" is_mep="True" mode="spoken" role="rapporteur" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, geachte collega's, ik wil slechts opmerken dat mocht dit amendement afgewezen worden, wij het met de Raad overeengekomen plafond zullen overschrijden en derhalve op enkele procedurele problemen zullen stuiten. Ik vertrouw daarom op de verantwoordelijkheid van mijn collega's.</p>
      <a text="(Het mondeling amendement wordt goedgekeurd)"/>
    </intervention>
    <intervention id="4-022" speaker_id="28267" name="Josep BORRELL FONTELLES" is_mep="True" mode="spoken" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="nl">Goed, hiermee is de stemming beëindigd. Normaal gesproken zouden we nu het expliciete akkoord van het Parlement en de Raad afgeven betreffende de procedure voor de goedkeuring van de begroting en het maximale stijgingspercentage, maar de minister is nog niet aanwezig. Wij gaan daarom over tot de stemming over andere punten en komen er later op terug.</p>
      <a text="(Protesten)"/>
      <p sl="nl">Neemt u het Britse voorzitterschap dit niet al te kwalijk alstublieft. We zetten de stemming voort; de minister arriveert zo.</p>
    </intervention>
  </section>
  <section id="creitem9" title="Ontwerp van algemene begroting 2006 (alle afdelingen) (stemming)">
    <intervention id="4-025" speaker_id="4436" name="Gianni PITTELLA" is_mep="True" mode="spoken" role="rapporteur" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, geachte collega's, het gaat slechts om een minimale aanpassing, namelijk dat de nota van wijzigingen overeenkomt met nummer twee, de overeenkomst tussen het Parlement en de Raad. Maar dit is echt slechts een wijziging qua vorm die geen enkele invloed op de inhoud heeft.</p>
    </intervention>
  </section>
  <section id="creitem10" title="Financiële bijdrage van de Gemeenschap aan de visserijcontroleprogramma's van de lidstaten (stemming)"/>
  <section id="creitem11" title="Het in rekening brengen van het gebruik van bepaalde infrastructuurvoorzieningen aan zware vrachtvoertuigen (stemming)">
    <intervention id="4-030" speaker_id="28267" name="Josep BORRELL FONTELLES" is_mep="True" mode="spoken" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="nl">Wij zetten de stemming voort en gaan verder met het verslag-Schwab. Maar zou iemand van het secretariaat kunnen uitzoeken waar de Raad is?</p>
      <a text="(Applaus)"/>
    </intervention>
  </section>
  <section id="creitem12" title="Machines (stemming)">
    <intervention id="4-033" speaker_id="4542" name="Timothy KIRKHOPE" is_mep="True" mode="spoken" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik vraag het woord op grond van artikel 145 van het Reglement naar aanleiding van uitlatingen die het voorzitterschap gisteren tijdens een debat heeft gedaan, uitlatingen die ik niet erg zinvol en allesbehalve constructief vind.</p>
      <p sl="en">Hoewel ik niet tot de regeringspartij van het VK behoor, vind ik het zeer vernederend dat de Raad hier vanochtend niet aanwezig is. Ik, en mijn Britse vrienden en collega's, willen niet dat dit soort onbeleefdheid als normaal wordt beschouwd, althans niet in deze Vergaderzaal.</p>
      <a text="(Applaus)"/>
    </intervention>
    <intervention id="4-034" speaker_id="28267" name="Josep BORRELL FONTELLES" is_mep="True" mode="spoken" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="nl">Laten we het erop houden dat dit een zeer geraffineerd beroep is op artikel 145.</p>
      <a text="(Gelach)"/>
    </intervention>
    <intervention id="4-035" speaker_id="4532" name="Michael CASHMAN" is_mep="True" mode="spoken" nationality="United Kingdom" birth_date="17-12-1950" birth_place="London" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, als we niet respectvol naar elkaar kunnen luisteren, heeft het nauwelijks zin om hier te zijn.</p>
      <p sl="en">Ik vraag het woord op grond van artikel 145 van het Reglement. Ik wil het Parlement graag meedelen dat de Raad een uur geleden is vertrokken vanuit het Raadsgebouw, maar dat het verkeer rond Straatsburg uitzonderlijk druk is en dat het niet de bedoeling is van de Britse regering dit Parlement of de leden daarvan geringschattend te behandelen. Er is mij verteld dat de vertegenwoordiger van de regering hier over vijf minuten zal zijn. Ik verzoek het Parlement dringend nog even geduld te hebben.</p>
      <a text="(Gemengde reacties)"/>
    </intervention>
  </section>
  <section id="creitem13" title="Ontwerp van algemene begroting van de Europese Unie - Begroting 2006, als gewijzigd door de Raad (ondertekening)">
    <intervention id="4-037" speaker_id="photo_generic" name="Ivan Lewis" is_mep="True" mode="spoken">
      <p sl="en">fungerend voorzitter van de Raad. – Mijnheer de Voorzitter, ik wil graag allereerst mijn verontschuldigingen aan het Parlement aanbieden voor het feit dat ik hier vanmorgen te laat ben aangekomen. De reden daarvoor was eenvoudig dat mij een volkomen ander tijdschema was doorgegeven. Daardoor arriveerde ik op wat ik meende dat het juiste tijdstip was, dus mijn oprechte excuses aan alle leden van het Parlement voor dat misverstand. Als ik de correcte tijd had geweten zou ik er uit beleefdheid tegenover het Parlement beslist voor gezorgd hebben dat ik op tijd was geweest. Ik bied u dus mijn welgemeende verontschuldigingen aan voor dit misverstand.</p>
      <a text="(Applaus)"/>
      <p sl="en">Ik stel tevreden vast dat de overeenkomst die onze beide instellingen als gevolg van de bemiddelingsonderhandelingen van 24 november jl. en de onderhandelingen op de trialoog van 30 november hebben bereikt, in de begroting 2006 is opgenomen. Bij deze gelegenheid wil ik u eraan herinneren dat een aantal kleine meningsverschillen met betrekking tot de classificatie van de uitgaven blijven bestaan en dat de Raad zich alle rechten voorbehoudt.</p>
      <p sl="en">Ik bevestig u evenwel met plezier dat de Raad kan instemmen met het maximale stijgingspercentage dat het resultaat is van uw tweede lezing. Ik wil graag van de gelegenheid gebruik maken om de voorzitter van de Begrotingscommissie, de heer Lewandowski, de twee rapporteurs, de heren Pittella en Dombrovskis, en de commissaris, mevrouw Grybauskaitė, te bedanken voor hun constructieve medewerking bij het vaststellen van deze begroting.</p>
      <p sl="en">Laten we hopen dat dit een gunstig voorteken is voor de delicate onderhandelingen betreffende de financiële vooruitzichten die op dit ogenblik worden gevoerd. Dit is in het belang van de Europese Unie en van haar betrekkingen met haar burgers.</p>
      <p sl="en">Ik dank u hartelijk voor het werk dat wij gezamenlijk hebben verricht om de begroting 2006 mogelijk te maken.</p>
      <p sl="en">Nogmaals mijn verontschuldigingen voor het misverstand waardoor ik vanmorgen te laat aankwam.</p>
      <a text="(Applaus)"/>
    </intervention>
    <intervention id="4-038" speaker_id="28267" name="Josep BORRELL FONTELLES" is_mep="True" mode="spoken" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="nl">Ik bedank de fungerend voorzitter van de Raad voor zijn verklaring. Alvorens over te gaan tot de ondertekening van de begroting, wil ik erop wijzen dat de begroting voor 2006 die wij zojuist hebben goedgekeurd, in termen van vastleggingskredieten, 1,09 procent van het bruto binnenlands product van de 25 EU-lidstaten vertegenwoordigt.</p>
      <p sl="nl">Over enkele uren zullen wij ons, in Brussel, buigen over een voorstel betreffende een begroting voor de periode 2007-2013, dat voorziet in een gemiddelde van 1,03 procent voor 27 lidstaten van de Unie.</p>
      <a text="(Na de fungerend voorzitter van de Raad, Ivan Lewis, de vertegenwoordiger van de Commissie, Dalia Grybauskaitė, de voorzitter van de Commissie BUDG, Janusz Lewandowski, de rapporteurs Giovanni Pittella en Valdis Dombrovskis te hebben uitgenodigd met hem mee te gaan, gaat de Voorzitter samen met de fungerend voorzitter van de Raad over tot de ondertekening van de begroting)"/>
      <a text="(Applaus)"/>
    </intervention>
  </section>
  <section id="creitem14" title="Jaarrekeningen van bepaalde ondernemingsvormen en geconsolideerde rekeningen (stemming)"/>
  <section id="creitem15" title="Rechten van personen met beperkte mobiliteit tijdens vliegreizen (stemming)">
    <intervention id="4-043" speaker_id="2099" name="Robert EVANS" is_mep="True" mode="spoken" role="rapporteur" nationality="United Kingdom" birth_date="23-10-1956" birth_place="Ashford" p_group="Socialist Group in the European Parliament" m_state="GB">
      <p sl="en">Mijnheer de Voorzitter, ik wil mijn collega's bedanken voor dit bijzonder warme onthaal dat mijn verslag – dat een grote stap voorwaarts markeert in de rechten van personen met een handicap en passagiers met beperkte mobiliteit – ten deel is gevallen. Het verslag is met een enorme meerderheid aangenomen. Interessant genoeg hebben zes collega's tegengestemd, maar dankzij de zegeningen van de technologie is precies bekend wie deze personen zijn. Ze moesten zich schamen!</p>
      <p sl="en">U zult het ongetwijfeld toejuichen dat wij door de uitslag van de stemming in het Parlement al in eerste lezing een akkoord zullen kunnen bereiken. Alle 25 regeringen en de Commissie hebben aangegeven dat zij alle amendementen die het Parlement heeft aangenomen, zullen overnemen. Mijn dank aan mijn collega's, en staat u mij toe op te merken dat ook het feit dat deze geweldige prestatie onder het Britse voorzitterschap is gerealiseerd, zal worden toegejuicht.</p>
      <a text="(Applaus)"/>
    </intervention>
  </section>
  <section id="creitem16" title="Maatregelen voor landen van het suikerprotocol (stemming)">
    <intervention id="4-046" speaker_id="2326" name="Bernard LEHIDEUX" is_mep="True" mode="spoken" role="rapporteur" nationality="France" birth_date="23-09-1944" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Mijnheer de Voorzitter, dames en heren, ik wil graag bevestigen dat amendement 9, waarin wordt opgeroepen om het bedrag van 40 miljoen euro te verhogen tot 80 miljoen euro, is ingetrokken. En ik wil niet alleen de intrekking van dit amendement bevestigen, ik wil ook de verantwoordelijkheid voor die intrekking op mij nemen.</p>
      <p sl="fr">Dit amendement was in de Commissie ontwikkelingssamenwerking unaniem aangenomen en ik zou de leden van deze commissie heel hartelijk willen bedanken voor hun scherpe blik en hun steun. De Raad heeft echter geweigerd de ACS-landen ook maar met het minste gebaar tegemoet te komen, niettegenstaande het standpunt en de positieve bijdrage van het Brits voorzitterschap, waarvan ik kan getuigen. De Commissie van haar kant hield de spreekwoordelijke poot stijf. Het systeem, dat muurvast zat vanwege het begrotingsdebat van dit Parlement, deed de rest en diende de genadeslag toe. Welnu, omdat langer uitstel niet mogelijk is, mijnheer de Voorzitter, moet deze verordening per se in eerste lezing worden aangenomen. We hebben dan ook onze verantwoordelijkheid genomen en amendement 9, waarin werd aangedrongen op 80 miljoen, ingetrokken.</p>
      <p sl="fr">Beste collega’s, om de redenen die ik zojuist aanvoerde ben ik genoodzaakt u te verzoeken voor dit verslag te stemmen, en daarmee de lijn vast te houden van uw stemming over de begroting. Om de ACS-landen te laten weten dat sommigen hier wel degelijk aan hen denken, verzoek ik echter dat mijn naam uit deze tekst wordt geschrapt, en doe ik aan mijn collega’s van de Commissie ontwikkelingssamenwerking het voorstel dat zij, en zij alleen, een symbolisch laatste gebaar maken door tegen te stemmen.</p>
    </intervention>
  </section>
  <section id="creitem17" title="Protocol bij de visserijovereenkomst tussen de Europese Unie en de Republiek der Seychellen (stemming)"/>
  <section id="creitem18" title="Financiering gemeenschappelijk visserijbeleid, zeerecht (stemming)"/>
  <section id="creitem19" title="Toekenning van macrofinanciële hulp aan Georgië (stemming)"/>
  <section id="creitem20" title="Wetgevings- en werkprogramma van de Commissie (2006) (stemming)"/>
  <section id="creitem21" title="Mensenrechten en persvrijheid in Tunesië en evaluatie van de wereldtop over de informatiemaatschappij in Tunis (stemming)">
    <intervention id="4-053" speaker_id="1129" name="Catherine TRAUTMANN" is_mep="True" mode="spoken" nationality="France" birth_date="15-01-1951" birth_place="Strasbourg" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, ik wil alleen maar vragen om een louter formele correctie in paragraaf 6 van de gemeenschappelijke ontwerpresolutie, namelijk om het laatste deel van de zin aan het einde van het eerste gedeelte, dus na “associatieovereenkomst”, te vervangen en de door ons overeengekomen tekst te herstellen.</p>
      <p sl="fr">Ik wil eveneens vragen of in de paragrafen waar simpelweg “de top” staat, tussen haakjes “WTIM” kan worden toegevoegd, in overeenstemming met de rest van de resolutie en om verwarring te vermijden indien losse paragrafen uit de tekst worden geciteerd.</p>
      <p sl="fr">Tot slot zou ik de collega’s van de verschillende fracties willen bedanken die de reikwijdte van deze resolutie hebben willen uitbreiden tot de conclusies van de top. Ik wil graag het belang van deze resolutie benadrukken, nu de Sacharovprijs is toegekend en nadat ik er gisteren in dit Parlement op heb aangedrongen dat de – fundamentele – vrijheid van meningsuiting en de persvrijheid deel moeten uitmaken van al onze acties, in het bijzonder wanneer wij overeenkomsten hebben gesloten met bevriende landen.</p>
    </intervention>
  </section>
  <section id="creitem22" title="Consumentenbelangen in de nieuwe lidstaten (stemming)"/>
  <section id="creitem23" title="Betekenis van rechtstreekse overheidssteun als instrument van regionale ontwikkeling (stemming)">
    <intervention id="4-057" speaker_id="28181" name="Miloš KOTEREC" is_mep="True" mode="spoken" role="rapporteur" nationality="Slovakia" birth_date="11-10-1962" birth_place="Partizánske" p_group="Socialist Group in the European Parliament" m_state="SK">
      <p sl="sk">Alvorens we overgaan tot de stemming, wil ik twee min of meer technische amendementen indienen. In paragraaf 3 van mijn verslag staat aan het einde van de eerste regel en in de tweede regel de formulering "die van toepassing zijn op alle drie de categorieën zoals bedoeld in artikel 87, lid 3, letter a)". Ik wil de woorden "drie de" schrappen, om de tekst als volgt te laten luiden: "die van toepassing zijn op alle categorieën zoals bedoeld in artikel 87, lid 3, letter a)".</p>
      <p sl="sk">Ik heb ook nog een amendement op amendement 31 betreffende paragraaf 14, dat in wezen ook van technische aard is, maar dat amendement zal ik indienen bij de stemming over deze paragraaf.</p>
    </intervention>
    <intervention id="4-059" speaker_id="28181" name="Miloš KOTEREC" is_mep="True" mode="spoken" role="rapporteur" nationality="Slovakia" birth_date="11-10-1962" birth_place="Partizánske" p_group="Socialist Group in the European Parliament" m_state="SK">
      <p sl="sk">Aan het einde van de voorlaatste regel van deze paragraaf staan de woorden "te abrupte" (‘príliš brutálne’ in het Slowaaks), die ik wil vervangen door het woord "forse" (‘veľmi významné’).</p>
      <p sl="en">De bedoeling is dus de formulering te wijzigen van "te abrupte" in "aanzienlijke".</p>
    </intervention>
  </section>
  <section id="creitem24" title="Ontwikkelingsbeleid van de EU (stemming)"/>
  <section id="creitem25" title="Het vermeende gebruik van Europese landen door de CIA voor het vervoer en de illegale detentie van gevangenen (stemming)">
    <intervention id="4-065" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, de ALDE-Fractie stelt een mondeling amendement voor op amendement 9, zodat er komt te staan: "overwegende dat het internationale terrorisme een van de grootste bedreigingen vormt voor de samenleving in de EU en voor deze waarden". Als dat mondeling amendement zou worden goedgekeurd, zouden wij amendement 9 steunen.</p>
    </intervention>
    <intervention id="4-067" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, wij zouden een mondeling amendement willen voorstellen dat tot doel heeft het woord "NAVO" te schrappen. We dachten dat dat in de onderhandelingen sowieso al gebeurd was. Er is sprake van een misverstand; het woord hoort er niet te staan. Mijns inziens is de stemming in onderdelen niet nodig als we het weglaten, omdat er dan zou staan: "met inbegrip van de faciliteiten van militaire bases zoals …". Laten we dus het woord "NAVO" schrappen, zodat we over de overweging als geheel kunnen stemmen, zonder stemming in onderdelen.</p>
    </intervention>
    <intervention id="4-069" speaker_id="2099" name="Robert EVANS" is_mep="True" mode="spoken" nationality="United Kingdom" birth_date="23-10-1956" birth_place="Ashford" p_group="Socialist Group in the European Parliament" m_state="GB">
      <p sl="en">Mijnheer de Voorzitter, ik heb slechts een opmerking over het taalgebruik, iets wat mijn collega's zal interesseren.</p>
      <p sl="en">"Transportation" is een Amerikaans-Engels woord; het Brits-Engels woord is "transport". Gezien de aard van het verslag zouden we het Brits-Engelse woord moeten gebruiken.</p>
      <a text="(Gelach en applaus)"/>
    </intervention>
  </section>
  <section id="creitem26" title="Voorbereidingen van Bulgarije op toetreding tot EU (stemming)"/>
  <section id="creitem27" title="Voorbereidingen van Roemenië op toetreding tot EU (stemming)">
    <intervention id="4-073" speaker_id="1952" name="Jan Marinus WIERSMA" is_mep="True" mode="spoken" nationality="Netherlands" birth_date="26-08-1951" birth_place="Groningen" p_group="Socialist Group in the European Parliament - Vice" m_state="NL">
      <p sl="en">Mijnheer de Voorzitter, ik zou via een mondeling amendement willen voorstellen de amendementen 14, 12 en 5 samen te voegen. Het gaat over het uiterst belangrijke maar ook gevoelige onderwerp adoptie in Roemenië. Wij willen de Roemeense regering voorstellen een besluit te nemen in enkele zaken die nog steeds niet zijn afgehandeld, als gevolg van een moratorium op internationale adoptie dat in het verleden door dit Parlement is voorgesteld.</p>
      <p sl="en">Het is een belangrijk mondeling amendement. Ik zal het zorgvuldig voorlezen, zodat iedereen weet waarover we stemmen: "Stelt met tevredenheid vast dat de Roemeense autoriteiten verbeteringen tot stand hebben gebracht ten aanzien van de bescherming van kinderen en dringt er bij de Roemeense regering op aan de internationale adoptieaanvragen die tijdens het moratorium van juni 2001 zijn ingediend af te handelen, en erop toe te zien dat alle gevallen onderzocht worden aan de hand van het VN-Verdrag inzake de rechten van het kind en de Roemeense wet inzake de wettelijke status van adoptie, met als doel interlandelijke adoptie in deze bijzondere gevallen mogelijk te maken indien gerechtvaardigd en passend".</p>
    </intervention>
    <intervention id="4-075" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">Voorzitter, de afgelopen dagen heb ik van andere fracties vragen gekregen over de formulering van het door mijn fractie ingediende amendementen nummer 2. Bovendien is over een deel van dit onderwerp, de beschuldiging van het bestaan van CIA-kampen in Roemenië en elders en over de noodzaak van onderzoek daarnaar, een afzonderlijk debat gevoerd en gestemd.</p>
      <p sl="nl">Ik stel daarom voor dat we ons in dit amendement beperken tot de positie van deze kandidaat-lidstaat met beperking tot onjuiste handelingen. Dat bereiken we door de volgende wijziging in de Engelse tekst: we voegen "allegations of the existence" toe en we schrappen "but also to undertake informal investigations" . Ik neem aan dat zo de bezwaren tegen de oorspronkelijke tekst zijn weggenomen.</p>
    </intervention>
  </section>
  <section id="creitem28" title="Vrouwennetwerken: visserij, landbouw en diversificatie (stemming)">
    <intervention id="4-078" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Mijnheer de Voorzitter, ik wil u niet ophouden, maar omdat dit de laatste stemming is waarbij er veel collega’s aanwezig zijn, wil ik namens mijn fractie – en ik neem aan ook namens alle andere collega’s – de diensten bedanken voor het voorbereiden van de lastige stemmingen die we juist het afgelopen jaar hebben gehad. Zij hebben iets geweldigs gepresteerd en ons het werk verlicht. We wensen hen prettige feestdagen en vragen hen of ze ons ook volgend jaar zo behulpzaam bij willen staan.</p>
    </intervention>
    <intervention id="4-079" speaker_id="4282" name="Renate SOMMER" is_mep="True" mode="spoken" nationality="Germany" birth_date="10-09-1958" birth_place="Bochum" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, ik wil u – en ook collega Swoboda - er even op attent maken dat dit vandaag niet de laatste stemming is. Ik vind het jammer dat u al afscheid neemt en met vakantie gaat; het zou me deugd doen als u toch nog zou kunnen blijven.</p>
      <a text="(Gelach en applaus)"/>
    </intervention>
    <intervention id="4-080" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Hiermee is de stemming beëindigd.</p>
    </intervention>
  </section>
  <section id="creitem29" title="Stemverklaringen">
    <intervention id="4-082" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Wij gaan over tot de stemverklaringen.</p>
      <p sl="nl">Verslag-Böge (A6-0395/2005)</p>
    </intervention>
    <intervention id="4-083" speaker_id="28132" name="Richard ASHWORTH" is_mep="True" mode="written" nationality="United Kingdom" birth_date="17-09-1947" birth_place="Folkestone" p_group="European Conservatives and Reformists Group" m_state="GB">
      <p sl="nl">Wij vinden dat compensatie aan landen in Afrika, het Caribisch gebied en de Stille Oceaan die getroffen worden door de hervorming van de suikerregeling 80 miljoen euro moet bedragen en niet 40 miljoen euro.</p>
      <p sl="nl">Verder zijn wij tegen financiering van het gemeenschappelijk buitenlands en veiligheidsbeleid zonder dat daar een einddatum aan verbonden is en zonder dat er voldoende gegronde redenen voor zijn.</p>
    </intervention>
    <intervention id="4-085" speaker_id="photo_generic" name="Jan Andersson, Anna Hedh, Ewa Hedkvist Petersen, Inger Segelström en Åsa Westlund" is_mep="True" mode="written">
      <p sl="nl">Wij Zweedse sociaal-democraten hebben vandaag gestemd vóór de overeenkomst inzake de begroting voor het jaar 2006, waarover de Commissie, de Raad en het Parlement het eens geworden zijn. De begroting van de EU moet primair worden gebruikt om volledige werkgelegenheid in Europa te scheppen en om bij te dragen tot een duurzame sociale, economische en ecologische ontwikkeling. Wij juichen het speciaal toe dat wij gehoor gekregen hebben voor onze herhaalde eisen inzake inspanningen voor de strategie van Lissabon, zoals meer geld voor studentenuitwisselingsprogramma’s en voor het EU-programma voor onderzoek en ontwikkeling. De betalingen in de categorie landbouw worden verminderd ten opzichte van het oorspronkelijke voorstel, en dat vinden wij verstandig. De rechtstreekse landbouwsteun is buitenproportioneel en leidt tot een ineffectieve landbouw die het milieu schaadt en de kloof tussen arm en rijk in de wereld verbreedt. Wij kunnen ons daarom niet scharen achter passages waarin de besluiten van de Raad tot bezuinigingen op de landbouwsteun worden betreurd.</p>
    </intervention>
    <intervention id="4-086" speaker_id="photo_generic" name="Gerard Batten, Godfrey Bloom en Thomas Wise" is_mep="True" mode="written">
      <p sl="nl">De parlementsleden die lid zijn van de Britse Independence Party stemmen voor verwerping van het ontwerp van algemene begroting, niet omdat zij een verhoging van de begroting zouden steunen, maar op grond van het beginsel dat het VK zelf zijn prioriteiten op financieringsgebied hoort te bepalen en niet aan de EU-begroting dient bij te dragen.</p>
    </intervention>
    <intervention id="4-087" speaker_id="photo_generic" name="Ole Christensen, Dan Jørgensen, Henrik Dam Kristensen, Poul Nyrup Rasmussen en Britta Thomsen" is_mep="True" mode="written">
      <p sl="nl">De sociaal-democraten hebben bij de stemming over de begroting gestemd voor blok 1, dat wil zeggen voor een versterking van de centrale begrotingslijn voor onderzoek, ontwikkeling enzovoort. Er zij echter wel opgemerkt dat de Deense sociaal-democraten in het Europees Parlement geen steun kunnen verlenen aan financiële steun van de EU aan de uitbreiding van kernenergie, noch binnen de Gemeenschap, noch daarbuiten.</p>
    </intervention>
    <intervention id="4-088" speaker_id="28493" name="Derek Roland CLARK" is_mep="True" mode="written" nationality="United Kingdom" birth_date="10-10-1933" birth_place="Bristol" p_group="Europe of freedom and democracy Group" m_state="GB">
      <p sl="nl">Ik heb voor dit amendement gestemd, NIET omdat ik voor een verhoging van de begroting zou zijn, maar omdat ik niet wil dat er nog meer geld door het VK wordt uitgegeven, geld dat beter kan worden besteed aan het nakomen van bilaterale overeenkomsten.</p>
    </intervention>
    <intervention id="4-089" speaker_id="photo_generic" name="Hélène Goudin, Nils Lundgren en Lars Wohlin" is_mep="True" mode="written">
      <p sl="nl">De Zweedse partij Junilistan stemt tegen alle voorstellen die verdere kostenverhogingen met zich meebrengen. Junilistan vindt dat elke EU-begroting moet worden beperkt tot 1 procent. Bij begrotingskwesties moet de rol van het Parlement beperkt blijven tot het stellen van prioriteiten binnen het door de Raad voorgestelde begrotingskader.</p>
      <p sl="nl">In plaats van het eerste voorstel voor het begrotingsniveau te aanvaarden, heeft het Parlement in eerste lezing besloten om amendementen in te dienen, die leidden tot een uitbreiding van betalingen en toekomstige verplichtingen. Deze voorgestelde verhogingen van de uitgaven leidden tot nieuwe onderhandelingen met de Raad. Helaas heeft de Raad tijdens deze onderhandelingen bepaalde uitgavenverhogingen aanvaard.</p>
      <p sl="nl">Ondanks dit alles besluit het Parlement met het oog op de tweede lezing opnieuw verhogingen van uitgaven voor te stellen. Deze ontwikkeling is uiterst betreurenswaardig en laat zien hoe belangrijk het is dat de invloed van het Parlement niet wordt uitgebreid.</p>
    </intervention>
    <intervention id="4-090" speaker_id="28139" name="Carl SCHLYTER" is_mep="True" mode="written" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="nl">Ik heb tegen gestemd vanwege de toelichting op het punt van groei en Turkije. Ik ben tegen groei op de korte termijn en vóór toetreding van Turkije – niet andersom. Daarom kon ik helaas geen steun verlenen aan dit voorstel om de begroting te verwerpen.</p>
    </intervention>
    <intervention id="4-091" speaker_id="4515" name="Jeffrey TITFORD" is_mep="True" mode="written" nationality="United Kingdom" birth_date="24-10-1933" birth_place="West Mersea" p_group="Independence/Democracy Group" m_state="GB">
      <p sl="nl">De parlementsleden die lid zijn van de Britse Independence Party stemmen voor verwerping van het ontwerp van algemene begroting, niet omdat zij een verhoging van de begroting zouden steunen, maar op grond van het beginsel dat het VK zelf zijn prioriteiten op financieringsgebied hoort te bepalen en niet aan de EU-begroting dient bij te dragen.</p>
    </intervention>
    <intervention id="4-092" speaker_id="28509" name="John WHITTAKER" is_mep="True" mode="written" nationality="United Kingdom" birth_date="07-06-1945" birth_place="Oldham" p_group="Independence/Democracy Group" m_state="GB">
      <p sl="nl">Ik stem vóór verwerping van het ontwerp van algemene begroting, niet omdat ik er voorstander van zou zijn de begroting te verhogen, maar omdat ik niet wil dat middelen van het Verenigd Koninkrijk op deze manier worden besteed, of überhaupt worden besteed door de Europese Unie.</p>
    </intervention>
    <intervention id="4-094" speaker_id="28132" name="Richard ASHWORTH" is_mep="True" mode="written" nationality="United Kingdom" birth_date="17-09-1947" birth_place="Folkestone" p_group="European Conservatives and Reformists Group" m_state="GB">
      <p sl="nl">De Britse conservatieven staan achter de algemene strekking van het ontwerp van algemene begroting 2006. Met name de verhoging van de steun voor de Lissabon-doelstellingen en het handhaven van de totale begroting op 1,01 procent van het BNI kunnen onze goedkeuring wegdragen. Wij dringen echter aan op een meer radicale hervorming van de totale begroting.</p>
    </intervention>
    <intervention id="4-250" speaker_id="photo_generic" name="Niels Busk, Anne E. Jensen en Karin Riis-Jørgensen" is_mep="True" mode="written">
      <p sl="nl">Ad amendement 1: De Deense liberale partij vindt vernietiging van levensmiddelen ondoelmatig, maar het probleem zit hem in de productiesteun – niet in de steun voor vernietiging. Het amendement gaat over het effect van het probleem, maar pakt de oorzaak ervan niet aan.</p>
      <p sl="nl">Ad amendement 2: De Deense liberale partij wil de hongersnoodproblemen in ontwikkelingslanden oplossen, maar vindt dat er een veel serieuzer en beter gecoördineerde inzet nodig is dan in dit voorstel staat.</p>
      <p sl="nl">Ad amendement 3: De Deense liberale partij is tegen export van levende dieren, maar het amendement lost dit probleem niet op. Bovendien is de formulering nogal vaag.</p>
      <p sl="nl">Ad amendement 6: De Deense liberale partij is aanhanger van een hervorming van de reiskostenvergoedingen waarbij alle redelijke en noodzakelijke reiskosten worden vergoed. Hiertoe is echter reeds besloten met het nieuwe Statuut van de leden. Bovendien is het amendement in de praktijk onuitvoerbaar.</p>
      <p sl="nl">Al met al moeten de amendementen van de heer Bonde als ondoordacht worden beschouwd.</p>
    </intervention>
    <intervention id="4-095" speaker_id="photo_generic" name="Charlotte Cederschiöld, Gunnar Hökmark en Anna Ibrisagic" is_mep="True" mode="written">
      <p sl="nl">Wij Zweedse conservatieven willen de begroting van de Europese Unie ontwikkelen en moderniseren. Dat betekent dat wij streven naar een verlaging van de subsidies en een verhoging van de investeringen in zaken die vereist zijn voor de moderne economie en de wereldwijde concurrentie. Tevens willen we ervoor zorgen dat de Unie een krachtiger rol kan spelen als internationale partner voor vrijheid, vrede en veiligheid.</p>
      <p sl="nl">De huidige inrichting van de begroting is ouderwets en legt veel te veel nadruk op landbouw en op steun aan de oude lidstaten voor kosten die ze zelf moeten kunnen opbrengen. De steun uit de structuurfondsen en het Cohesiefonds moet in de eerste plaats gaan naar de nieuwe lidstaten en de arme regio’s.</p>
      <p sl="nl">In dit verband hebben we ons ingezet voor een verbod op tabaksteelt en exportsubsidies en voor geleidelijke afschaffing van landbouwsubsidies. Daarentegen willen we uitbreiding van de steun voor onderzoek en ontwikkeling, en inspanningen voor veiligheid en voor het nabuurschapsbeleid.</p>
      <p sl="nl">De Europese Unie heeft een begroting nodig en daarom stemmen wij vóór het voorstel, ook al vinden wij dat er ingrijpende veranderingen nodig zijn.</p>
    </intervention>
    <intervention id="4-096" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="nl">De begroting voor 2006 is de laatste binnen de financiële vooruitzichten van 2000-2006 en tevens de laatste voorafgaand aan de toetreding van Roemenië en Bulgarije op 1 januari 2007. Ik wil drie korte opmerkingen plaatsen: het aandeel van de landbouw en de plattelandsontwikkeling in de totale begroting is nog slechts 43 procent, hetgeen het Britse argument dat het GVB te duur is logenstraft.</p>
      <p sl="nl">Daarnaast, wat het Europees Parlement en de Commissie ook mogen zeggen, laat de begroting een voortdurende, ongecontroleerde groei zien: de betalingskredieten zijn met 5,4 procent toegenomen en dat is meer dan alle nationale begrotingen.</p>
      <p sl="nl">Tot slot is het akkoord tussen de Raad en het Parlement tot stand gekomen door middel van een beschamende koehandel, die achter de ruggen van de Europese burgers om is bedisseld: de Raad heeft zijn zin gekregen over het GBVB, en in ruil daarvoor heeft het Parlement mogen vasthouden aan zijn prioriteiten, te weten cultuur, jeugd, milieu en federalistische propaganda.</p>
      <p sl="nl">De enige die niet tevreden is met deze begroting is de Europese belastingbetaler, die zijn belastingen ziet stijgen om, onder andere, de financiële bijdrage van zijn land aan de Europese Unie te bekostigen.</p>
      <p sl="nl">Frankrijk heeft in 2005 16,7 miljard euro betaald. Hoeveel zal het moeten betalen in 2006, in een Unie van 25 lidstaten, die meer verwachten?</p>
    </intervention>
    <intervention id="4-251" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Ik gebruik deze stemverklaring om iets te zeggen over de onderhandelingen over de begroting en de wijze waarop men met betrekking tot dit onderwerp overeenstemming bereikt.</p>
      <p sl="pt">1. Tot nu is er in de Raad vooral sprake van tegenstrijdigheid geweest. De vertegenwoordigers van de politieke stromingen die deze zogenaamde "Europese integratie" altijd hebben nagestreefd en degenen die daar de grootste economische belangen bij hebben zijn bang geworden. Daarom waarschuwen ze voor de mogelijke gevolgen van de onenigheid tussen wat zij de "grote landen" van de EU noemen. Het Nederlandse en het Franse volk hebben zich onomwonden tegen de zogenaamde "Grondwet voor Europa" uitgesproken. Een nieuwe crisis zou de geloofwaardigheid van de oplossing die men ons als de enig mogelijke voorhoudt nog eens verder aantasten. Daarom roepen ze op tot het op "elkaar afstemmen van de agenda’s" – zeker met betrekking tot de onderhandelingen in het kader van de WHO.</p>
      <p sl="pt">2. Het Europees Parlement kan proberen te verdoezelen dat het medeplichtig is aan het systematisch terugbrengen van de communautaire begroting gedurende de voorbije jaren (die immers het gevolg is van beloften die de rechtse en sociaal-democratische krachten binnen de Commissie, de Raad en de lidstaten hebben gedaan), maar de kille cijfers spreken voor zich. Het EP is zijn eerdere voorstellen vergeten en stelt nu heel inconsistent met betrekking tot het jaar 2006 voor wat het Luxemburgs Voorzitterschap voor de periode 2007-2013 had voorgesteld. De ervaring heeft ons geleerd dat het daar niet bij zal blijven. Het Parlement juicht nu immers toe wat het gisteren onaanvaardbaar vond.</p>
    </intervention>
    <intervention id="4-097" speaker_id="28402" name="José Albino SILVA PENEDA" is_mep="True" mode="written" nationality="Portugal" birth_date="06-06-1950" birth_place="S. Mamede de Infesta" p_group="Group of the European People's Party (Christian Democrats) and European Democrats" m_state="PT">
      <p sl="pt">Het Parlement kan over de EU-begroting voor 2006 althans enigszins positief zijn, wat niet gezegd kan worden over de financiële vooruitzichten – daar wordt nog steeds over onderhandeld.</p>
      <p sl="pt">De toewijzingen zullen 1,01 procent van het BBP van de Unie bedragen. Het Parlement is er dus in geslaagd een kleine verhoging te bereiken vergeleken bij vorig jaar.</p>
      <p sl="pt">Wat echter werkelijk positief is – en dat is dan ook de reden voor mijn onverdeelde steun – zijn de extra fondsen die beschikbaar worden gesteld voor een hele reeks programma’s die rechtstreekse gevolgen hebben voor het leven van de burgers in Europa, zoals LIFE en SOCRATES.</p>
      <p sl="pt">Een andere reden tot tevredenheid is het feit dat er meer geld wordt gereserveerd voor initiatieven op het gebied van onderzoek en steun aan KMO's. KMO's zijn voor het verwezenlijken van de Strategie van Lissabon immers van cruciaal belang.</p>
      <p sl="pt">Wat de structurele acties betreft: ik ben het ermee eens om de bedragen voor de nieuwe lidstaten niet te verhogen, zolang de nu beschikbare middelen niet beter gebruikt worden.</p>
      <p sl="pt">Door deze begroting voor 2006 goed te keuren geeft het Parlement een heel belangrijk symbolisch signaal af met betrekking tot de nog steeds voortdurende discussies over de financiële perspectieven voor 2007-2013.</p>
      <p sl="pt">Als er vóór het einde van het Brits voorzitterschap geen overeenstemming wordt bereikt over de financiële vooruitzichten zal de begroting voor 2006 dienen als basis voor de onderhandelingen over de volgende jaarbegroting, overeenkomstig het zogenaamde twee-tienden-systeem.</p>
    </intervention>
    <intervention id="4-099" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, ik wil de rapporteur nogmaals bedanken voor het uitstekende verslag. Ik wil u er echter op attent maken dat er volgens mij bij de stemming toch iets is misgegaan, omdat amendement 24 van collega Lichtenberger van de Fractie De Groenen/Vrije Europese Alliantie over het automatisme van de verhoging van 60 procent voor de infrastructuurheffingen in stemming had moeten worden gebracht. Verder ben ik erg tevreden over het verslag.</p>
    </intervention>
    <intervention id="4-100" speaker_id="photo_generic" name="Hélène Goudin, Nils Lundgren en Lars Wohlin" is_mep="True" mode="written">
      <p sl="nl">Het onderhavige verslag gaat over heffingen op zware vrachtvoertuigen, een kwestie die van groot belang is voor het goed functioneren van de interne markt. Op dit moment bestaan er diverse modellen voor verkeersheffingen in de Europese Unie, wat tot concurrentievervalsing kan leiden. Tolheffingen kunnen gerechtvaardigd zijn om een vergoeding te innen voor slijtage van wegen en milieuverontreiniging.</p>
      <p sl="nl">De Zweedse partij Junilistan heeft bij de stemming van vandaag besloten om diverse amendementen in het verslag te steunen. Wij vinden zwaar vrachtverkeer een belangrijk deel van de interne markt, en we vinden ook dat milieuproblemen grensoverschrijdend zijn en dat het daarom een meerwaarde heeft om deze vraagstukken op EU-niveau te behandelen.</p>
    </intervention>
    <intervention id="4-102" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Ik heb vóór dit verslag gestemd omdat het het voorstel van de Commissie verbetert en tegelijkertijd zorgt voor non-discriminatie en gelijke rechten voor iedereen in het luchtvervoer. Deze verordening is het eerste wetgevingsdocument waarin specifiek rekening wordt gehouden met het vervoer van luchtreizigers met beperkte mobiliteit die nadeel ondervinden ten gevolge van een handicap, leeftijd of enige andere oorzaak.</p>
      <p sl="sk">Ik waardeer het feit dat de interne markt op het gebied van luchtvervoersdiensten alle burgers in staat stelt op voet van gelijkheid te reizen en luchtvervoerders verbiedt om het vervoer van personen te weigeren om redenen van beperkte mobiliteit. Met de aanneming van het verslag geeft het Europees Parlement een positief signaal af aan personen met een handicap. Ik denk dat het voor hen ook een fraai kerstgeschenk zal zijn.</p>
    </intervention>
    <intervention id="4-103" speaker_id="28497" name="Gerard BATTEN" is_mep="True" mode="written" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="nl">De Britse Independence Party geeft volmondig toe dat het wenselijk is de situatie van personen met een handicap te verbeteren, vooral in bepaalde staten op het vasteland van Europa. Wij verwerpen echter de gedachte dat het uitvoeren van verbeteringsmaatregelen onder auspiciën van de Commissie zou moeten plaatsvinden. Dit behoort het exclusieve voorrecht van democratische nationale staten te zijn.</p>
    </intervention>
    <intervention id="4-104" speaker_id="28493" name="Derek Roland CLARK" is_mep="True" mode="written" nationality="United Kingdom" birth_date="10-10-1933" birth_place="Bristol" p_group="Europe of freedom and democracy Group" m_state="GB">
      <p sl="nl">Ik heb tegen dit voorstel gestemd, NIET omdat ik personen met een beperkte mobiliteit zou willen dwarszitten, maar omdat</p>
      <p sl="nl">a) het aan de lidstaten moet worden overgelaten gepaste maatregelen te nemen;</p>
      <p sl="nl">b) de huidige wetgeving voorschrijft dat de luchtvaartmaatschappij voorzorgen treft; wanneer van reisorganisaties en boekingsbureaus geëist wordt dat zij dat doen, zal dat leiden tot onaanvaardbare administratieve lasten voor deze bedrijven, zal ernstige verwarring ontstaan over de verantwoordelijkheid van de organisatie enerzijds en die van de luchtvaartmaatschappij anderzijds en zullen de kosten stijgen, en waarschijnlijk is een dergelijke eis in strijd met EU-wetgeving.</p>
    </intervention>
    <intervention id="4-105" speaker_id="2109" name="Brian CROWLEY" is_mep="True" mode="written" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="nl">Dit verslag vormt een welkome aanvulling op het huidige debat over de rechten van passagiers met beperkte mobiliteit. Als persoon met een handicap heb ik voorbeelden meegemaakt van zowel de slechtste als de beste behandeling die je als passagier ten deel kan vallen en ik wil benadrukken dat de dienstverleners in de meeste gevallen proberen een zo efficiënt mogelijke dienstverlening te bereiken. Hoe de reis wordt ervaren kan soms echter zeer negatief worden beïnvloed door bepaalde regels van de luchtvaartmaatschappij of zelfs door de houding van een gezagvoerder.</p>
      <p sl="nl">De aspecten die het belangrijkst zijn als het gaat om verbetering van de dienstverlening hebben naar mijn mening te maken met de opleiding van het personeel en met duidelijke en consistente richtsnoeren voor reisoperators in de gehele sector. Ook denk ik dat het beter is de passagiers te vragen waar ze behoefte aan hebben in plaats van ervan uit te gaan dat hun behoeften bekend zijn.</p>
      <p sl="nl">Ik ben verheugd over de onderlinge overeenstemming tussen de Commissie en de Raad over dit onderwerp en ik feliciteer de rapporteur met zijn vermogen het Parlement achter zijn verslag te scharen.</p>
    </intervention>
    <intervention id="4-106" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Volgens non-gouvernementele organisaties is dit het eerste communautaire wetgevingsinstrument dat specifiek is gericht op mensen met een handicap. Er zijn in de Europese Unie ongeveer 50 miljoen gehandicapten.</p>
      <p sl="pt">Het is de bedoeling dat er voor gehandicapten gegarandeerd vervoer beschikbaar is (dat is wat het Parlement voorstelt); het vervoer per vliegtuig zou voor alle personen met beperkte mobiliteit toegankelijk moeten zijn.</p>
      <p sl="pt">Deze Verordening legt regels vast voor de bescherming van en bijstand aan gehandicapten en personen met beperkte mobiliteit binnen het kader van het luchtvervoer. Die doelstelling wordt bereikt door genoemde categorieën personen te vrijwaren van discriminatie en te garanderen dat ze bij vertrek, in de lucht en bij aankomst assistentie krijgen. Daarvoor mag men deze luchtreizigers geen extra kosten berekenen.</p>
      <p sl="pt">Er worden verder maatregelen voorgesteld om te verzekeren dat gehandicapten of personen met beperkte mobiliteit geïnformeerd worden met betrekking tot hun rechten. Het is bovendien van belang dat zowel het grond- als het luchtpersoneel training ontvangen en dat de vliegtuigen en de infrastructuur berekend zijn op het verlenen van deze diensten.</p>
      <p sl="pt">Wij hebben voor dit initiatief gestemd.</p>
    </intervention>
    <intervention id="4-107" speaker_id="28355" name="Mieczysław Edmund JANOWSKI" is_mep="True" mode="written" nationality="Poland" birth_date="16-11-1947" birth_place="Zduńska Wola" p_group="Union for Europe of the Nations Group" m_state="PL">
      <p sl="nl">Ik heb vele jaren met gehandicapten gewerkt en daarom wil ik graag de volgende stemverklaring afleggen.</p>
      <p sl="nl">Gehandicapten en personen met een beperkte mobiliteit als gevolg van een handicap of andere reden, zoals ouderdom, hebben nog steeds dezelfde rechten als andere burgers. Die rechten hebben zij ook in verband met vliegreizen. Blinden, doven en doofstomme mensen behoren eveneens tot deze categorie aangezien zij tijdens hun reis toegang tot adequate informatie moeten kunnen krijgen. Het zou misplaatst zijn om gehandicapte luchtreizigers extra kosten in rekening brengen. Deze kosten dienen opgenomen te worden in de algemene kosten van de individuele luchtvaartmaatschappijen. Het gaat per slot van rekening niet om grote bedragen.</p>
      <p sl="nl">Er dient gegarandeerd te worden dat in de gehele EU door alle luchtvaartmaatschappijen aan de behoeften van gehandicapten tegemoet wordt gekomen. Gehandicapten moeten ook in elk stadium van hun reis op de benodigde ondersteuning kunnen rekenen. Die ondersteuning hebben zij bijvoorbeeld nodig wanneer zij zich in de terminal moeten verplaatsen, bij het boarden of het verlaten van het vliegtuig, bij het ophalen van de bagage of bij de transfer in verband met aansluitende vluchten. Ook dient er indien nodig een rolstoel met begeleider bij de check-in-balie klaar te staan.</p>
      <p sl="nl">Het verdient aanbeveling de luchtvaartmaatschappijen te adviseren om adequate voorzieningen te installeren teneinde het boarden en het verlaten van vliegtuigen voor gehandicapten gemakkelijker te maken. Ontwerpers van vliegtuigen dienen er ook voor te zorgen dat bijvoorbeeld de breedte van het gangpad en de toiletruimte afgestemd zijn op de behoeften van mensen met een beperkte mobiliteit.</p>
      <p sl="nl">Daarnaast dient er een communautair systeem in het leven te worden geroepen voor het verlenen van steun aan gehandicapte luchtreizigers. Hiertoe behoort ook de ontwikkeling van verplichte servicenormen voor alle luchthavens in de Gemeenschap.</p>
    </intervention>
    <intervention id="4-108" speaker_id="4452" name="Sérgio MARQUES" is_mep="True" mode="written" nationality="Portugal" birth_date="25-02-1957" birth_place="Funchal - Madeira" p_group="Group of the European People's Party (Christian Democrats) and European Democrats" m_state="PT">
      <p sl="nl">Ik wil de heer Evans graag gelukwensen met zijn belangrijke verslag over het voorstel voor een verordening van het Europees Parlement en de Raad inzake de rechten van luchtreizigers met beperkte mobiliteit. Ik steun dit verslag. Ik ben vooral tevreden met de amendementen die erop gericht zijn om een geïntegreerde dienstverlening te introduceren en de toegang van het luchtvervoer aldus makkelijker te maken voor mensen met beperkte mobiliteit, en wel zonder extra kosten voor de reizigers in kwestie.</p>
      <p sl="nl">Deze verordening zal belangrijke gevolgen hebben voor de markt voor het luchtvervoer. Uit de doelstellingen die de EU op dit gebied heeft vastgelegd blijkt dat niet alleen rekening dient te worden gehouden met de moeilijkheden die personen met beperkte mobiliteit ondervinden, maar ook met de problemen van al degenen die begeleiding, informatie of extra hulp behoeven.</p>
    </intervention>
    <intervention id="4-109" speaker_id="4519" name="Claude MORAES" is_mep="True" mode="written" nationality="United Kingdom" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">Ik heb van ganser harte voor het verslag-Evans gestemd, omdat het mijns inziens een aanzienlijke bijdrage levert aan het antidiscriminatiebeleid ten behoeve van mensen met een handicap die de vrijheid willen hebben om zonder belemmeringen te kunnen vliegen.</p>
    </intervention>
    <intervention id="4-110" speaker_id="28506" name="Mike NATTRASS" is_mep="True" mode="written" nationality="United Kingdom" birth_date="14-12-1945" birth_place="Leeds" p_group="Europe of freedom and democracy Group" m_state="GB">
      <p sl="nl">De Britse Independence Party geeft volmondig toe dat het wenselijk is de situatie van personen met een handicap te verbeteren, vooral in bepaalde staten op het vasteland van Europa. Wij verwerpen echter de gedachte dat het uitvoeren van verbeteringsmaatregelen onder auspiciën van de Commissie zou moeten plaatsvinden.</p>
    </intervention>
    <intervention id="4-111" speaker_id="28211" name="Lydia SCHENARDI" is_mep="True" mode="written" nationality="France" birth_date="27-06-1952" birth_place="Montreuil s/Bois" p_group="Non" m_state="FR">
      <p sl="nl">Het doel dat de Raad en het Europees Parlement zich op dit terrein hebben gesteld, te weten het beginsel van een geïntegreerde dienstverlening met het oog op een betere toegankelijkheid van het luchtvervoer voor reizigers met een handicap en beperkte mobiliteit, is niet alleen lovenswaardig maar onontbeerlijk. Het was immers hoog tijd dat er werd opgetreden.</p>
      <p sl="nl">Op dit moment namelijk lopen de situaties en de wijzen van behandeling, zowel voor wat betreft de toegankelijkheid van luchthavens als de bijstand door luchtvaartmaatschappijen en luchthavens, sterk uiteen.</p>
      <p sl="nl">Of het nu gaat om de begeleider die geen zitplaats krijgt naast de persoon met beperkte mobiliteit, om het ontbreken van medische hulpmiddelen aan boord en op de grond, zoals bijvoorbeeld elektrische rolstoelen, of om het ontbreken van training van het personeel dat op de luchthaven werkt met betrekking tot gehandicapten, men kan niet anders dan constateren dat het beginsel van gelijkheid voor alle reizigers niet op alle luchthavens en door alle Europese luchtvaartmaatschappijen in dezelfde mate wordt nageleefd.</p>
      <p sl="nl">Ik ben eveneens verheugd te merken dat de inspanningen die de verschillende luchtvaartmaatschappijen en luchthavens nu moeten leveren niet mogen leiden tot specifieke extra kosten voor personen met een handicap of beperkte mobiliteit. Dat is toch wel het minste wat we kunnen doen.</p>
    </intervention>
    <intervention id="4-112" speaker_id="28508" name="Alyn SMITH" is_mep="True" mode="written" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="nl">Ik juich dit verslag toe en ben opgetogen over de omvang van de meerderheid die het in dit Parlement achter zich heeft gekregen. Veel van onze burgers denken dat vraagstukken op het gebied van invaliditeit zijn opgelost omdat er in veel van onze landen al jaren relevante wetgeving van kracht is. Dat is echter niet het geval: de praktijk komt vaak niet overeen met de doelstellingen van het wetgevingskader en het is zeer noodzakelijk dat er met spoed nadere maatregelen worden getroffen zodat al onze burgers kunnen reizen. Dit is een goed voorbeeld van hoe de Europese Unie met succes tot handelen overgaat waar de lidstaten dat niet doen, en ik kan met genoegen zeggen dat ik er van harte mee instem.</p>
    </intervention>
    <intervention id="4-113" speaker_id="28509" name="John WHITTAKER" is_mep="True" mode="written" nationality="United Kingdom" birth_date="07-06-1945" birth_place="Oldham" p_group="Independence/Democracy Group" m_state="GB">
      <p sl="nl">Het is niet de taak van de EU luchtvaartmaatschappijen te runnen. Willen dit soort aanbevelingen internationaal effect sorteren, dan moet naleving van de maatregelen worden afgedwongen door het orgaan dat toezicht houdt op luchtvaartmaatschappijen, niet door de EU die op alle gebieden de wet wil voorschrijven, zelfs als het gaat om de spelregels van voetbal!</p>
    </intervention>
    <intervention id="4-114" speaker_id="28496" name="Thomas WISE" is_mep="True" mode="written" nationality="United Kingdom" birth_date="13-05-1948" birth_place="Bournemouth" p_group="Independence/Democracy Group" m_state="GB">
      <p sl="nl">Ik geef volmondig toe dat het wenselijk is de situatie van personen met een handicap te verbeteren. Ik verwerp echter de gedachte dat dit door de EU namens wie dan ook, laat staan namens soevereine natiestaten, gedaan zou moeten worden .</p>
      <p sl="nl">Ook verwerp ik de impliciete gedachte dat bureaus die reisvoorzieningen regelen de contractuele verantwoordelijkheden en aansprakelijkheden van beide partijen moeten dragen.</p>
    </intervention>
    <intervention id="4-116" speaker_id="2031" name="Marie-Arlette CARLOTTI" is_mep="True" mode="written" nationality="France" birth_date="21-01-1952" birth_place="Béziers" p_group="Socialist Group in the European Parliament" m_state="FR">
      <p sl="nl">Ik vind de huidige hervorming van de gemeenschappelijke marktordening voor suiker op twee vlakken onrechtvaardig:</p>
      <p sl="nl">1 – Ten eerste voor de Europese producenten zelf, want de kans bestaat dat de grote multinationals die suiker gebruiken, zoals Nestlé, het meeste profijt zullen hebben van deze hervorming.</p>
      <p sl="nl">Voor de kleinere producenten daarentegen zou de daling van de gegarandeerde prijs met 31 procent wel eens de doodsteek kunnen zijn.</p>
      <p sl="nl">2 – Bovenal is deze hervorming echter onrechtvaardig voor de arme suikerproducerende landen.</p>
      <p sl="nl">Eens te meer zijn zij het kind van de rekening.</p>
      <p sl="nl">De cijfers spreken voor zich: de Europese producenten kunnen rekenen op een pakket van 1,5 miljard euro aan compensatie en 4,2 miljard euro voor de herstructurering van de sector, terwijl de ACS-landen vooralsnog niet meer dan 40 miljoen euro in het vooruitzicht hebben.</p>
      <p sl="nl">Dat is een schandelijk bedrag. Binnen de Commissie ontwikkelingssamenwerking hadden wij 80 miljoen euro voorgesteld.</p>
      <p sl="nl">In het verslag-Lehideux wordt gepoogd bepaalde nadelige gevolgen van de hervorming van het suikerbeleid van de EU te verzachten, door voor te stellen om:</p>
      <p sl="nl">de bijstand complementair te maken aan andere financiële instrumenten van het ontwikkelingssamenwerkingsbeleid van de EU;</p>
      <p sl="nl">en maatregelen te treffen om de economieën van de landen die erg van suiker afhankelijk zijn, zoals de eilanden van het Caribisch gebied en Mauritius, te diversifiëren.</p>
    </intervention>
    <intervention id="4-117" speaker_id="photo_generic" name="Ole Christensen, Dan Jørgensen, Henrik Dam Kristensen, Poul Nyrup Rasmussen en Britta Thomsen" is_mep="True" mode="written">
      <p sl="nl">De Deense sociaal-democraten in het Europees Parlement hebben vóór het verslag gestemd, omdat het nemen van begeleidende maatregelen voor de landen van het suikerprotocol absoluut noodzakelijk is. De Deense sociaal-democraten in het Europees Parlement moeten echter tot hun leedwezen vaststellen dat de door de begrotingsautoriteiten gesloten overeenkomst over de begroting van 2006 geen gelegenheid biedt tot een verhoging van de steun aan de landen van het suikerprotocol, daar het voorgestelde steunniveau als ontoereikend moet worden beschouwd.</p>
    </intervention>
    <intervention id="4-118" speaker_id="photo_generic" name="Hélène Goudin, Nils Lundgren en Lars Wohlin" is_mep="True" mode="written">
      <p sl="nl">De Zweedse partij Junilistan verwelkomt de hervorming van de suikerregeling van EU en vindt het positief dat deze sector in hogere mate aan de markt wordt aangepast. Wij staan kritisch tegenover de exportsteun van de EU aan interne suikertelers en wij staan positief tegenover het feit dat de suikerhandel in de toekomst onder redelijker omstandigheden kan plaatsvinden.</p>
      <p sl="nl">De ACS-landen hebben door gunstige overeenkomsten een speciale toegang tot de EU gekregen. De nieuwe marktregeling voor suiker zal dus consequenties voor bepaalde ACS-landen met zich meebrengen. De wijziging van de marktregeling is echter noodzakelijk en is op termijn in het belang van alle partijen.</p>
      <p sl="nl">De rapporteur van het Europees Parlement bepleit dat er aanzienlijke financiële aanpassingssteun wordt uitbetaald aan de ACS-landen. Wij willen er met nadruk op wijzen dat dergelijke maatregelen zeer waarschijnlijk niet garanderen dat noodzakelijke herstructureringen worden uitgevoerd. Wij zijn op zoek naar duidelijker strategieën en prioriteiten voor het specifieke gebruik van financiële middelen. Anders bestaat er een aanzienlijk risico dat de herstructureringen die op de lange termijn nodig zijn niet in de gewenste mate worden gerealiseerd.</p>
    </intervention>
    <intervention id="4-119" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Zoals we al eerder hebben aangegeven zijn we het niet eens met de premissen waarop deze hervorming van de gemeenschappelijke marktordening voor suiker is gebaseerd. Deze hervorming wordt door de EU namelijk gebruikt als onderhandelingstroef om zo voordelige voorwaarden te verkrijgen voor de handel in industriële producten en diensten; ze moet dus gezien worden als een volgende stap bij de liberalisering van de wereldhandel in landbouwproducten. Dat zal leiden tot meer mededinging en zo leiden tot concentratie van de productie binnen de structuur van de internationale arbeidsverdeling.</p>
      <p sl="pt">Dat beleid straft de kleine en middelgrote bedrijven in de landbouwsector van de economisch sterkst ontwikkelde landen. Het zal bovendien leiden tot de ontwikkeling van monocultuur, de concentratie van landeigendom en het opgeven van de landbouw door duizenden boeren in arme en ontwikkelingslanden, wat een ondermijning van de voedselsoevereiniteit en –veiligheid tot gevolg zal hebben.</p>
      <p sl="pt">Dit verslag probeert een aantal van de voorstellen van de Commissie voor de ondertekenaars van het Suikerprotocol te verbeteren, maar gaat daarin lang niet ver genoeg. De grondslag voor deze hervorming – liberalisering – wordt namelijk in het geheel niet kritisch onderzocht, laat staan ronduit verworpen.</p>
      <p sl="pt">Het rapport beperkt zich ertoe "steun" voor te stellen om de "ernstige bredere sociale, economische en milieugevolgen" die de "aanpassing" voor de betrokken landen met zich mee zal brengen te verzachten.</p>
      <p sl="pt">Kort gezegd komt het hierop neer: de landbouwers zijn de verliezers en de voedselveiligheid wordt ondermijnd; de winnaars zijn de agro-industrie en de grote distributeurs.</p>
    </intervention>
    <intervention id="4-120" speaker_id="1023" name="Jean-Marie LE PEN" is_mep="True" mode="written" nationality="France" birth_date="20-06-1928" birth_place="La Trinité-sur-Mer " p_group="Non" m_state="FR">
      <p sl="nl">Het verslag-Lehideux is een litanie van goede bedoelingen waar niets concreets uit voortkomt, behalve 40 miljoen euro aan financiële steun voor 2006.</p>
      <p sl="nl">De 18 ACS-landen die het suikerprotocol hebben ondertekend, exporteren jaarlijks 1,6 miljoen ton rietsuiker naar de Europese Unie tegen de communautaire prijs. De door de Raad goedgekeurde verlaging van de suikerprijs met 26 procent over 4 jaar zal een navenante inkomenstenderving voor hen tot gevolg hebben.</p>
      <p sl="nl">De WTO brengt landen zo arm als Swaziland of Malawi een harde slag toe door de Europese Unie te verplichten haar suikersector te hervormen op grond van een klacht van Brazilië.</p>
      <p sl="nl">De ACS-landen hebben gelijk als ze zeggen dat de hervorming te snel gaat en te ingrijpend is.</p>
      <p sl="nl">In werkelijkheid zal alleen Brazilië, de grootste rietsuikerexporteur ter wereld, er profijt van hebben. Dit land zal de gelegenheid te baat nemen om zijn aandeel van de exportmarkt te vergroten, ten koste van de ACS-landen.</p>
      <p sl="nl">Terwijl in de WTO wordt gepraat over de ontwikkelingsronde, geeft de Europese Unie een heel slecht voorbeeld aan Afrika, ook al proberen we onze verdeeldheid en ons egoïsme te maskeren met het "alles behalve wapens"-initiatief.</p>
      <p sl="nl">Deze hervorming van de GMO voor suiker zal hun armoede verergeren, met alle gevolgen die men kan bedenken in termen van immigratie.</p>
    </intervention>
    <intervention id="4-122" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik steun dit verslag. Het bevestigt de conclusie van de Raad, waarin gesteld wordt dat de bilaterale visserijovereenkomsten van de EU zich moeten ontwikkelen van overeenkomsten betreffende de toegang tot partnerschapsovereenkomsten. Een dergelijke ontwikkeling zal ertoe bijdragen dat er in het betrokken derde land op een verantwoordelijke wijze wordt gevist en aldus verzekeren dat er vismogelijkheden blijven bestaan voor dat deel van de EU-vloot dat visserij in veraf gelegen gebieden bedrijft.</p>
      <p sl="pt">Via deze overeenkomst wordt gegarandeerd dat ongeveer 52 communautaire vaartuigen (waaronder vijf drijvende beugen uit Portugal) gedurende 6 jaar kunnen blijven vissen.</p>
      <p sl="pt">Deze overeenkomst is ook gunstig omdat ze een instrument is voor de bescherming van de visserij als economische activiteit. De banen op de schepen die binnen het kader van de overeenkomst kunnen blijven varen zullen niet verloren gaan. Verder is het zo dat deze overeenkomst de algemene beginselen voor het behoud van de visstand zoals die aan het gemeenschappelijk visserijbeleid ten grondslag liggen respecteert. Daar kan ik achter staan.</p>
    </intervention>
    <intervention id="4-123" speaker_id="photo_generic" name="Hélène Goudin, Nils Lundgren en Lars Wohlin" is_mep="True" mode="written">
      <p sl="nl">De Zweedse partij Junilistan vindt dat de EU onmiddellijk moet ophouden met het sluiten van visserij-overeenkomsten met derde landen. Het gemeenschappelijk visserijbeleid heeft geleid tot het leegvissen van vele Europese wateren en tot onherroepelijke schade aan gevoelige mariene milieus. Het visserijbeleid heeft bovendien vernietigende wereldwijde gevolgen. De visserij-overeenkomsten van de EU met derde landen genereren op de korte termijn inkomsten voor de contracterende landen. Op langere termijn leiden de overeenkomsten echter tot leegvissen en tot ontwikkelingsproblemen voor de plaatselijke visserijbedrijven. De uitbetaalde vergoedingen gaan in slechts beperkte mate naar de lokale bevolking. De overeenkomsten zouden moeten worden betaald door de landen of vissersvloten die besluiten om er gebruik van te maken. De visserij-overeenkomsten zouden überhaupt niet moeten worden gesloten in het kader van de EU.</p>
      <p sl="nl">Het verslag bevat een positief amendement, namelijk dat de financiële bijdragen ook moeten worden gebruikt ten gunste van de kustbevolking die van de visserij leeft (amendement 2). Het verslag in zijn geheel benadrukt echter dat de overeenkomsten positief zijn voor zowel de EU als derde landen. Wij zijn het hier niet mee eens en hebben daarom dus gestemd tegen de voorstellen in dezen. Het standpunt dat wij met deze stemverklaring te kennen geven is onze principiële overtuiging in deze kwestie. De stemverklaring is dus van toepassing bij toekomstige onderwerpen van vergelijkbare aard.</p>
    </intervention>
    <intervention id="4-124" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Wij hebben voor dit visserijprotocol gestemd, omdat we op deze wijze garanderen dat de vloten van de verschillende lidstaten die in de Seychellen opereren (waaronder vijf drijvende beugen uit Portugal) daar tot 17 januari 2011 kunnen blijven vissen.</p>
      <p sl="pt">De verlenging van deze overeenkomst is voor het overleven van deze vorm van visserij door de lidstaten heel belangrijk. Dit onderdeel van de vloot heeft namelijk ernstig te lijden gehad onder de crisis die deze sector de afgelopen jaren geteisterd heeft. Dat geldt zeker voor Portugal, waar het aantal vaartuigen elk jaar weer is afgenomen.</p>
      <p sl="pt">Dit Protocol zal zes jaar gelden en er zullen aanzienlijke hoeveelheden vis mogen worden gevangen. Dat neemt niet weg dat het aantal drijvende beugen dat mag participeren is afgenomen en de kosten voor een vergunning zijn gestegen. Wij vinden dat niet gerechtvaardigd. Het zal nu namelijk meer geld kosten een schip uit te rusten en dat betekent verlies van inkomen. Er wordt nu immers voorgesteld om de kosten voor een vergunning te laten stijgen tot 1 000 euro voor drijvende beugen van meer dan 150 brt en 750 euro voor schepen van minder dan 150 brt.</p>
    </intervention>
    <intervention id="4-125" speaker_id="28508" name="Alyn SMITH" is_mep="True" mode="written" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="nl">Ik heb tegen dit verslag gestemd omdat de visserijakkoorden in de praktijk slechts inhouden dat ons eigen rampzalige visserijbeleid wordt geëxporteerd naar de rest van de wereld. Het gemeenschappelijk visserijbeleid is onhoudbaar, onlogisch en tot nu toe een regelrechte ramp. Bovendien zal het in onze Unie van 25 bezwijken onder het gewicht van zijn innerlijke tegenstrijdigheden. We moeten ervoor zorgen dat de besluitvorming van de EU logisch is. Het gemeenschappelijk visserijbeleid is dat niet en brengt diegenen onder ons die de EU zijn toegedaan in de niet benijdenswaardige positie dat we een zo onlogisch en rampzalig beleid moeten uitleggen aan onze terecht steeds sceptischer wordende kiezers.</p>
    </intervention>
    <intervention id="4-126" speaker_id="4340" name="Margie SUDRE" is_mep="True" mode="written" nationality="France" birth_date="17-10-1943" birth_place="Vinh " p_group="Group of the European People's Party (Christian Democrats) and European Democrats" m_state="FR">
      <p sl="nl">Uiteraard ben ik ingenomen met de verlenging van de visserijovereenkomst tussen de Gemeenschap en de Seychellen, de eerste overeenkomst die is bereikt in het kader van de partnerschapsovereenkomsten.</p>
      <p sl="nl">Deze overeenkomst is een kans voor allen en gunstig voor iedereen:</p>
      <p sl="nl">De communautaire vaartuigen zullen op transparante en gecontroleerde wijze toegang kunnen krijgen tot de visbestanden van de Seychellen;</p>
      <p sl="nl">Als tegenprestatie zal de door de EU betaalde financiële compensatie van grote steun zijn voor de bevolking van de kuststreken, doordat deze een impuls geeft aan de ontwikkeling van sommige van hun voornaamste economische sectoren, zoals de verwerkende industrie en de havendiensten;</p>
      <p sl="nl">Bovendien voorziet de overeenkomst in de mogelijkheid de door de Gemeenschap betaalde financiële compensatie te verhogen naargelang van het vangstvolume.</p>
      <p sl="nl">Om die redenen heeft dit verslag mijn volledige steun.</p>
      <p sl="nl">Het enige minpunt dat overblijft is de schamele rol die voor het Europees Parlement is weggelegd. Het klopt gewoonweg niet dat wij, om technische en administratieve redenen, bijna een jaar hebben moeten wachten alvorens we de tekst van het Protocol in handen kregen. Ik hoop dat het Europees Parlement straks meer wordt betrokken bij het toezicht op deze overeenkomst, voor zolang deze van kracht is. Hopelijk is dat geen ijdele hoop.</p>
    </intervention>
    <intervention id="4-128" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">Reders en bedrijven die betrokken zijn bij de visserij in derde landen ondervinden veel hinder als gevolg van het feit dat er enige tijd verstrijkt tussen het aflopen van één Protocol en het in werking treden van het volgende Protocol. Daarom meen ik dat het voorstel van de Commissie zo snel mogelijk dient te worden aangenomen.</p>
      <p sl="pt">Ik ben het intussen wel met de rapporteur eens dat er een betere oplossing moet worden gevonden dan die welke in het voorstel van de Commissie is opgenomen. We moeten kijken of we een oplossing kunnen vinden zonder terug te vallen op tijdelijke procedures die zowel voor de communautaire betrokkenen als voor de visserijsector in de derde landen problemen veroorzaken. De tijd die verstrijkt tussen de ondertekening van het Protocol en goedkeuring door de Raad moet worden teruggebracht, zodat we alleen in uitzonderlijke gevallen hoeven over te gaan op provisionele toepassing van het Protocol en het op voorhand verlenen van vergunningen.</p>
    </intervention>
    <intervention id="4-129" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Wij betreuren het dat ons voorstel voor het reserveren van meer middelen voor de visserij is afgewezen. Deze afwijzing is typerend voor de inconsistentie van zowel het Parlement als de rapporteur: ze erkennen allebei dat de begroting niet volstaat om een antwoord te formuleren op de economische en sociale crisis waarmee de sector te kampen heeft, en toch wordt de begroting – ondanks het feit dat dit één van de kernpunten van het verslag is – niet verhoogd.</p>
      <p sl="pt">We hadden een voorstel ingediend om fondsen beschikbaar te maken voor het bevorderen van de oprichting van verenigingen voor kleinschalige kustvissers. We wilden verder garanderen dat deze categorie vissers kan participeren in het besluitvormingsproces voor het gemeenschappelijk visserijbeleid. Dat voorstel sloot aan bij de resultaten van een door de visserijcommissie georganiseerde openbare hoorzitting. We zijn heel blij dat dit voorstel is aangenomen.</p>
      <p sl="pt">Ik wil verder graag opmerken dat wij reserves aantekenen bij een aantal aspecten van deze Verordening, en wel vanwege de implicaties ervan voor de soevereiniteit van de lidstaten. Ik denk daarbij – onder andere – aan de rol van het Communautair Bureau voor visserijcontrole en het voorstel van de rapporteur om voor de visserijovereenkomsten met derde landen een kaderovereenkomst op te stellen.</p>
      <p sl="pt">We hebben ons derhalve van stemming onthouden.</p>
    </intervention>
    <intervention id="4-130" speaker_id="4519" name="Claude MORAES" is_mep="True" mode="written" nationality="United Kingdom" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">Ik vind dit verslag een evenwichtig en doordacht antwoord op het visserijbeleid van de EU, en ik steun het dan ook van ganser harte.</p>
    </intervention>
    <intervention id="4-131" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="nl">Ik wil alle collega's bedanken die vandaag voor mijn verslag hebben gestemd. De overweldigende steun voor regionale adviesraden (RAR's) is een helder signaal naar de Europese Commissie dat deze organisaties na de overgangsperiode gefinancierd moeten worden. RAR's geven plaatselijke belanghebbenden een stem in besluitvorming die van invloed is op hun lokale belangen. Wij moeten nu de Commissie oproepen met duidelijke voorstellen voor hulp aan RAR's te komen.</p>
    </intervention>
    <intervention id="4-133" speaker_id="28508" name="Alyn SMITH" is_mep="True" mode="written" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="nl">Met het uitbreiden van de financiële steun naar Georgië laat de EU in de praktijk zien dat zij haar naaste buurlanden met daadwerkelijke hulp terzijde wil staan. De landen van de Kaukasus werken er hard aan zichzelf weer op te bouwen en de EU kan, sterker nog: moet een rol spelen bij hun wederopbouw en onze ruimte van vrede en voorspoed ook naar hen uitbreiden. Het gebied kent weliswaar problemen, maar de EU kan als belanghebbende en bevriende buitenstaander hulp bieden bij dialoog en vooruitgang. Ik steun het voorstel van vandaag dan ook met genoegen en zou van harte meer van dergelijke voorstellen steunen.</p>
    </intervention>
    <intervention id="4-135" speaker_id="photo_generic" name="Charlotte Cederschiöld, Gunnar Hökmark en Anna Ibrisagic" is_mep="True" mode="written">
      <p sl="nl">De Zweedse conservatieven hebben vandaag gestemd vóór de gemeenschappelijke resolutie over het werkprogramma van de Commissie voor 2006. Wij vinden dat de voornaamste prioriteiten van de Commissie moeten zijn: de ontwikkeling van de interne markt, versterking van het buitenlands en veiligheidsbeleid van de EU, voortzetting van het werk aan de geplande uitbreiding, en inspanningen voor een krachtiger concurrentievermogen van de EU.</p>
      <p sl="nl">Daarentegen hebben wij onze twijfels over bepaalde delen van de resolutie waarin het subsidiariteitsbeginsel niet wordt gerespecteerd, bijvoorbeeld de passages over de wens om het ouderschapsverlof te herzien en om meer inspanningen te leveren op het gebied van toerisme.</p>
    </intervention>
    <intervention id="4-136" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ik sta volledig achter deze resolutie, vooral achter paragraaf 9, waarin gewezen wordt op de noodzaak ten volle rekening te houden met de kwaliteit van de openbare diensten bij de voltooiing van de interne markt; aangedrongen wordt op een kaderrichtlijn voor de diensten van algemeen belang; beklemtoond wordt dat de interne markt alleen kan worden ontwikkeld in een context van eerlijke mededinging, bestrijding van sociale dumping en bevordering van de samenhang; en de Commissie verzocht wordt een steentje bij te dragen aan de bestrijding van de "race to the bottom"-aanpak op alle gebieden, met inbegrip van het omvlaggen in het zeevervoer.</p>
      <p sl="en">We moeten luisteren naar de 100 000 mensen die vorige week in Ierland de straat opgingen om uiting te geven aan hun woede over de "race to the bottom", bedreigd als zij zich voelden door de maatregelen van de veerbootmaatschappij Irish Ferries en door de richtlijn-Bolkestein. 100 000 mensen hebben hun woede kenbaar gemaakt en duidelijk laten weten dat zij zich niet neerleggen bij een Europese Unie die gebaseerd is op de kleinste gemene deler in voorzieningen op het gebied van sociale zekerheid, werkgelegenheid en openbare diensten. Ik roep commissaris McCreevy op met spoed de richtlijn inzake veerdienstpersoneel opnieuw in te voeren, te zorgen dat er schot komt in de richtlijn betreffende de arbeidsvoorwaarden voor uitzendkrachten en de richtlijn-Bolkestein fundamenteel te wijzigen.</p>
    </intervention>
    <intervention id="4-137" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Deze resolutie, die het huidige communautaire beleid steunt, is helaas aangenomen (zij het met een kleine meerderheid). Het is binnen de context van dat beleid namelijk één van de meest schadelijke resoluties.</p>
      <p sl="pt">Een aantal aspecten van deze Resolutie houden een regelrechte aanval in op de meest fundamentele democratische rechten en het Verdrag betreffende de Europese Unie. Ik denk daarbij vooral aan de oproep tot een "een goed gecoördineerde institutionele campagne en strategie met het oog op snelle vaststelling van de Europese grondwet, op basis van het huidige Ontwerpverdrag tot vaststelling van een Grondwet voor Europa". Deze oproep houdt geen rekening met het feit dat het Nederlandse en het Franse volk bij een referendum over de zogenaamde Grondwet voor Europa nee hebben gestemd.</p>
      <p sl="pt">Even alarmerend is de oproep om geavanceerdere computersystemen in te zetten en vaker biometrische gegevens te gebruiken (bijvoorbeeld in het kader van het Visa Informatiesysteem of het Schengen-informatiesysteem) voor het terugdringen van immigratie, het verscherpen van repressieve maatregelen en het ondermijnen van de grondrechten, zogenaamd om het terrorisme te bestrijden.</p>
      <p sl="pt">In de context van de interne markt en het monetaire beleid ligt de nadruk op de maar al te bekende neoliberale instrumenten – liberalisering om de mededinging te vergroten, integratie van de financiële markten en de uitbreiding van de eurozone.</p>
      <p sl="pt">Vandaar onze stem tegen.</p>
    </intervention>
    <intervention id="4-138" speaker_id="4542" name="Timothy KIRKHOPE" is_mep="True" mode="written" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="en">Mijn Britse conservatieve collega's en ik steunen de oproepen hernieuwde aandacht te schenken aan het bereiken van de Lissabon-doelstellingen, de groei en de werkgelegenheid te bevorderen en voldoende middelen vrij te maken voor kaderprogramma's inzake onderzoek, concurrentiekracht en innovatie. De voltooiing van de interne markt moet prioriteit krijgen en de eerste stappen die de Commissie heeft gezet om onnodige regelgeving in te trekken, worden door ons met instemming begroet.</p>
      <p sl="en">Wij zijn evenwel bezorgd dat er nog steeds pogingen worden ondernomen om een snelle goedkeuring van de EU-Grondwet mogelijk te maken en wetgeving ten uitvoer te leggen ten behoeve van een "Ruimte van vrijheid, veiligheid en recht" waar wij niet achter staan.</p>
    </intervention>
    <intervention id="4-139" speaker_id="2057" name="Carl LANG" is_mep="True" mode="written" nationality="France" birth_date="20-09-1957" birth_place="Vernon" p_group="Non" m_state="FR">
      <p sl="fr">Het wetgevings- en werkprogramma van de Commissie voor 2006 weerspiegelt een concept van Europa dat vandaag de dag achterhaald is:</p>
      <p sl="fr">een antidemocratisch Europa dat via een achterdeurtje als plan "D" toch probeert de grondwet op te leggen die de Fransen en de Nederlanders hebben verworpen;</p>
      <p sl="fr">een Europa zonder grenzen dat open staat voor immigranten uit de hele wereld en toelaat dat de honderdduizenden geregulariseerde illegalen in Spanje en Italië zich ook in de andere lidstaten vestigen;</p>
      <p sl="fr">een antisociaal Europa dat door de tenuitvoerlegging van de ultraliberale Lissabon-strategie bijdraagt tot de verplaatsing van onze bedrijven en de ontmanteling van ons arbeidsrecht (hoewel Chirac in april nog beweerde dat ze ten dode opgeschreven was, wordt de richtlijn-Bolkestein eerstdaags opnieuw ter stemming voorgelegd in het Parlement);</p>
      <p sl="fr">een Europa zonder identiteit dat zich, nu het de toetredingsonderhandelingen met de Aziatische moslimstaat Turkije is begonnen, weldra nog nauwelijks Europees zal kunnen noemen;</p>
      <p sl="fr">een antinationaal Europa dat onze naties in één bureaucratische superstaat wil laten opgaan.</p>
      <p sl="fr">Onze volkeren hebben vandaag geen zoveelste wetgevingsprogramma nodig, maar een ander Europa, gebaseerd op de kern van zijn identiteit: de vrijheid van zijn naties en de geest van zijn beschaving.</p>
    </intervention>
    <intervention id="4-141" speaker_id="2031" name="Marie-Arlette CARLOTTI" is_mep="True" mode="written" nationality="France" birth_date="21-01-1952" birth_place="Béziers" p_group="Socialist Group in the European Parliament" m_state="FR">
      <p sl="fr">De Europese Unie moet de schendingen van de mensenrechten en de persvrijheid in Tunesië openlijk veroordelen, zodat die boodschap ook de Tunesische publieke opinie bereikt.</p>
      <p sl="fr">Het regime in Tunesië beperkt zich tot stille diplomatie om niet alleen de steeds zorgwekkendere situatie van de 401 politieke gevangenen dood te zwijgen, maar ook de vijf politieke partijen die het verbod opgelegd kregen om zich vrij tot de Tunesische burgers te richten, de talrijke organisaties die hun activiteiten niet vrijelijk kunnen uitoefenen – kortom, al die advocaten, journalisten, werknemers en intellectuelen die onderdrukt en de mond gesnoerd worden.</p>
      <p sl="fr">Laten we ons voor één keer rechtstreeks tot de Tunesische bevolking richten en haar duidelijk stellen dat het Europees Parlement niet in Ben Ali’s val zal lopen: het zal zich niet langer schikken naar een dictatuur die zijn ware bedoelingen niet eens meer onder stoelen of banken steekt.</p>
    </intervention>
    <intervention id="4-143" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">De Gemeenschapsbegroting ruimt een plaats in voor specifieke programma’s ter bescherming van de consument. In die context wordt steun gegeven aan organisaties en organismen die zich bezig houden met de bescherming van consumentenbelangen en de bevordering van de participatie van dit soort organisaties en organismen in het communautaire besluitvormingsproces. Wij geloven dat de nieuwe lidstaten een zelfde steun behoren te ontvangen voor de activiteiten van genoemde entiteiten en verder dat we moeten streven naar een sterke consumentenbescherming in alle lidstaten van de EU. Een hoog beschermingsniveau is juist in de nieuwe lidstaten heel belangrijk, omdat de economieën van deze landen bij de zogenaamde overgang op een markteconomie in zulk een sterke mate gedereguleerd, geprivatiseerd en geliberaliseerd zijn. Nu ze eenmaal tot de Unie zijn toegetreden blijken er in deze landen nauwelijks consumentenorganisaties meer te bestaan.</p>
      <p sl="pt">We zijn het overigens hoe dan ook niet eens met de onderliggende filosofie van de rapporteur met betrekking tot de begrippen "consument" en "consumentenbescherming", of je deze zaken nu bekijkt vanuit het perspectief van de voltooiing van de interne markt en het bevorderen van de ondernemingsgeest, of uitgaat van het idee dat het binnen het kader van de markteconomie wenselijk is in de nieuwe landen een consumptiecultuur te bevorderen. Op die wijze breek je met de cultuur zoals die in deze landen vóór de overgang bestond, een cultuur waarin mensen niet werden gelijkgesteld met "consumenten". Men probeert dat laatste concept nu te "verkopen" om zo een consumptiecultuur te bevorderen en daarmee de tegenstrijdigheden die inherent zijn aan het kapitalisme in stand te houden.</p>
    </intervention>
    <intervention id="4-144" speaker_id="photo_generic" name="Hélène Goudin, Nils Lundgren en Lars Wohlin" is_mep="True" mode="written">
      <p sl="nl">Volgens de rapporteur zijn het grote publiek en ondernemingen in de tien nieuwe lidstaten zich niet bewust van de rechten en mogelijkheden die de geharmoniseerde EU-wetgeving biedt op het gebied van consumentenbescherming. We zijn het er volkomen mee eens dat consumentenbescherming een belangrijk vraagstuk is. We staan echter kritisch tegenover diverse maatregelen die in het verslag worden voorgesteld, bijvoorbeeld de volgende:</p>
      <p sl="nl">dat de rapporteur voorstelt om het consumentenbewustzijn hogere prioriteit te geven in de leerplannen van de scholen in heel Europa. Wij vinden dat hierover op nationaal niveau moet worden beslist en niet door de EU;</p>
      <p sl="nl">dat de Commissie "een strategische informatie- en voorlichtingscampagne" moet voeren om de consumenten voor te bereiden op de invoering van de euro in de nieuwe lidstaten;</p>
      <p sl="nl">dat de Commissie een speciale strategie moet opstellen om de ontwikkeling van een consumentencultuur in de nieuwe lidstaten aan te moedigen. Dit kunnen de afzonderlijke lidstaten zelfstandig doen;</p>
      <p sl="nl">dat consumentenorganisaties aanzienlijke steun van de EU moeten krijgen, zonder dat in het verslag geconcretiseerd wordt om welke bedragen het gaat;</p>
      <p sl="nl">dat de regeringen van de nieuwe lidstaten worden aangemoedigd om de vorming van consumentenorganisaties te financieren. Wij vinden dat hierover op nationaal niveau moet worden beslist.</p>
      <p sl="nl">Wij betreuren het dat het Europees Parlement voor de zoveelste maal een belangrijk politiek vraagstuk gebruikt voor het invoeren van nieuwe begrotingsposten en van EU-maatregelen die veel te ver gaan.</p>
    </intervention>
    <intervention id="4-146" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Ik heb vóór dit verslag gestemd omdat ik het van groot belang acht voor alle regio's die niet in staat zijn om zonder financiële ondersteuning uitvoering te geven aan hun eigen ontwikkelingsmaatregelen. Ik kom zelf uit een van de armste regio's van Europa – de regio Prešov – waar het BBP minder dan de helft van het Europees gemiddelde bedraagt. Ik neem dan ook met voldoening kennis van de overweging dat het verstrekken van regionale steun in de eerste plaats de groei moet bevorderen en banen moet scheppen. Voor de cohesie is het essentieel om transparante criteria in te voeren op grond waarvan alle achtergestelde regio's in aanmerking kunnen komen voor financiële steun. Ik juich toe dat de regionale overheden bij de verdeling van de overheidssteun worden betrokken, omdat dit een transparante toewijzing van de middelen waarborgt.</p>
      <p sl="sk">In verband met dit verslag wil ik uiting geven aan mijn twijfels over het Britse voorstel betreffende de financiële vooruitzichten, omdat hierin een van de basisdoelstellingen van de EU wordt veronachtzaamd – het ongedaan maken van regionale verschillen.</p>
    </intervention>
    <intervention id="4-147" speaker_id="photo_generic" name="Hélène Goudin, Nils Lundgren en Lars Wohlin" is_mep="True" mode="written">
      <p sl="nl">Dit verslag gaat over overheidssteun voor de ontwikkeling van achtergestelde regio’s. Het standpunt van de Zweedse partij Junilistan is dat regionaal beleid op nationaal niveau kan worden gevoerd zolang het de concurrentie op de interne markt niet vervalst.</p>
    </intervention>
    <intervention id="4-148" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Wij zijn ernstig teleurgesteld dat onze voorstellen niet zijn goedgekeurd. Dat geldt zeker voor al die voorstellen welke betrekking hadden op het wegtrekken van bedrijven en de bescherming van de openbare diensten. Overheidssteun speelt bij deze kwesties immers een belangrijke rol. Het verslag bevat met betrekking tot het eerste probleem evenwel geen enkel praktisch voorstel; openbare diensten worden niet eens genoemd.</p>
      <p sl="pt">We vinden het een goede zaak dat regio’s waar zich het zogenaamde "statistische effect" voordoet tot 2013 zonder enige herzieningsoptie dezelfde regionale overheidssteun mogen ontvangen als de convergentieregio’s (en zulks in tegenstelling tot hetgeen met betrekking tot dit soort steun aanvankelijk door de Commissie was voorgesteld). Dat is voor ons op zich echter onvoldoende reden om voor te stemmen.</p>
      <p sl="pt">Wij zullen tegen stemmen, omdat het Parlement het door de Commissie voorgestelde beleid op het gebied van overheidssteun heeft aanvaard. Met dat beleid beweert men oneerlijke mededinging tegen te gaan, maar het is er in werkelijkheid op gericht de staatssteun terug te dringen en de mogelijkheden van de lidstaten om steun toe te kennen te beperken door vast te leggen hoeveel horizontale steun er mag worden gegeven.</p>
      <p sl="pt">We wijzen erop dat de hervorming van het systeem voor staatssteun zoals de Commissie die nu voorstelt zal leiden tot een verkleining van de context waarbinnen dit soort steun is toegestaan. Het moet mogelijk zijn een openbaar beleid te volgen waarin overheidssteun een essentiële rol speelt bij de regionale ontwikkeling in de cohesielanden. Deze hervorming staat haaks op dat idee.</p>
    </intervention>
    <intervention id="4-149" speaker_id="2057" name="Carl LANG" is_mep="True" mode="written" nationality="France" birth_date="20-09-1957" birth_place="Vernon" p_group="Non" m_state="FR">
      <p sl="fr">Het oorspronkelijke ontwerp van de Europese Commissie verbiedt vanaf 2007 overheidssteun aan bedrijven in Frankrijk. Het past, net als de ontwerprichtlijn-Bolkestein, binnen de oprichting van een interne markt met een sterk concurrentievermogen, waarover werd beslist tijdens de top van Barcelona, waar Frankrijk vertegenwoordigd werd door de heren Chirac en Jospin. Het verslag van de heer Koterec stelt enkele verbeteringen voor: Frankrijk behoudt de mogelijkheid om overheidssteun toe te kennen, zij het in zeer beperkte vorm.</p>
      <p sl="fr">Het volstaat dus blijkbaar niet dat het Europese regionale beleid, dat nochtans voor een groot deel door de Franse belastingbetaler wordt gefinancierd, hoe langer hoe minder middelen overheeft voor de Franse regio’s (Frans-Henegouwen krijgt bijvoorbeeld geen structurele middelen meer voor doelstelling 1). Het verhindert Frankrijk bovendien om een onafhankelijk industriebeleid uit te bouwen en brengt zo het bestaan van honderden bedrijven in gevaar, die bij gebrek aan gerichte overheidssteun gedwongen zullen zijn om hun activiteiten te verplaatsen of hun deuren te sluiten.</p>
      <p sl="fr">Dit Europa, een Europa dat werklozen creëert, dat antinationaal is en bijgevolg antisociaal, hebben mijn landgenoten op 29 mei verworpen. Zij willen een ander Europa – een Europa dat de nationale soevereiniteit respecteert en dus ook werkgelegenheid hoog in het vaandel heeft.</p>
    </intervention>
    <intervention id="4-150" speaker_id="4452" name="Sérgio MARQUES" is_mep="True" mode="written" nationality="Portugal" birth_date="25-02-1957" birth_place="Funchal - Madeira" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik wil de heer Koterec graag gelukwensen met zijn uitstekende verslag over staatssteun als instrument voor regionale ontwikkeling.</p>
      <p sl="pt">Ik maak van deze gelegenheid gebruik om mijn steun uit te spreken voor de opvatting van de rapporteur dat het plafond voor staatssteun aan de ultraperifere regio’s gedurende de nieuwe programmeerperiode dezelfde moeten zijn als die welke tijdens de vorige periode (2000-2006) zijn aangehouden.</p>
      <p sl="pt">Ik ben het in dit verband eens met de rapporteur dat artikel 87, lid 3, van het Verdrag tot oprichting van de Europese Economische Gemeenschap automatisch van toepassing moet worden verklaard op de ultraperifere regio’s. Dat is immers ook gebeurd in het Verdrag ter goedkeuring van een Grondwet voor Europa.</p>
    </intervention>
    <intervention id="4-151" speaker_id="28508" name="Alyn SMITH" is_mep="True" mode="written" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="en">Ik heb mij in de eindronde onthouden van stemming over dit verslag. Hoewel veel van de tegenstrijdigheden in het verslag tijdens de stemmingen zijn rechtgezet, laat het namelijk nog altijd te wensen over wat duidelijkheid en nauwkeurigheid betreft. Veel van de amendementen van mijn fractie zijn helaas niet overgenomen, al zou het verslag er beter van zijn geworden, en het verslag komt mijns inziens sowieso te laat om de ideeën van de Europese Commissie over dit uiterst belangrijke onderwerp te beïnvloeden.</p>
    </intervention>
    <intervention id="4-152" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Het doet mij genoegen dat de Commissie geluisterd heeft naar de lidstaten en het voorstel voor de regionale steunregeling (Regional Selective Assistance, RSA) gewijzigd heeft. Ik ben het ermee eens dat er minder, maar gerichtere overheidssteun moet worden gegeven. Er moet echter nog veel gedaan worden om flexibiliteit te garanderen. Schotland heeft rechtstreeks geprofiteerd van de regionale steunregeling, waardoor duizenden banen zijn veiliggesteld en vele bedrijven geholpen konden worden zich met succes te ontwikkelen. We moeten zorgen dat dit kan blijven gebeuren.</p>
    </intervention>
    <intervention id="4-154" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Ik heb voor de gezamenlijke resolutie over "speciale uitlevering" gestemd. Er kan in Europa nog niemand worden veroordeeld voor illegale activiteiten, maar de bewijzen zijn van dien aard dat er in een aantal lidstaten en kandidaat-lidstaten vrijwel zeker inbreuk is gemaakt op Europese wetgeving. Het werk dat de rapporteur van de Raad van Europa in verband met dit onderwerp heeft verricht ondersteunt die conclusie.</p>
      <p sl="en">Ik ben voor het instellen van een tijdelijke commissie, maar we moeten oppassen dat we de put niet pas dempen als het kalf al verdronken is. De specifieke omstandigheden van speciale uitleveringen zullen tot in den treure zijn onderzocht tegen de tijd dat onze commissie is ingesteld. Er moet echter een breder onderzoek plaatsvinden waarin gekeken wordt naar oorzaken in plaats van naar symptomen; een onderzoek waarin wordt bekeken hoe we de democratie in eigen huis en daarbuiten kunnen behoeden en hoe we het terrorisme kunnen bestrijden en de mensenrechten kunnen beschermen.</p>
    </intervention>
    <intervention id="4-155" speaker_id="photo_generic" name="Hélène Goudin, Nils Lundgren och Lars Wohlin" is_mep="True" mode="written">
      <p sl="nl">Ook wij vinden het heel belangrijk om de EU-steun effectief te maken. Tevens vinden wij dat coördinatie van de bestaande hulpinspanningen nodig is. Het is positief dat deze aspecten van het ontwikkelingsbeleid in de resolutie aan de orde worden gesteld.</p>
      <p sl="nl">De Zweedse partij Junilistan vindt echter dat de EU zich niet moet bezighouden met steunvraagstukken. Dit belangrijke terrein moet primair op nationaal niveau worden aangepakt. Internationale coördinatie van maatregelen moet plaatsvinden in het kader van bestaande organisaties met legitimiteit en ervaring. Wij staan kritisch tegenover bepaalde passages in de resolutie, zoals die waarin staat dat de EU de huidige hulpinspanningen moet verhogen.</p>
      <p sl="nl">Wij hebben om de bovengenoemde redenen besloten om ons in dezen van stemming te onthouden.</p>
    </intervention>
    <intervention id="4-156" speaker_id="28402" name="José Albino SILVA PENEDA" is_mep="True" mode="written" nationality="Portugal" birth_date="06-06-1950" birth_place="S. Mamede de Infesta" p_group="Group of the European People's Party (Christian Democrats) and European Democrats" m_state="PT">
      <p sl="pt">Het Brits voorzitterschap is er als eerste in geslaagd unanimiteit te bewerkstelligen, maar dan wel met betrekking tot de kritiek die men op dit voorzitterschap levert. Alle lidstaten zijn het er namelijk over eens dat deze voorzittersperiode geen enkel tastbaar resultaat heeft opgeleverd.</p>
      <p sl="pt">De heer Blair heeft in juni met zijn retoriek over hervorming grote verwachtingen gewekt. We zijn nu zes maanden verder en er is niets gebeurd.</p>
      <p sl="pt">De onderhandelingen over de financiële perspectieven zijn een duidelijk voorbeeld van de wijze waarop het Verenigd Koninkrijk zijn voorzitterschap heeft gevoerd.</p>
      <p sl="pt">De heer Straw heeft zich wel erg onvoorzichtig betoond toen hij het Britse voorstel aanprees als gedisciplineerd, eerlijk en gericht op uitbreiding en een sterkere economische mededinging, terwijl hij het voorstel van het Luxemburgs voorzitterschap afdeed als irrealistisch en onevenwichtig.</p>
      <p sl="pt">De gevolgen spreken voor zich. Het Luxemburgs voorstel zou hebben kunnen functioneren – het had immers de steun van 22 lidstaten. Het Brits voorstel daarentegen is door iedere lidstaat en iedere fractie in dit Parlement verworpen.</p>
      <p sl="pt">Het Verenigd Koninkrijk heeft zich dus in een onhoudbare positie gemanoeuvreerd.</p>
      <p sl="pt">Het Europese project en de burgers die in dit project geloven hebben geen tijd voor het soort nationale egoïsme zoals dat door dit voorzitterschap is tentoongespreid.</p>
    </intervention>
    <intervention id="4-158" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Mijnheer de Voorzitter, wij hebben ons onthouden van de stemming over de gezamenlijke ontwerpresolutie over het vervoer en de geheime detentie van verdachten van moslimterrorisme door de CIA. We wensen geen standpunt in te nemen over de grond van de zaak. Aangenomen dat dergelijke praktijken daadwerkelijk hebben plaatsgevonden, menen we echter dat het de taak is van de regeringen van de lidstaten, waaronder zich een aantal bondgenoten van de Verenigde Staten bevindt, om daartegen protest aan te tekenen.</p>
      <p sl="fr">Maar we vinden eveneens, en dat wil ik duidelijk stellen, dat een dergelijke situatie niet door de beugel kan. Er bestaan nu eenmaal wetten en die gelden ook voor diegenen die hen op de meest brutale manier schenden, namelijk terroristen. Het is volledig in strijd met onze tradities om mensen geïsoleerd van de buitenwereld vast te houden zonder dat ze de mogelijkheid hebben om zich te verdedigen.</p>
      <p sl="fr">Het is of het één of het ander. Ofwel worden de gevangenen van de Verenigde Staten beschouwd als krijgsgevangenen en moeten ze als dusdanig behandeld worden, dit betekent dat ze regelmatig bezocht worden door het Rode Kruis en vrijgelaten worden na de beëindiging van het conflict. Ik denk hier in het bijzonder aan de krijgsgevangenen uit Afghanistan. Ofwel worden ze op basis van bezwarende feiten beschouwd als misdadigers van gemeen recht en hebben ze bijgevolg het recht om verdedigd te worden door een advocaat, zichzelf te verdedigen en te weten welke aanklachten er tegen hen lopen. Dit is een hoeksteen van onze beschaving. We mogen het terrorisme deze waarden die voor ons van fundamenteel belang zijn, niet laten vernielen!</p>
    </intervention>
    <intervention id="4-159" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Het is absoluut van essentieel belang dat het Europees Parlement zijn steun hecht aan de voorgestelde instelling van een onderzoekscommissie die de mishandeling van gevangen in vermeende CIA-gevangenissen, alsmede geheime vluchten door het EU-luchtruim moet onderzoeken.</p>
      <p sl="en">Europa moet zich niet laten ringeloren door de regering-Bush, die ons lijkt te beschouwen als "onderhorige staten" die al haar buitenproportionele maatregelen zonder tegenspraak zullen goedkeuren. Het is bespottelijk dat de Amerikaanse minister van Buitenlandse Zaken, Condoleezza Rice, lijkt te verwachten dat wij hun buitensporige acties zullen dulden op basis van de veronderstelling dat hun daden wellicht levens van Europeanen zullen redden. Ik neem aan dat Europese veiligheidsstrategieën ook levens van Amerikanen zullen redden – maar dat wil nog niet zeggen dat zij of wij daarbij onze toevlucht moeten nemen tot folterpraktijken.</p>
      <p sl="en">Ik sta volkomen achter de eis van de Sociaal-democratische Fractie dat deze hele zaak wordt uitgezocht door een onderzoekscommissie van het Europees Parlement. Die commissie moet ook het mandaat krijgen om zich bezig te houden met de hele kwestie van bescherming van mensenrechten en democratische transparantie in de context van de strijd tegen het terrorisme. Ik hoop dat alle collega's hun steun geven aan de eis van sociaal-democratische leden van het Parlement en ermee instemmen dat de onderzoekscommissie onmiddellijk wordt ingesteld.</p>
    </intervention>
    <intervention id="4-160" speaker_id="photo_generic" name="Hélène Goudin, Nils Lundgren en Lars Wohlin" is_mep="True" mode="written">
      <p sl="nl">In de resolutie wordt een serieus probleem aan de orde gesteld; maar wat zijn in deze situatie speculaties en wat zijn feiten?</p>
      <p sl="nl">Wij verwelkomen een speciale onderzoekscommissie in het Europees Parlement. Alle onderzoeken naar de feiten in dezen zijn welkom.</p>
      <p sl="nl">Verschillende fracties proberen nu echter politiek te bedrijven met deze kwestie. Wij vinden dat er onvoldoende feiten zijn om ons besliste standpunt in de ene of de andere richting te kennen te geven. Het Europees Parlement was zoals gewoonlijk laat met de plenaire behandeling van ontwerpresoluties en amendementen. Onder deze omstandigheden hebben we daarom geprobeerd om al te gevoelige standpunten te vermijden voordat de feiten in deze zaak bekend zijn. We willen alleen ons besliste standpunt te kennen geven dat samenwerking op het gebied van inlichtingen onder de bevoegdheid van de lidstaten valt, en dat de lidstaten hier zelf over moeten beslissen in het kader van bilaterale en multilaterale betrekkingen.</p>
    </intervention>
    <intervention id="4-161" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Er komen steeds meer feiten aan het licht over de Amerikaanse geheime diensten, waaronder de CIA. Deze diensten kidnappen mensen, vliegen ze vervolgens over naar Europa om ze daar vast te houden en te onderwerpen aan isolatie en foltering. Deze weerzinwekkende en illegale praktijken houden een schending in van de meest fundamentele rechten en dienen dan ook in de scherpst denkbare termen veroordeeld te worden.</p>
      <p sl="pt">Veroordeling is hier vooral gerechtvaardigd omdat het – in tegenstelling van wat sommigen ons willen doen geloven – niet om geïsoleerde incidenten of ongegronde aantijgingen gaat. Integendeel: de berichten die ons over deze verschrikkelijke toestanden bereiken vormen slecht het topje van de ijsberg van het VS-imperialisme. Onder het mom van terrorismebestrijding lappen de VS het Handvest van de Verenigde Naties en het internationale recht aan hun laars, terwijl ze de VN voor hun eigen doeleinden manipuleren.</p>
      <p sl="pt">De regering van de VS zijn in hun woordgebruik heel creatief, maar ze heeft het bestaan van deze vluchten, ontvoeringen en illegale gevangenissen nooit ontkend.</p>
      <p sl="pt">Het is van cruciaal belang dat deze schandalige situatie terdege wordt onderzocht en dat er maatregelen worden genomen om te verhinderen dat deze illegale praktijken worden voortgezet.</p>
    </intervention>
    <intervention id="4-162" speaker_id="4519" name="Claude MORAES" is_mep="True" mode="written" nationality="United Kingdom" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">Ik heb over deze resolutie gestemd zoals ik gestemd heb omdat ik, samen met veel bezorgde Londense kiezers, vind dat er een objectief onderzoek moet worden ingesteld naar de aantijgingen, zowel over het vermeende gebruik van EU-landen door de CIA voor het vervoer van gevangenen als over het vermeende gebruik van Europees grondgebied voor de illegale detentie van gevangenen.</p>
    </intervention>
    <intervention id="4-163" speaker_id="28249" name="Tobias PFLÜGER" is_mep="True" mode="written" nationality="Germany" birth_date="01-02-1965" birth_place="Stuttgart" p_group="Confederal Group of the European United Left - Nordic Green Left" m_state="DE">
      <p sl="nl">De eerste les die we moeten trekken uit de affaire rond de CIA-vluchten is dat we de militaire bases van de VS en de NAVO – zoals Aviano in Italië, Rammstein in Duitsland en Kogalniceanu in Roemenië – moeten sluiten. Zij vormen tenslotte de infrastructuur voor de foltervluchten.</p>
      <p sl="nl">Commissaris Franco Frattini van justitie, vrijheid en veiligheid bagatelliseert de zaken zoveel mogelijk en schuift de verantwoordelijkheid terug naar de lidstaten. Dat is des te oneerlijker omdat de affaire overduidelijk ook een EU-dimensie heeft.</p>
      <p sl="nl">De EU heeft in de veiligheidspolitieke arena en juist wat de zogenaamde strijd tegen het terrorisme betreft ingestemd met een nauwe samenwerking met de NAVO en de VS. Overeenkomsten inzake samenwerking tussen geheime diensten en de onbeperkte overdracht van informatie die als geheim is gerubriceerd vormen een onderdeel van het "Berlijn Plus"-akkoord, dat de EU de mogelijkheid biedt tot militaire actie over te gaan met gebruikmaking van de militaire capaciteit van de NAVO. In februari 2003 is er rechtstreeks met de VS afgesproken nauw samen te werken in het vervoer van verdachten. Niet alleen de Amerikaanse regering heeft zich in die zin schandelijk gedragen, ook de EU-functionarissen en de EU-regeringen die op de hoogte waren zijn verantwoordelijk.</p>
    </intervention>
    <intervention id="4-164" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Het veronderstelde gebruik van Europese landen door de CIA voor het vervoer en de illegale detentie van gevangenen moet worden veroordeeld en grondig worden onderzocht. Het verheugt mij dat de Britse regering nadrukkelijk heeft verklaard volledig te zullen meewerken aan het onderzoek van de Raad van Europa.</p>
    </intervention>
    <intervention id="4-166" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Het Parlement neemt elk jaar een reeks "aanbevelingen" op in de verslagen die het op eigen initiatief met betrekking tot de kandidaatlanden opstelt. Er wordt echter geen melding gemaakt van een reeks "aanbevelingen" die het Bulgaarse volk aan de EU zou kunnen willen richten.</p>
      <p sl="pt">We zijn opnieuw getuige van onaanvaardbare inmenging. Bulgarije wordt bijvoorbeeld opgeroepen "diepgaande structurele hervormingen" door te voeren, waarna het gelukgewenst wordt met zijn "privatiseringsprogramma". Overeenkomstig deze logica (als dat het juiste woord is) wordt aangedrongen op "grotere doorzichtigheid van de procedures inzake overheidsopdrachten, -aanbestedingen en –contracten", tot vreugde van de grote economische en financiële groepen in de EU.</p>
      <p sl="pt">Daar blijft het echter niet bij. Bulgarije wordt opgeroepen "maatregelen [te nemen] om de arbeidsmarkt flexibeler te maken" en "de mobiliteit van werknemers te vergroten". Het land wordt er verder aan herinnerd "dat het zich op alle gebieden van de interne markt meer moet inspannen … om een effectieve werking van die markt te waarborgen". Er moet voorrang worden gegeven aan "het oplossen van kwesties in verband met grondeigendom" – maar wie gaat daar toezicht op houden?</p>
      <p sl="pt">Ik zou nog andere punten kunnen noemen, maar ik geloof dat dit volstaat om de EU "op z’n best" te tonen.</p>
    </intervention>
    <intervention id="4-168" speaker_id="4428" name="Luciana SBARBATI" is_mep="True" mode="spoken" nationality="Italy" birth_date="10-05-1946" birth_place="Roma" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, geachte collega's, ik wil graag benadrukken dat we voor het compromisamendement hebben gestemd dat gisteravond door de fracties van De Groenen/Vrije Europese Alliantie en de Socialistische Partij in het Parlement is voorgedragen en waar ik persoonlijk aan heb bijgedragen, ondanks het feit dat ik van mening ben dat dit amendement minder sterk is dan de tekst in artikel 21 welke wij hebben opgesteld.</p>
      <p sl="it">We hebben voor dit amendement gestemd in het belang van de kinderen, omdat we willen dat dit Parlement een verenigd, sterk en daadkrachtig standpunt inneemt en een signaal aan Roemenië afgeeft opdat het vraagstuk van de internationale adoptieaanvragen met succes afgerond kan worden. Wij verwachten niet dat dit nog voor de kerst zal gebeuren, maar wel op een dusdanige manier dat de kinderen, wier recht op een familie prioriteit heeft zoals bepaald is in alle van kracht zijnde wetgeving op internationaal niveau, verenigd kunnen worden met hun ouders.</p>
      <p sl="it">Het Parlement wil dit vraagstuk over mensenrechten en fundamentele rechten onder de aandacht brengen van Roemenië, omdat, naast de uiteenlopende punten waar het land aan dient te voldoen om zich bij het verenigd Europa aan te mogen sluiten, het bovenal het respect voor mensenrechten dient te verzekeren, in dit geval dus de rechten van kinderen op de vreugde en het geluk van een familie.</p>
    </intervention>
    <intervention id="4-169" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit verslag bevestigt de opzet van de EU om Roemenië op 1 januari 2007 als lidstaat toe te laten. Er worden aan die toelating echter wel enige voorwaarden verbonden.</p>
      <p sl="pt">De rapporteur toont zich bezorgd dat er op een aantal gebieden nog steeds sprake is van een achterstand. Hij noemt met name de administratieve capaciteit, de strijd tegen corruptie en de toepassing van de Gemeenschapswetgeving in bepaalde sectoren van de landbouw, op overheidsopdrachten en op het milieu.</p>
      <p sl="pt">Het is overduidelijk dat deze eisen neerkomen op inmenging in het politieke leven in Roemenië. Het recht op voedselsoevereiniteit en –veiligheid, openbare aanbestedingen en administratieve capaciteiten zijn zaken die aan de Roemenen zelf moeten worden overgelaten. Het gaat in dit verslag echter niet zozeer om het welzijn van het Roemeense volk. Het gaat erom concessies te doen ten behoeve van de belangen van de economische en financiële groepen in de machtigste landen.</p>
      <p sl="pt">We hebben ons daarom van stemming onthouden.</p>
    </intervention>
    <intervention id="4-170" speaker_id="4519" name="Claude MORAES" is_mep="True" mode="written" nationality="United Kingdom" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="nl">Ik heb voor het verslag-Moscovici over Roemenië gestemd, maar ik ben van mening dat de Roemeense regering op bepaalde belangrijke punten sneller vooruitgang moet boeken – ik denk daarbij aan de wijdverbreide, geïnstitutionaliseerde discriminatie van de Roma, het verschaffen van opheldering over het vermeende gebruik van illegale detentiecentra en de overheidscorruptie.</p>
    </intervention>
    <intervention id="4-172" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik wil om te beginnen het Parlement prijzen voor dit initiatief. Ik geloof namelijk dat de rol die vrouwen in deze en andere sectoren spelen van cruciaal belang is voor de duurzame ontwikkeling van de economische en sociale structuur van de EU.</p>
      <p sl="pt">Wat dit verslag zelf betreft: ik sta achter de voorstellen die aan de Commissie worden gedaan en die gericht zijn op een eerlijke behandeling en gelijke rechten op werk voor zowel mannen als vrouwen.</p>
      <p sl="pt">Van belang is verder dat er in de EU in de visserijsector netwerken van vrouwen worden opgezet. Vrouwen zouden een rol moeten spelen in de actiegroepen voor het kustgebied en de regionale adviesraden.</p>
      <p sl="pt">Ik vind het ook een goed idee om de Europese Commissie te benaderen voor specifieke steun ten behoeve van de in het verslag-Attwooll opgenomen voorstellen.</p>
    </intervention>
    <intervention id="4-173" speaker_id="photo_generic" name="Hélène Goudin, Nils Lundgren en Lars Wohlin" is_mep="True" mode="written">
      <p sl="nl">Dit verslag bevat een pleidooi voor verregaande maatregelen op EU-niveau, met als doel om de situatie van vrouwen in met name de visserijsector te verbeteren. De Zweedse partij Junilistan beschouwt de EU als een unie van waarden en vindt dat vrouwen en mannen volledig gelijkwaardig moeten worden behandeld en dezelfde mogelijkheden en rechten moeten hebben.</p>
      <p sl="nl">Wij vinden echter dat onderzoeksprojecten, programma’s van maatregelen, speciale beroepsopleidingen en vrouwennetwerken op nationaal of lokaal niveau moeten worden opgezet en niet van bovenaf moeten worden geregeld en gestuurd door de Commissie en de EU. Wij hebben daarom besloten om tegen dit verslag te stemmen.</p>
    </intervention>
    <intervention id="4-174" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Vrouwen spelen in vissersgemeenschappen een rol die is te vergelijken met die van vrouwen in landbouwgemeenschappen. In vissersgemeenschappen helpen vrouwen bij al die activiteiten die met de visvangst verband houden. Zij doen dat naast hun werk in het huishouden. Ze worden voor deze activiteiten niet betaald, het werk kan hun gezondheid schaden en er is geen sociale bescherming aan verbonden.</p>
      <p sl="pt">Van de bij de visvangst betrokken personen is maar 3 procent van het vrouwelijk geslacht. Bij de aquacultuur en de verwerking van vis zijn echter veel meer vrouwen actief. Dat toont aan dat er bij de pogingen om meer vrouwen in de arbeidsbevolking op te nemen vorderingen zijn gemaakt.</p>
      <p sl="pt">Genderproblemen krijgen in deze sector evenwel niet veel aandacht. Het aantal vrouwen dat in visserijverenigingen en –organisaties participeert is nog steeds heel gering.</p>
      <p sl="pt">Daarom steunen wij het opzetten van verenigingen en netwerken van vrouwen in de visserijsector, zowel op lokaal als op nationaal niveau. Deze verbanden moeten communautaire steun krijgen. Ze dienen aan de volgende eisen te voldoen: ze moeten de rol van vrouwen zichtbaarder maken; ze moeten bijdragen tot een grotere participatie van vrouwen in het besluitvormingsproces voor het gemeenschappelijk visserijbeleid; en ze moeten de aandacht vestigen op de noodzaak om de visserij – een economische, sociale en culturele activiteit die voor de ontwikkeling van vissersgemeenschappen in de verschillende landen een factor van doorslaggevend belang is – te behouden.</p>
    </intervention>
    <intervention id="4-175" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">De rol van vrouwen in de visserij wordt vaak vergeten, terwijl vrouwen toch een spilfunctie vervullen. In dit verslag krijgen vrouwen in de visserijsector erkenning, en het verdient het dan ook van harte gesteund te worden.</p>
    </intervention>
    <intervention id="4-176" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Hiermee zijn de stemverklaringen beëindigd.</p>
    </intervention>
  </section>
  <section id="creitem30" title="Rectificaties stemgedrag: zie notulen"/>
  <section id="creitem31" title="Goedkeuring van de notulen van de vorige vergadering: zie notulen"/>
  <section id="creitem32" title="Kindertelefoons in Europa (schriftelijke verklaring)">
    <intervention id="4-182" speaker_id="1061" name="Lissy GRÖNER" is_mep="True" mode="spoken" nationality="Germany" birth_date="31-05-1954" birth_place="Langenfeld" p_group="Socialist Group in the European Parliament" m_state="DE">
      <p sl="de">Mijnheer de Voorzitter, ik wil de leden van het Parlement mijn dank betuigen. Ongeveer 400 afgevaardigden hebben deze schriftelijke verklaring mede ondersteund. De verklaring waarin staat dat kinderen één vast telefoonnummer in Europa moeten krijgen om hun zorgen en noden te uiten, is door leden van verschillende fracties en met verschillende nationaliteiten ondersteund.</p>
      <p sl="de">We geven daarmee honderdduizend achtergestelde kinderen in Europa een groot kerstgeschenk. Ik hoop dat de Commissie deze oproep goed hoort. Verder hoop ik dat we het daar niet bij laten, maar aanleiding blijven ontlenen uit de zorgen en noden van de zwaksten in onze samenleving om hier in actie te komen. Ik wil een ieder die zich hieraan gebonden heeft of dat in de toekomst nog zal doen hartelijk bedanken.</p>
    </intervention>
  </section>
  <section id="creitem33" title="Verzoek om opheffing van de immuniteit: zie notulen"/>
  <section id="creitem34" title="Procedurewijziging : zie notulen"/>
  <section id="creitem35" title="Debatten over gevallen van schending van de mensenrechten, de democratie en de rechtsstaat (artikel 115 van het Reglement)"/>
  <section id="creitem36" title="Mensenrechtensituatie in Tibet en in Hongkong">
    <intervention id="4-187" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">Aan de orde is de gecombineerde behandeling van vijf ontwerpresoluties over de mensenrechtensituatie in Tibet en in Hongkong .</p>
    </intervention>
    <intervention id="4-188" speaker_id="1413" name="Glyn FORD" is_mep="True" mode="spoken" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">auteur . Mijnheer de Voorzitter, mijn fractie maakt zich ernstige zorgen over de mensenrechten in China. Er bereiken ons regelmatig berichten over de doodstraf die nog steeds wordt opgelegd en over onmenselijke en vernederende behandelingen in gevangenissen, waarbij ook melding wordt gemaakt van foltering. Die zorgen zijn vooral terecht als het gaat om Tibet, waarvandaan we vele meldingen blijven ontvangen van geweld tegen met name boeddhistische monniken en mensen die het boeddhisme aanhangen.</p>
      <p sl="en">Wat Hongkong betreft, scharen wij ons nadrukkelijk achter de oproepen tot het instellen van algemeen kiesrecht binnen het gebied. Ik zou er evenwel op willen wijzen dat de demonstratie van 4 december, waarbij tienduizenden mensen er blijk van gaven voorstander te zijn van dit algemeen kiesrecht, in maar al te veel landen niet zou zijn toegestaan.</p>
      <p sl="en">Er is echter een probleem. In paragraaf 14 van de ontwerpresolutie – waarvoor we hebben verzocht om een stemming in onderdelen – wordt de Dalai Lama uitgenodigd het Parlement toe te spreken in wat zou worden beschouwd als zijn capaciteit van staatshoofd. Ik vind niet dat het aan ons is om midden in een spoeddebat een zo ingrijpende wijziging in ons één-China-beleid door te voeren. Ik heb de Dalai Lama bij twee gelegenheden persoonlijk ontmoet en met hem gesproken. Ik heb er geen bezwaar tegen dat hij wordt uitgenodigd in de Commissie buitenlandse zaken of ergens anders. De Sociaal-democratische Fractie en ikzelf zullen deze ontwerpresolutie echter niet kunnen steunen als die paragraaf blijft staan.</p>
    </intervention>
    <intervention id="4-189" speaker_id="28253" name="Eva LICHTENBERGER" is_mep="True" mode="spoken" role="rapporteur" nationality="Austria" birth_date="01-07-1954" birth_place="Zams" p_group="Group of the Greens/European Free Alliance - Vice" m_state="AT">
      <p sl="de">Mijnheer de Voorzitter, dames en heren, helaas moeten we in het Europees Parlement steeds weer aandacht vragen voor de mensenrechtensituatie in China. En het lijkt erop dat deze situatie de laatste tijd sterk verslechtert en niet verbetert, zoals dat altijd de wens van Europa is geweest. Daardoor zou het ook met China ongeschonden en vruchtbare betrekkingen kunnen onderhouden.</p>
      <p sl="de">We stuiten steeds weer op het probleem dat de Dalai Lama als separatist wordt behandeld, hoewel hij zelf altijd duidelijk achter de één-China-politiek staat, geen secessionistische bewegingen ondersteunt en op een uiterst vreedzame manier om onderhandelingen over autonomie vraagt.</p>
      <p sl="de">Het tweede punt luidt dat kloosters nu worden gebruikt om druk uit te oefenen op niet alleen monniken, maar ook op de bevolking in het algemeen in een poging tot heropvoeding van de bevolking. Omdat dit soort zaken onder geen enkele omstandigheid aanvaardbaar zijn, verzoek ik u deze resolutie te ondersteunen.</p>
    </intervention>
    <intervention id="4-190" speaker_id="4541" name="Elizabeth LYNNE" is_mep="True" mode="spoken" nationality="United Kingdom" birth_date="22-01-1948" birth_place="Woking" p_group="Group of the Alliance of Liberals and Democrats for Europe" m_state="GB">
      <p sl="en">auteur. – Mijnheer de Voorzitter, twee maanden geleden hebben we in dit Parlement een dringende resolutie aangenomen over Tenzin Delek Rinpoche en nog altijd is hij niet in vrijheid gesteld. Nu zijn we hier opnieuw, deze keer om de aandacht te vestigen op de campagne van "patriottische opvoeding" die in Tibetaanse kloosters wordt gevoerd. Afgelopen maand zijn vijf Tibetaanse monniken gearresteerd in het Drepungklooster. Naar verluidt zijn zij tijdens hun gevangenschap ook gefolterd. Maar wat hebben ze misdaan? Hun misdaad is dat ze geweigerd hebben verklaringen te ondertekenen waarin Zijne Heiligheid de Dalai Lama wordt bekritiseerd als een gevaarlijk separatist.</p>
      <p sl="en">In 1996 werd in China begonnen met opvoeding door de overheid als repressiemiddel, maar sinds 2005 is deze methode geëscaleerd. De Chinese regering probeert het volk te hersenspoelen. Dit is geen opvoeding door de overheid, dit is het afschaffen van mensenrechten. De Chinezen zullen ongetwijfeld wel weer zeggen dat dit een interne aangelegenheid van China is, maar de internationale gemeenschap kan niet werkloos toezien terwijl vredelievende mensen aan dergelijke behandelingen worden onderworpen.</p>
      <p sl="en">We willen in het bijzonder weten wat er gebeurd is met de jonge Tibetaanse monnik Ngawang Jangchub, die in oktober is overleden tijdens een "patriottische opvoedingssessie". De Chinese regering moet gehoor geven aan onze oproepen de mensenrechten te eerbiedigen. Zo niet, dan is het minste dat we horen te doen – en daarmee bedoel ik ook echt het minste dat we horen te doen – ons EU-embargo op de wapenhandel handhaven. In tegenstelling tot een van de voorgaande sprekers zou ik graag zien dat de Dalai Lama hierheen komt en het Parlement toespreekt.</p>
    </intervention>
    <intervention id="4-191" speaker_id="1922" name="Thomas MANN" is_mep="True" mode="spoken" role="rapporteur" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, begin oktober stierf de 28-jarige monnik Ngawang Jangchub in zijn cel in het klooster Drepung. Zijn dood is het gevolg van een ondervraging door de leiders van de campagne van de zogenoemde “patriottische opvoeding”.</p>
      <p sl="de">Het doel is dat dissidenten door drastische fysieke en psychische heropvoedingsmaatregelen terug in het gareel worden gebracht. Sinds 1996 zijn er meer dan tienduizend monniken en nonnen in Tibet aan een hersenspoeling blootgesteld – volledig in strijd met de vrijheid van meningsuiting en van godsdienst. Bedreigingen, arrestaties en martelingen moeten kloosterlingen ertoe brengen de Dalai Lama schriftelijk te veroordelen als staatsvijand en separatist. Op 23 november werd het klooster Drepung in de buurt van de hoofdstad Lhasa door Chinese veiligheidstroepen bezet. Liz Lynne maakte daar zojuist ook al melding van. Bij die bezetting zijn vijf hoge geestelijken gearresteerd. Vierhonderd monniken hebben daarop een vreedzame demonstratie voor de vrijlating van deze geestelijken gehouden. Het antwoord van de politie en de speciale eenheden kwam snel. Het klooster werd dagenlang hermetisch afgesloten van de buitenwereld. Zijn de resoluties van het Europees Parlement met betrekking tot de mensenrechten de Chinezen om het even? Inmenging van de Commissie, mijnheer Verheugen, en van de Raad, is kennelijk niet voldoende. Of zijn onze resoluties niet meer dan voetnoten in de luid aangekondigde dialoog tussen de EU en China? Ik wil u namens de PPE-DE-Fractie aan ons debat van oktober herinneren, waarin we met klem hebben geëist dat China verbetering brengt in de levensbedreigende omstandigheden waaraan de zeer gerespecteerde lama Tenzin Delek Rinpoche in de gevangenis wordt blootgesteld, zodat hij een eerlijk proces kan krijgen.</p>
      <p sl="de">Manfred Nowak, de speciale rapporteur van de Verenigde Naties inzake foltering, heeft zojuist de resultaten van zijn inspectie van Chinese gevangenissen, werkkampen en politiebureaus gepresenteerd. Hij bevestigt de foltering en de mishandeling van gevangenen en verdachten. Het Chinese systeem van heropvoeding door arbeid leidt ertoe dat mensen zonder gerechtelijk vonnis drie jaar lang in een kamp kunnen worden geplaatst. Dat is een duidelijke schending van de persoonlijke integriteit en de waardigheid van elk individu!</p>
    </intervention>
    <intervention id="4-192" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">namens de PSE-Fractie. - Mijnheer de Voorzitter, in oktober 2005 heeft het Europees Parlement een ontwerpresolutie aangenomen nadat de Chinese autoriteiten lama Tenzin Delek Rinpoche onterecht in hechtenis hadden genomen. Die ontwerpresolutie heeft echter geen effect gehad aangezien Tenzin Delek Rinpoche nog steeds gevangen zit en ondanks zijn slechte gezondheid ook gemarteld wordt. Dit toont wederom aan in welke mate de mensenrechten in China worden geschonden.</p>
      <p sl="pl">De Chinese autoriteiten implementeren op dit moment een beleid dat gericht is op een "patriottistische opvoeding". Daarbij dwingen zij Tibetanen verklaringen te ondertekenen waarin zij de Dalai Lama niet langer als hun geestelijk leider beschouwen en erkennen dat Tibet een deel van China is. Tibetanen die weigeren om een dergelijke verklaring te ondertekenen, riskeren vervolging en arrestatie. Zoals afgevaardigden van dit Parlement al eerder hebben benadrukt, lopen met name de Tibetaanse monniken een groot risico. De bizarre "patriottistische vormingssessies" hebben al tot de dood van één monnik onder onbekende omstandigheden geleid en tot de arrestatie van vijf andere monniken. Bovendien is het Deprung-klooster, waar zo’n 7 000 monniken verblijven, sinds 25 november bezet door speciale Chinese troepen. Sinds die tijd is het klooster volledig van de buitenwereld afgesloten.</p>
      <p sl="pl">Gezien de situatie in Tibet is het duidelijk dat de internationale gemeenschap druk op China moet blijven uitoefenen om de omstandigheden voor gevangenen te verbeteren en om martelingen en de doodstraf af te schaffen. Daarnaast dienen de Tibetanen gesteund te worden bij hun strijd om te overleven en voor het behoud van hun nationale identiteit. Overigens is het opvallend dat er van de meer dan 3 000 boeddhistische kloosters die er ooit in Tibet waren, nog maar een tiental over zijn.</p>
      <p sl="pl">Wij moeten hopen dat wij door het aannemen van deze nieuwe ontwerpresolutie alsnog ons doel bereiken, maar in de tussentijd moeten wij alles in het werk stellen om te zorgen dat de Chinese autoriteiten onverwijld een einde maken aan deze schandelijke schendingen van de burgerlijke vrijheden.</p>
    </intervention>
    <intervention id="4-193" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">namens de ALDE-Fractie. – Mijnheer de Voorzitter, wegens tijdgebrek zal ik maar één opmerking maken, een kritische opmerking over het handelen van de EU ten aanzien van Hongkong.</p>
      <p sl="en">Wij vragen om de afschaffing van een systeem, waarin de hoofdbestuurder wordt gekozen door een comité dat bestaat uit zo’n achthonderd inwoners van Hongkong die door de Chinese autoriteiten zijn geselecteerd. Maar om eerlijk te zijn is zo’n systeem aantoonbaar beter dan het vorige systeem, waarbij deze voormalige Britse kolonie werd bestuurd door een gouverneur die door de Engelse vorstin was aangesteld. Ik kan me niet herinneren dat het Europees Parlement destijds resoluties heeft aangenomen waarin Groot-Brittannië werd veroordeeld voor het opleggen van een dergelijk ondemocratisch systeem aan de bevolking van Hongkong. Want nogmaals, welk recht heeft dit Parlement, zelfs vandaag de dag, om kritiek te hebben op het Britse koloniale beleid? Het durfde dit in het verleden niet te doen en ik vermoed ook nu niet, als het gaat om het feit dat Groot-Brittannië ongeveer driehonderd vierkante kilometer van Cyprus als kolonie bezet houdt, waarin duizenden Cyprioten door een bestuurder worden geregeerd die door de Engelse vorstin is aangesteld.</p>
      <p sl="en">Ik wil eindigen – voordat ik te controversieel word voor mijn Britse collega’s – door te zeggen dat we in deze resolutie de autoriteiten van Hongkong verzoeken een tijdschema vast te stellen voor de verkiezing van de hoofdbestuurder van Hongkong op grond van algemeen stemrecht. Evengoed zouden we in de nabije toekomst een resolutie moeten aannemen waarin we Groot-Brittannië ertoe oproepen de kolonisatie van Cyprus te beëindigen.</p>
    </intervention>
    <intervention id="4-194" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="fr">namens de Verts/ALE-Fractie . – Mijnheer de Voorzitter, dames en heren, we kunnen er nu eindelijk zeker van zijn dat de yeti niet bestaat! Als dat wel zo was, hadden de Chinese overheden hem in het kader van hun programma van "patriottistische opvoeding" immers al lang de verklaring laten ondertekenen, waarin de Dalai Lama als gevaarlijk individu wordt bestempeld, en hadden ze daar grote ruchtbaarheid aan gegeven. Ikzelf heb zeer veel respect voor de Dalai Lama en ik zou erg vereerd zijn als hij het Europees Parlement zou komen toespreken.</p>
      <p sl="fr">Maar nu serieus. Hoe kunnen we, afgezien van ons debat van vanmiddag, onze verontwaardiging uiten over een dictatoriaal regime dat dwang uitoefent, en mensen opsluit, martelt en doodt? Aangezien over 30 maanden jongeren uit de hele wereld in Peking samenkomen voor de Olympische Spelen, en China van deze gelegenheid gebruik wil maken om zijn pseudo-democratisch regime te roemen, stel ik voor dat we onze atleten de mogelijkheid geven om er een boodschap van vrede, democratie en vrijheid uit te dragen, zodat ze een overwinning uit het vuur kunnen slepen in de Tibetaanse zaak. Als we dat niet doen, stellen we alle mensen in dat deel van de wereld zwaar teleur.</p>
    </intervention>
    <intervention id="4-195" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">namens de GUE/NGL-Fractie . – Voorzitter, het Britse koloniale bestuur heeft in Hongkong geen parlementair-democratische structuur nagelaten, maar wel de verwachting gecreëerd dat de Volksrepubliek China dat systeem daar zou gaan invoeren. Toen Hongkong aan China werd teruggegeven, werd daarbij de formule bedacht van twee systemen in één land. De illusie bestond dat dit voor Hongkong zou betekenen dat daar, anders dan in de rest van China, een parlementaire democratie op grondslag van algemeen kiesrecht en een meerpartijenstelsel zou kunnen bestaan. Gemeend werd dat het zo een proefgebied zou zijn voor toekomstige ontwikkelingen in de rest van China.</p>
      <p sl="nl">Inmiddels weten we waar de twee systemen op neerkomen. Het betekent kapitalisme onder controle van de regerende partij in het grootste deel van China en kapitalisme zonder die controle in Hongkong. In beide gevallen ontbreekt democratie. De toestand in Hongkong, waar een kleine geselecteerde groep de verantwoordelijkheid voor het zelfbestuur wordt overgelaten, is natuurlijk wel verre te verkiezen boven die in Tibet, waar geweld, intimidatie en heropvoeding de instrumenten van het centrale gezag zijn.</p>
      <p sl="nl">Mijn fractie heeft de resolutie niet mede ondertekend, maar ik zal haar wel steunen. Overigens wil er wel aan herinneren dat de dalai lama de plenaire vergadering van dit Parlement reeds heeft toegesproken.</p>
    </intervention>
    <intervention id="4-196" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">namens de IND/DEM-Fractie. - Mijnheer de Voorzitter, bij het debat van vandaag over de schendingen van de mensenrechten ligt de nadruk op Tibet. Op 23 november hebben functionarissen van het “Bureau voor openbare veiligheid” op last van de Chinese autoriteiten een van de oudste boeddhistische kloosters van Tibet gesloten. Zij hebben een van de hoogste monniken gearresteerd, terwijl over het lot van vier anderen niets bekend is. De autoriteiten hebben nu in het land een beleid ingevoerd dat gericht is op de “patriottistische vorming” van Tibetanen met als doel de steun voor de Chinese regering onder monniken te bevorderen en de invloed van de verbannen Dalai Lama tegen te gaan. In feite komt dat beleid neer op indoctrinatie. Tibet wordt sinds 1950 op wrede wijze door China bezet gehouden. De Tibetanen volharden echter in hun vreedzame strijd voor vrijheid ook al is minstens eenvijfde deel van de inwoners van dat land van honger gestorven, doodgemarteld of geëxecuteerd. Vrijwel alle kloosters van dat land liggen in puin en dan te bedenken dat er ooit meer dan 6 500 Tibetaanse kloosters waren.</p>
      <p sl="pl">Paus Johannes Paulus II heeft ons eraan herinnerd dat er onvermijdelijk kiemen van destabilisatie, rebellie en geweld zullen worden gezaaid wanneer de mensenrechten worden genegeerd of geschonden. Het is dringend noodzakelijk dat mensen zich weer bewust worden van de waardigheid van elke mens, die immers geschapen is naar het evenbeeld van God. Dat hernieuwde bewustzijn kan vervolgens gebruikt worden als basis voor vrijheid, rechtvaardigheid en vrede op aarde.</p>
      <p sl="pl">De regering van de Volksrepubliek China stelt echter zeer strikte beperkingen aan religieuze uitingen en aan locaties waar die (geloofs-)overtuigingen worden geuit. De regering beperkt het aantal monniken en gebruikt verbanning als strafmaatregel, met name voor degenen die niet genoeg naar de pijpen van de autoriteiten willen dansen. Niettegenstaande de grote omvang van de tragedie die zich in Tibet afspeelt, dient ook opgemerkt te worden dat het probleem van de schendingen van de mensenrechten zich in geheel China voordoet. Dat is in dit Parlement ook al eerder aan de orde gesteld. De mensen in China worden al jaren onderdrukt en alle manifestaties van burgerlijke onafhankelijkheid worden in dat land in de kiem gesmoord. Er is uitgebreid bewijsmateriaal beschikbaar over de methoden en instrumenten die bij het martelen van gevangenen worden gebruikt en over de brute wijze waarop zij behandeld worden, ook al hebben zij bijvoorbeeld slechts hun ontevredenheid over iets kenbaar gemaakt. Dergelijke praktijken illustreren de wreedheid die in dat land de boventoon voert.</p>
      <p sl="pl">De situatie in China in de afgelopen tijd kan gekarakteriseerd worden als een zeer explosieve mix van communisme en kapitalisme. De wetten van de economie zijn op dit moment de enige motor achter de ontwikkeling in dat land en er is geen plaats meer voor mensenrechten of morele normen. Hoewel het in principe de machthebbers zijn die verantwoordelijk geacht moeten worden voor de schendingen van de mensenrechten in hun land, mogen wij niet vergeten dat het morele relativisme van de westerse wereld hieraan ook debet is. Er wordt weliswaar keihard beweerd dat die westerse wereld de mensenrechten bevordert, maar desondanks vinden bedrijven uit vrijwel elk land ter wereld het steeds moeilijker om de enorme consumentenmarkt en goedkope arbeidskrachten in China, met name in de “herscholing door werkervaring”-kampen, te weerstaan. Door de vooruitzichten op enorme winsten sluiten die bedrijven de ogen voor de tragische situatie van gevangenen en voor het feit dat de opkomende materialistische beschaving op een catastrofe afkoerst, waarbij voor sommigen armoede en een hel op aarde en voor anderen een paradijs wordt gecreëerd.</p>
      <p sl="pl">Wij roepen de internationale gemeenschap dan ook op om China niet langer als een gigantisch werkkamp en een bron voor goedkope arbeidskrachten te beschouwen. China moet er zeer nadrukkelijk op gewezen worden dat de mensenrechten niet alleen in Tibet en Hongkong, maar in het hele land geëerbiedigd dienen te worden.</p>
    </intervention>
    <intervention id="4-197" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Voorzitter, een van de problemen in verband met de onophoudelijke schendingen van de mensenrechten in communistisch China is het gebrek aan geloofwaardig, consequent en kordaat protest van de Europese Unie. We bewijzen altijd wel lippendienst aan de mensenrechten, maar we handelen niet naar onze woorden. De Europese Unie en de meeste lidstaten zijn meer geïnteresseerd in het economische potentieel van China dan in het laten eerbiedigen van de mensenrechten.</p>
      <p sl="nl">Denk maar aan de pogingen van de Europese Raad om het wapenembargo tegen China op te heffen. Denk maar aan de Europese handelsmissies die elkaar tegenwoordig in China voor de voeten lopen. Ik was ook beschaamd toen ik enige tijd geleden moest horen dat de Belgische regering de toegang tot haar grondgebied had geweigerd aan de dalai lama, omdat dit slecht voor onze contacten met communistisch China zou zijn.</p>
      <p sl="nl">Collega's, wij hebben het nu over de situatie in Tibet en Hongkong, maar we zouden er de bedreigingen ten opzichte van Taiwan kunnen aan toevoegen of het bestaan van de lao gai-concentratiekampen in China. Het wordt tijd dat er vanuit Europa een krachtig signaal komt, bijvoorbeeld door het uitnodigen van de dalai lama in dit Europees Parlement.</p>
    </intervention>
    <intervention id="4-198" speaker_id="photo_generic" name="Günther Verheugen" is_mep="True" mode="spoken">
      <p sl="en">vice-voorzitter van de Commissie. – Mijnheer de Voorzitter, de Commissie deelt de zorgen van het Europees Parlement over de mensenrechtensituatie in China, met name wat betreft de detentie van monniken en de sluiting van kloosters in Tibet, alsook met betrekking tot de constitutionele ontwikkelingen in Hongkong. Deze kwesties hebben zeer hoge prioriteit in onze dialoog met China.</p>
      <p sl="en">De Commissie kan zich ook vinden in de conclusies van de Raad Algemene Zaken en Buitenlandse Betrekkingen van 12 december, waarin grote verontrusting wordt uitgesproken over het mensenrechtenbeleid van China – met name ten aanzien van de rechten van minderheden. Deze conclusies kunnen rekenen op de steun van de Commissie.</p>
      <p sl="en">Op 12 december heeft de Raad Algemene Zaken en Buitenlandse Betrekkingen ook zijn goedkeuring gehecht aan het onderhandelingsmandaat van de Commissie in verband met een nieuwe partnerschaps- en samenwerkingsovereenkomst met China. In het mandaat is onder meer vastgelegd dat een partnerschapsovereenkomst met China een standaardclausule over mensenrechten moet bevatten. Ik wil hier onderstrepen dat wij al vele jaren geen overeenkomsten met andere partijen sluiten zonder zo'n mensenrechtenclausule.</p>
      <p sl="en">Dan kom ik nu op Hongkong. De Europese Unie ondersteunt overal ter wereld de democratie, omdat dit de beste manier is om legitieme, stabiele, verantwoordelijke en transparante regeringen tot stand te brengen, rechten en vrijheden te beschermen en de rechtsstaat te handhaven. Zij steunt ook de eerste en wezenlijke vorderingen op de weg naar het uiteindelijke doel: algemeen kiesrecht in Hongkong, zoals dat in de basiswet beschreven is, in overeenstemming met de wensen van de burgers van Hongkong. Het is belangrijk dat we druk op China blijven uitoefenen om te zorgen dat het algemeen kiesrecht in Hongkong er komt.</p>
      <p sl="en">Wat de situatie in Tibet aangaat: de Europese Unie heeft de kwestie-Tibet zeer hoog op de agenda staan in haar besprekingen met China. Zij heeft zich met name geconcentreerd op het behoud van de culturele, religieuze en taalkundige identiteit van het Tibetaanse volk. De huidige situatie in de regio, die wij op de voet volgen, geeft aanleiding tot grote zorg, vooral wat de uitoefening van het recht op godsdienstvrijheid betreft. Het feit dat de lokale overheden een rigide kader hebben ingesteld waarbinnen de uitoefening van dit recht aan banden wordt gelegd, baart ons zorgen en we betreuren de recente gevallen van monniken die gevangen zijn gezet en, in het bijzonder, de blokkade van het Drepungklooster in Lhasa.</p>
      <p sl="en">Wij hopen dat er spoedig een oplossing gevonden zal worden die verenigbaar is met de Chinese soevereiniteit en tegelijkertijd recht doet aan de Tibetaanse bevolking. Naar onze mening kan dit uiteindelijke doel uitsluitend worden bereikt via een vreedzaam proces dat gebaseerd is op dialoog. Wij roepen al jaren op tot een dergelijke dialoog, en dat zullen we blijven doen. We staan dan ook volledig achter het proces dat de afgelopen jaren heeft plaatsgevonden tussen Peking en de vertegenwoordigers van de Dalai Lama.</p>
      <p sl="en">Wij zijn er stellig van overtuigd dat alleen zo'n rechtstreekse dialoog kan leiden tot een duurzame oplossing voor het Tibetaanse vraagstuk. In onze ogen moeten er geen voorwaarden worden verbonden aan het openen van een rechtstreekse dialoog. Dit laat echter onverlet dat de verschillende partijen zich dienen te onthouden van activiteiten die funest zouden kunnen zijn voor het ontstaan van een klimaat van vertrouwen, dat onontbeerlijk lijkt te zijn voor het bereiken van een oplossing.</p>
    </intervention>
    <intervention id="4-199" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">Het debat is gesloten.</p>
      <p sl="nl">De stemming vindt aan het einde van het debat plaats.</p>
    </intervention>
  </section>
  <section id="creitem37" title="Mensenrechten in Rusland">
    <intervention id="4-201" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">Aan de orde is de gecombineerde behandeling van zes ontwerpresoluties over de mensenrechten in Rusland.</p>
    </intervention>
    <intervention id="4-202" speaker_id="2301" name="Reino PAASILINNA" is_mep="True" mode="spoken" nationality="Finland" birth_date="05-12-1939" birth_place="Arctic Ocean" p_group="Socialist Group in the European Parliament" m_state="FI">
      <p sl="fi">auteur. - Mijnheer de Voorzitter, mijnheer de commissaris, dames en heren, ik dank u voor het feit dat wij tot een gezamenlijke resolutie zijn gekomen over de positie van NGO's in de Russische Federatie.</p>
      <p sl="fi">Consensus is ook van belang, omdat het daardoor voor ons gemakkelijker is invloed uit te oefenen op de besluitvormers in Rusland. Aangezien het nu vooral om urgente zaken gaat, willen wij sociaal-democraten ons alleen richten op de kwestie die in de verklaring wordt behandeld. Die kwestie is ook urgent voor de Doema, die over vijf dagen hierop terug zal komen.</p>
      <p sl="fi">In de volgende parlementsvergadering behandelen wij de resolutie over Tsjetsjenië. Wij zijn het volledig eens met de Russische ombudsman voor de mensenrechten, Vladimir Loekin, dat de ontwerpwet in strijd is met de eigen grondwet van Rusland. Zij is ook in strijd met het internationaal recht. Ik hoop dat het standpunt van de heer Loekin betekenis heeft, want hij is jarenlang voorzitter geweest van de delegatie in het parlementaire samenwerkingscomité EU-Rusland.</p>
      <p sl="fi">De beweegruimte van NGO's is een belangrijk onderdeel van de democratie en een stabiel maatschappelijk middenveld. Als lid van de Raad van Europa heeft Rusland zich verbonden aan het Europees Verdrag voor de bescherming van de mensenrechten en de fundamentele vrijheden en bijvoorbeeld de plannen de vrijheid van vereniging en vergadering te beperken zijn daar volledig mee in strijd. Het Parlement is bezorgd over de recente ontwikkelingen in Rusland en nu heeft de Doema een goede gelegenheid de ontwikkeling van de democratie te beïnvloeden. Zij kan laten zien dat er veranderingen kunnen plaatsvinden. Wij hopen natuurlijk dat dit ook gebeurt.</p>
    </intervention>
    <intervention id="4-203" speaker_id="28239" name="Milan HORÁČEK" is_mep="True" mode="spoken" role="rapporteur" nationality="Germany" birth_date="30-10-1946" birth_place="Ullersdorf Velké Losiny" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, beste collega’s, de maatschappelijke ontwikkeling in Rusland is alarmerend. De nieuwe wet waarmee Rusland de NGO’s in het gareel wil brengen, de aanhoudende repressieve maatregelen tegen de voormalige Yukos-topmannen Mikhail Khodorkovsky en Platon Lebedev en de oorlogssituatie in Tsjetsjenië zijn voorbeelden van schendingen van de mensenrechten van de grofste soort.</p>
      <p sl="de">In strijd met de Russische wet zitten Khodorkovsky en Lebedev gevangen in boven de poolcirkel gelegen Siberische strafkampen, ver verwijderd van Moskou en met temperaturen van vijftig graden onder nul. Lebedev is ernstig ziek. De contacten met hun gezinnen en advocaten zijn enorm bemoeilijkt. Ze hebben geen toegang tot informatie; ze krijgen geen kranten. Hun raadsmannen Jewgenij Baro en Jurij Schmit staan nu volgende week zelf voor de rechter vanwege een aanklacht wegens laster. Deze minachting van de mensenrechten in het Russisch rechtssysteem wordt versterkt door de toenemende beknotting van de persvrijheid. We moeten ons naar mijn mening zelf een beeld vormen van deze ontwikkelingen en we verzoeken de Raad en de Commissie invloed op Rusland uit te oefenen, opdat de mensenrechten worden geëerbiedigd.</p>
    </intervention>
    <intervention id="4-204" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">auteur. – Mijnheer de Voorzitter, het is niet meer dan redelijk te zeggen dat Rusland over het geheel genomen aanzienlijke vorderingen heeft gemaakt in de eerbiediging van de mensenrechten, en dat verdient lof. Helaas is er ook nog een aantal terreinen waarop vooruitgang dringend noodzakelijk is in dit uitgestrekte land met zijn zeer lange en unieke geschiedenis en cultuur, en verdere vooruitgang in de nog openstaande kwesties waarvoor hervorming noodzakelijk is, moet worden aangemoedigd.</p>
      <p sl="en">Eén zo'n kwestie is bijvoorbeeld de wetgeving inzake NGO's. Het is een algemeen erkend feit dat NGO's en non-profitorganisaties vaak van cruciaal belang zijn voor de ontwikkeling van een sterk en goed functionerend maatschappelijk middenveld. Dit soort organisaties, variërend van liefdadigheidsinstellingen voor kinderen tot consumentenverenigingen, zijn in Rusland op dit moment in groten getale actief. Het is natuurlijk een feit dat Rusland de afgelopen jaren zwaar te lijden heeft gehad onder terrorisme, en de gevoelens van de bevolking, die via gekozen vertegenwoordigers tot uitdrukking worden gebracht, kunnen grenzen aan het extreme en leiden nogal eens tot buitensporig formalisme en overmatige striktheid in de bejegening van bepaalde NGO's, vooral die in Tsjetsjenië.</p>
      <p sl="en">Hoewel dit onder bepaalde omstandigheden begrijpelijk is, is het onaanvaardbaar als het erom gaat de mensenrechten naar behoren te eerbiedigen. Wij dringen er daarom bij de Russische Doema op aan dat hij luistert naar onze raad de nodige tijd te nemen om de wijzingen in de wetgeving te bestuderen en te verbeteren, in het licht van de aanbevelingen in het presidentiële standpunt, het voorlopige standpunt van de Raad van Europa en deze resolutie.</p>
    </intervention>
    <intervention id="4-205" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">Auteur . – Voorzitter, jarenlang is in het Westen van Europa benadrukt dat Rusland niet democratisch was en dat daar zeer veel moest veranderen. De laatste veertien jaar hebben daar inderdaad ingrijpende veranderingen plaatsgevonden. De economie lijkt nu meer op die van Amerika. De verschillen die daardoor tussen rijk en arm zijn ontstaan, zijn inmiddels groter dan in de Europese Unie.</p>
      <p sl="nl">Op het gebied van democratie en mensenrechten is de toestand beslist niet beter dan in de laatste jaren van de Sovjetunie onder leiding van Gorbatsjov en de onderdrukking in Tsjetsjenië overtreft de misdaden van Stalin. Als het gaat om democratie en mensenrechten zet Rusland een slechte traditie voort. Ten opzichte van vroeger is niet zozeer Rusland veranderd, maar wel de visie die op dat land in de landen van de Europese Unie bestaat.</p>
      <p sl="nl">Vroeger zagen we in het Westen van Europa het Oosten onder aanvoering van de Sovjetunie als een economische concurrent en militaire tegenstander. Tegenwoordig zien we Rusland als een bondgenoot en leverancier van energie. Volgens de voormalige Duitse bondskanselier, die nu op een Russische loonlijst staat, is daar tegenwoordig zelfs sprake van een loepzuivere democratie. Onder deze omstandigheden is het geen verrassing dat er steeds minder plaats is voor onafhankelijke televisiezenders en dat de vrijheid van vereniging en vergadering wordt ingeperkt.</p>
      <p sl="nl">De burgers krijgen steeds minder kans om zich met het overheidsbeleid te bemoeien. Met een wet die niet-commerciële organisaties van burgers onder controle van de overheid plaatst, de financiering ervan kan stopzetten en deze organisaties kan ontbinden, wordt de terugkeer naar een fout verleden verder voortgezet. Het is daarom zeer terecht, als dit Parlement zich bij de kritiek van de Raad van Europa aansluit.</p>
    </intervention>
    <intervention id="4-206" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">auteur. – Mijnheer de Voorzitter, Rusland is nog altijd het grootste land ter wereld en omdat het lid is van de Raad van Europa en de OVSE, valt het in grotere mate de kritische blik en ook de kritiek van de EU ten deel als het gaat om fundamentele democratische rechten. Momenteel geniet Rusland voorrechten als de partnerschaps- en samenwerkingsovereenkomst, een strategisch partnerschap op basis van de overeenkomst inzake de vier gemeenschappelijke ruimten en financiële steun uit hoofde van het Europese Nabuurschap- en Partnerschapinstrument en van de Europese Investeringsbank.</p>
      <p sl="en">Rusland is nog altijd een democratie, zij het een onvolmaakte. Er klinken nu echter al enige tijd verontruste geluiden dat het Kremlin en de siloviki , de zogeheten machtige mannen rond president Poetin, geprobeerd hebben de vrijheid van de media en NGO's te beteugelen. Dit zou met name het geval zijn wanneer men van mening was dat zij strategische belangen van Rusland doorkruisten, bijvoorbeeld in het geval van het bloedige conflict in Tsjetsjenië, of als zij een hindernis vormden voor het terugdraaien van een aantal controversiële privatiseringen in de olie- en gassector uit de vroege jaren negentig, waarmee men de invloed van de staat wilde versterken.</p>
      <p sl="en">Een handvol mensen, zoals de heer Chodorkovski, had destijds enorm geprofiteerd. Hij werd veroordeeld voor diverse misdrijven en zijn omvangrijke Yukos-holdingmaatschappijen werden gerenationaliseerd. Op de omstreden rechtszaak tegen hem volgden internationale beschuldigingen dat er sprake was van politieke manipulatie van het rechtsstelsel. Meer recentelijk, op 23 november, hechtte de Doema zijn goedkeuring aan de wet waarmee de vrijheid van vereniging en de mogelijkheid voor buitenlandse NGO's om activiteiten te ontplooien in Rusland, werd beperkt door het stellen van fiscale vereisten en verblijfsvoorwaarden voor de registratie. De Raad van Europa heeft in zijn voorlopige standpunt aangegeven ernstig te betwijfelen dat deze maatregelen in overeenstemming zijn met het Europees Verdrag tot bescherming van de rechten van de mens.</p>
      <p sl="en">President Poetin heeft echter, en dat siert hem, geluisterd naar de bezwaren en verzocht die elementen van de wet te herschrijven die een inbreuk vormen op fundamentele mensenrechten en die niet redelijkerwijs noodzakelijk zijn voor de bestrijding van terrorisme – een argument dat met name werd gebruikt om maatregelen in Tsjetsjenië te rechtvaardigen – en van het witwassen van geld.</p>
      <p sl="en">Ik hoop dat de rede zal zegevieren. Wij willen allemaal een democratisch, Europees Rusland waarmee wij allen fundamentele mensenrechten als gemeenschappelijke waarden kunnen delen.</p>
    </intervention>
    <intervention id="4-207" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">namens de PPE-DE-Fractie . – Mijnheer de Voorzitter, mijn fractie juicht de resolutie toe, vooral overweging I en de paragrafen 1 tot en met 13, waarin het onderwerp in een breder perspectief wordt geplaatst zoals collega Horáček en ik dat hebben gewenst. Want we leggen het in deze debatten vaak met de kleine dictators aan en besteden geen aandacht aan de mensenrechtensituatie in grote landen die strategisch en economisch belangrijk voor ons zijn. Ik ben blij dat we vandaag ook eens duidelijk zeggen hoe de zaken in China en Rusland ervoor staan. Als wij dat niet deden zouden we gevaar lopen dat onze economische afhankelijkheid – die op sommige gebieden helaas bestaat – onze blik in de mensenrechtenkwesties vertroebelt of ons zelfs blind maakt.</p>
      <p sl="de">Als je bedenkt dat de Duitse regering bijvoorbeeld de oorlog in Tsjetsjenië en de grove schending van de mensenrechten in Rusland jarenlang heeft gebagatelliseerd of doodgezwegen en als je ziet welke functie de voormalige bondskanselier Schröder nu op zich heeft genomen, dan wordt de reden daarvoor al snel duidelijk. We moeten oppassen dat Gazprom, de Russische energiegigant waarin de Russische staat een meerderheidsbelang heeft, in Europa niet de rol begint te spelen die de United Fruit Company ooit in Latijns-Amerika heeft gespeeld. We moeten op economisch en politiek gebied samenwerken, maar we moeten de mensenrechtensituatie duidelijk ter sprake brengen zoals deze is. Dit geldt net zo goed voor de gevangenen in Siberië die onder onvoorstelbare omstandigheden gebrek lijden – collega Horáček meldde dit ook al – als voor de poging onafhankelijke organisaties, NGO’s dus, net zo de mond te snoeren als al met de Russische media is gebeurd. Ik ben collega Dess ontzettend dankbaar dat hij ervoor zorgt dat we eindelijk meer in duurzame energie investeren, want door het feit dat Europa op energiegebied volledig afhankelijk is van Rusland, ontstaat er een situatie dat we iets dood gaan zwijgen dat niet mag worden doodgezwegen.</p>
    </intervention>
    <intervention id="4-208" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="pl">namens de PSE-Fractie. - Mijnheer de Voorzitter, ik wil de aandacht van dit Parlement graag vestigen op een gevaarlijke trend die zich in Rusland afspeelt. Het Openbaar Ministerie en de rechterlijke macht worden in dat land namelijk steeds vaker door het regime van president Poetin als politieke wapens ingezet.</p>
      <p sl="pl">Op 9 december 2005 heeft het Russische Openbaar Ministerie de Neftyanoi Bank in staat van beschuldiging gesteld vanwege het witwassen van geld en belastingfraude. De directeur van de bank, Boris Nemtsov, is een van de meest capabele liberale politici in Rusland en een belangrijk lid van de oppositie tegen president Poetin. Deze ontwikkeling is met name opmerkelijk tegen de achtergrond van de komende presidentsverkiezingen die in 2008 zullen worden gehouden en die bepalend zijn voor de toekomst van de democratie in Rusland. In een verklaring van de heer Nemtsov aan het hoofdkantoor van mijn partij in verband met de publicatie van onze nieuwsbrief voor november 2005 zei hij dat het risico bestaat dat er in Rusland een door de staat gecontroleerd en monopolistisch kapitalisme wordt gecreëerd. Hij zei ook dat hij ervan overtuigd is dat het land op dit moment een ontwikkeling doormaakt die hij - en ik citeer - als "Loekasjenkonisering" bestempelt.</p>
      <p sl="pl">De Europese Unie dient de visumplicht voor Russische burgers voor toelating tot de lidstaten van de EU af te schaffen. Het afschaffen van die visumplicht vormt voor de maatschappelijke organisaties in Rusland een soort waarborg dat het land democratischer zal worden.</p>
    </intervention>
    <intervention id="4-209" speaker_id="4751" name="Bart STAES" is_mep="True" mode="spoken" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">namens de Verts/ALE-Fractie . – Voorzitter, in iedere normale democratie bestaat een zogenaamde vierde macht: een verzameling van kritische journalisten en burgers, ijverige NGO's en non-profitorganisaties, die als woordvoerders van de civiele maatschappij ongedwongen en ongecensureerd de overheid, de regering, de administratie en het parlement controleren. Niet zo in Rusland. Mensen of groeperingen, zakenlui en journalisten die te kritisch ten aanzien van het beleid van het Kremlin en Putin staan, wordt de mond gesnoerd. Als kers op de taart wil de Russische overheid nu ook binnen- en buitenlandse NGO's het zwijgen opleggen.</p>
      <p sl="nl">Ik ben heel blij dat we erin zijn geslaagd met zes van de acht fracties een gemeenschappelijke resolutie voor te leggen waarmee de puntjes op de i worden gezet. Er wordt steun mee gegeven aan mensen als mevrouw Aleksejeva en de heer Gari Kasparov. Er wordt steun mee gegeven aan de velen die actief zijn in NGO's, zoals Alexander Nikitin bij Belona, en aan NGO's als Immemorial, Greenpeace, Social Verdict en de Civil Society Contact Group .</p>
      <p sl="nl">Er worden ook de woorden mee ondersteund van mijn vorige covoorzitter van de samenwerkingscommissie van het Europees Parlement met de Russische parlementen, de heer Vladimir Lukin, die de ontwerpwetgeving in kwestie duidelijk veroordeelt. De resolutie die voorligt, Voorzitter, verdient onze kamerbrede steun.</p>
    </intervention>
    <intervention id="4-210" speaker_id="28331" name="Jaromír KOHLÍČEK" is_mep="True" mode="spoken" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">namens de GUE/NGL-fractie . – Dames en heren, in Rusland worden de democratie en de vrijheid bedreigd. Dat is de hoofdstrekking van deze resolutie die een reactie is op de nieuwe regels die het in de toekomst onmogelijk maken om, onder het mom van steun aan de ontwikkeling van een burgermaatschappij, geldbedragen over te maken naar Rusland. De tweede bestaansgrond van deze resolutie is de invloed die de regering uitoefent op het overgrote deel van de communicatiemiddelen.</p>
      <p sl="cs">Ik hoop, geachte collega’s, dat de Doema binnenkort een soortgelijke resolutie aanneemt over de Europese Unie. Ook bij ons staan de democratie en de vrijheid immers onder druk na de goedkeuring van het besluit dat het voor opsporingsdoeleinden bewaren van telefoongesprekken, tekstberichten en e-mails verplicht stelt. In Italië bezit premier Berlusconi een meerderheidsaandeel in de meeste televisiestations en in de mediamarkt in zijn geheel. In Tsjechië wordt het medialandschap beheerst door buitenlandse bedrijven; 80 procent van de pers is in handen van twee Duitse concerns. Daarmee komt het recht op informatie in het gedrang en ik kan u zeggen dat de situatie in Polen en de Balkanlanden al niet anders is. Kan dit niemand in het Parlement iets schelen? Ik vertrouw erop dat het Parlement tot bezinning komt en deze ontwerpresolutie unaniem verwerpt. Anders zouden de kiezers wel eens heel nare dingen over ons kunnen gaan denken. Of bereidt een van u een ontwerpresolutie voor tegen de monopolisering van communicatiemiddelen in de landen van de Europese Unie?</p>
    </intervention>
    <intervention id="4-211" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, het is schandalig dat wij de schendingen van de mensenrechten in Rusland op een donderdagmiddag bespreken. Dat is met name betreurenswaardig omdat wij woensdag veel tijd hebben besteed aan een debat over Tunesië waarbij alle afgevaardigden van dit Parlement en de media aanwezig waren.</p>
      <p sl="pl">De vrijheid van meningsuiting en gedachte is een van de fundamentele waarden van de Europese Unie en vormt de hoeksteen van de democratie. Dit wordt ook weerspiegeld in de activiteiten van honderdduizenden NGO's die de op twee na machtigste en invloedrijkste kracht in Europa vormen. Helaas worden er in Rusland wetten aangenomen die voor ons in Europa vreemd en onbegrijpelijk zijn. Rusland drijft steeds verder weg van de democratische normen en wij mogen niet werkloos blijven toekijken hoe mensen hun grondrechten worden onthouden in een land dat bijzondere betrekkingen met de EU onderhoudt.</p>
      <p sl="pl">Ontwikkelingen die dermate ondemocratisch zijn, mogen ons niet onberoerd laten: het zal voor Russische NGO's steeds moeilijker of zelfs onmogelijk worden om financiële middelen aan te trekken. De nieuwe beperkingen zijn op wel 450 000 organisaties in Rusland van toepassing, inclusief buitenlandse en internationale organisaties die in de Russische Federatie actief zijn. De nieuwe wet verbiedt activiteiten die worden uitgevoerd volgens de regels die vroeger van kracht waren voor Russische nevenvestigingen en vertegenwoordigingen van buitenlandse en internationale organisaties. In de praktijk komt het erop neer dat NGO's hun huidige nevenvestigingen moeten sluiten en een aanvraag moeten indienen om nieuwe organisaties op te richten die onafhankelijk zijn van de moeder-NGO's. Buitenlanders in Rusland die geen permanente verblijfsvergunning hebben, mogen niet langer maatschappelijke organisaties oprichten en mogen ook niet in het bestuur zitten of lid zijn van dergelijke organisaties.</p>
      <p sl="pl">Bepaalde Russische politici hebben beweerd dat NGO's derde landen als instrument gebruiken om een buitenlands beleid in Rusland te voeren. Dat zijn echter absurde argumenten waarmee de spot met het concept van de democratie wordt gedreven. De Europese Unie dient zeer duidelijk te laten merken dat zij scherp tegen een dergelijke verwerpelijke houding gekant is; een houding die trouwens ook symptomatisch is voor de xenofobie die er onder de Russische politieke elite heerst. De aanwezigheid van 450 000 NGO's in Rusland en het feit dat zij zo actief zijn, vormen het bewijs van de populariteit van dit aspect van het openbare en sociale leven in Rusland. De Europese Unie dient deze manifestatievorm van het maatschappelijk middenveld dan ook te steunen.</p>
    </intervention>
    <intervention id="4-212" speaker_id="28281" name="Aloyzas SAKALAS" is_mep="True" mode="spoken" nationality="Lithuania" birth_date="06-07-1931" birth_place="Anykščiai" p_group="Socialist Group in the European Parliament" m_state="LT">
      <p sl="lt">Mijnheer de Voorzitter, ik sta volledig achter de ontwerpresolutie, maar ik wil er toch op wijzen dat de Raad en de Commissie met twee maten meten als het om de landen in het oosten gaat. Ik zal een concreet voorbeeld geven. Dat de mensenrechten in Wit-Rusland en Rusland regelmatig worden geschonden, is wijd en zijd bekend, maar Rusland pleegt ook nog eens genocide op een natie, en daar kan zelfs Wit-Rusland niet van worden beticht. Desondanks behandelen de Raad en de Commissie deze twee landen totaal verschillend. De deur naar de Europese Unie is voor de neus van Loekasjenko dichtgeslagen, terwijl president Poetin met open armen wordt ontvangen. Als die verschillende behandeling te maken heeft met de olie- en gasvoorraden die Rusland wel en Wit-Rusland niet bezit, is er sprake van immorele politiek, en dat terwijl de Europese Unie toch verondersteld wordt de vaandeldrager te zijn van de mensenrechten en morele politiek. Ik kan me niet voorstellen dat de Raad en de Commissie onkundig zijn van de beginselen van een morele politiek - beginselen die niet mogen worden verkwanseld voor olie en gas.</p>
    </intervention>
    <intervention id="4-213" speaker_id="4256" name="Ari VATANEN" is_mep="True" mode="spoken" nationality="France" birth_date="27-04-1952" birth_place="Tuupovaara" p_group="Group of the European People's Party (Christian Democrats) and European Democrats" m_state="FR">
      <p sl="en">Mijnheer de Voorzitter, ik hoop niet dat deze lege vergaderzaal een weerspiegeling is van een gebrek aan belangstelling van het Parlement voor wat er in Rusland gebeurt, hoe begrijpelijk het ook is dat velen afwezig zijn op donderdagmiddag. Wat er gebeurt in Rusland is van belang voor ons; de belangen van Rusland zijn onze belangen.</p>
      <p sl="en">Helaas wordt de klok in Rusland op dit ogenblik bijna naar de tijd van de Sovjet-Unie teruggedraaid. Er is momenteel geen onafhankelijke rechterlijke macht, er is geen vrije televisie en de politieke oppositie is volledig gemarginaliseerd. Ik zal het maar niet eens hebben over de situatie in Tsjetsjenië; een mensenleven is daar nauwelijks iets waard. Wat er met NGO's gebeurt, is de zoveelste schakel in deze veel te lange keten van trieste ontwikkelingen in Rusland.</p>
      <p sl="en">We mogen niet ten prooi vallen aan het NIMBY-syndroom: not in my backyard . Het gebeurt wel degelijk in onze achtertuin. Het gaat ons allemaal aan. Het kost Rusland grote moeite zijn oude gewoonten af te leren, maar we moeten Rusland helpen terug te keren naar de democratie en universele waarden. Allereerst omdat het in het belang is van de Russische bevolking: zij verdient vrijheid, democratie en een transparant bestuur. Maar ook omdat wij niet kunnen samenwerken met een partner die zich niet aan internationale regels houdt. We moeten Rusland helpen een zelfverzekerde natie te worden die inziet dat kracht en een democratisch, bloeiend maatschappelijk middenveld niet met elkaar in strijd zijn. We moeten met één stem spreken; als we dat niet doen, verzwakken we onze positie tot een onbeduidend niveau. We kunnen geen goed kerstfeest hebben, we kunnen geen zuiver geweten hebben als we onze ogen sluiten voor wat er aan de hand is in ons naaste buurland.</p>
    </intervention>
    <intervention id="4-214" speaker_id="23938" name="John ATTARD-MONTALTO" is_mep="True" mode="spoken" nationality="Malta" birth_date="07-02-1953" birth_place="Sliema" p_group="Group of the Progressive Alliance of Socialists and Democrats in the European Parliament" m_state="MT">
      <p sl="mt">Mijnheer de Voorzitter, het is een vaststaand feit dat organisaties als NGO's en MPO's een vitale rol spelen in ons maatschappelijk middenveld, zowel in grote landen als Rusland als in kleine zoals het mijne. In Rusland bestaan er ongeveer 70 000 van dergelijke organisaties. Nog geen drie weken geleden heeft het parlement, de Doema, in eerste lezing een aantal amendementen aangenomen, die van invloed zijn op deze organisaties. Deze amendementen hebben zowel binnen als buiten Rusland tot bezorgdheid geleid, omdat ze gevolgen kunnen hebben voor de mensenrechten. Aan de andere kant moeten we toegeven dat er in bepaalde landen een klein aantal gevallen bekend is van misbruik van deze organisaties voor illegale doeleinden. De voorgestelde amendementen in Rusland hebben echter ook een negatieve invloed op de organisaties waarvan bekend is dat ze bonafide zijn. Positief is wel dat de Raad van Europa om advies werd gevraagd en dat president Poetin een aantal voorstellen heeft gedaan aan de nieuwe voorzitter. Om tot een oplossing te komen, mag je niet al deze organisaties over één kam scheren, maar moet je binnen het kader van de Europese verdragen in de nodige rechtsinstrumenten voorzien om de rotte appels te identificeren. Dank u.</p>
    </intervention>
    <intervention id="4-215" speaker_id="photo_generic" name="Günther Verheugen" is_mep="True" mode="spoken">
      <p sl="en">vice-voorzitter van de Commissie. – Mijnheer de Voorzitter, ik ben u zeer dankbaar voor deze gelegenheid om het standpunt van de Commissie over de mensenrechten in Rusland uiteen te zetten. Er is een aantal vraagstukken dat ons zorgen baart en dat wij regelmatig aankaarten bij Rusland in de context van het huidig strategisch partnerschap.</p>
      <p sl="en">Laat ik beginnen met Tsjetsjenië. We waren blij dat daar op 27 november verkiezingen werden gehouden en dat dat zonder geweld gebeurde. Gelet op de roerige geschiedenis van deze regio is dat op zichzelf al een prestatie. We hopen dat deze verkiezingen een stap zullen zijn op weg naar een vreedzame democratie aldaar. Er zijn echter enkele onregelmatigheden gemeld en wij verwachten dat die naar behoren worden onderzocht.</p>
      <p sl="en">Maar er moet nog veel meer gedaan worden, wil Tsjetsjenië zich ontwikkelen in de richting van democratische stabiliteit. De veiligheidssituatie lijkt weliswaar te zijn verbeterd, maar er heerst nog steeds een cultuur van straffeloosheid. Het is van essentieel belang dat de autoriteiten verdwijningen en klachten over foltering grondig onderzoeken en de daders, met inbegrip van wetshandhavers, voor de rechter brengen. Ook dient Rusland concreet gestalte te geven aan de bereidheid die het betuigd heeft om samen te werken met de mensenrechtenmechanismen van de Verenigde Naties, met inbegrip van de Hoge Commissaris voor de mensenrechten en de speciale rapporteurs van de VN. Verder is het van belang dat de plaatselijke ombudsman in Tsjetsjenië zijn taken zichtbaar onpartijdig en effectief uitvoert.</p>
      <p sl="en">Ik wil tevens onze verontrusting uitspreken over de aanhoudende intimidatie van NGO's, onder andere NGO's die steun ontvangen van de Europese Gemeenschap, zoals de Russisch-Tsjetsjeense Vriendschapsvereniging in Nizhny Novgorod. Dit is ook van invloed op NGO's die humanitaire bijstand verlenen in het kader van het ECHO-programma.</p>
      <p sl="en">Ik zou in dit verband de aandacht willen vestigen op het voorstel tot wijziging van de Russische wetgeving inzake NGO's, dat momenteel door de Doema wordt behandeld. Wij vrezen dat die wijziging het voor veel NGO's, met name buitenlandse NGO's, moeilijker zal maken te functioneren. Ook zouden de activiteiten waarmee de Commissie het maatschappelijk middenveld in Rusland tracht te helpen opbouwen, alsook ons humanitaire steunprogramma in Tsjetsjenië, erdoor ondermijnd kunnen worden. De wijzigingen zijn gepresenteerd als maatregelen die noodzakelijk zijn om Rusland in staat te stellen zich, zoals zijn recht is, tegen terrorisme te beschermen. Uiteraard respecteren wij dat recht, maar maatregelen moeten wel in verhouding staan tot het beoogde doel en in overeenstemming zijn met internationale verplichtingen die betrekking hebben op het maatschappelijk middenveld, en dan denk ik met name aan de verplichtingen jegens de OVSE en de Raad van Europa.</p>
      <p sl="en">Mijn collega commissaris Ferrero-Waldner heeft deze zorgen aangekaart bij minister Lavrov van Buitenlandse Zaken tijdens het bezoek dat de Russische regering op 7 december aan Brussel bracht. De minister toonde begrip en verklaarde dat het wetsvoorstel zo zou worden aangepast dat rekening zou worden gehouden met deze punten. Wij waren dan ook verheugd te merken dat het presidentieel kabinet inmiddels wijzigingen op het wetsontwerp naar de Doema heeft gestuurd en juichen toe dat de zaak voorafgaand daaraan besproken is met de Raad van Europa.</p>
      <p sl="en">Wij blijven echter bezorgd dat het huidige wetsontwerp nog steeds zou kunnen leiden tot beperking van legitieme activiteiten van NGO's. Wij dringen er dan ook bij het Russisch parlement op aan dat het in de tweede lezing, die op 21 december plaatsvindt, het advies van de Raad van Europa volledig overneemt. Wij zullen deze kwestie – en dat geldt ook voor de tenuitvoerlegging van eventuele nieuwe wetgeving die wordt aangenomen – op de voet blijven volgen.</p>
      <p sl="en">Laat ik u tot besluit zeggen dat wij deze vraagstukken willen benaderen in een geest van samenwerking met Rusland. Het mensenrechtenoverleg tussen de EU en Rusland, dat dit jaar van start is gegaan, vormt nu een vast onderdeel van onze dialoog en biedt de gelegenheid tot eerlijke en openhartige gedachtewisselingen. Daarnaast heeft de Commissie, die via ECHO de grootste donor is van humanitaire bijstand aan de noordelijke Kaukasus, ingestemd met een programma ter waarde van 20 miljoen euro voor het sociaal-economisch herstel in dat gebied – een duidelijk signaal dat wij bereid zijn actief mee te werken aan de versterking van de democratie en de stabiliteit in die regio. Wij zullen alle gelegenheden blijven aangrijpen om een constructieve bijdrage aan dat proces te leveren.</p>
    </intervention>
    <intervention id="4-216" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">De gecombineerde behandeling is gesloten.</p>
      <p sl="nl">De stemming vindt aan het einde van het debat plaats.</p>
    </intervention>
  </section>
  <section id="creitem38" title="Ethiopië en nieuwe grensconflicten">
    <intervention id="4-218" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">Aan de orde is de gecombineerde behandeling van zes ontwerpresoluties over Ethiopië en nieuwe grensconflicten.</p>
    </intervention>
    <intervention id="4-219" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="en">auteur . – Mijnheer de Voorzitter, als hoofd van de EU-waarnemingsmissie bij de verkiezingen in Ethiopië heb ik geholpen de Ethiopische oppositieleiders ervan te overtuigen de verkiezingen in mei niet te boycotten, waarbij wij hen hebben verzekerd dat de hele wereld - en de Europese Unie in het bijzonder – meekeek. Zij hadden het gevoel dat het regime het verkiezingsproces niet had opgezet om een democratie te verwezenlijken, maar om de internationale gemeenschap om de tuin te leiden. Ondanks het feit dat de Ethiopische bevolking ze gekozen heeft zitten ze nu in de gevangenis. Sinds 28 november zijn ze in hongerstaking en ze krijgen mogelijk de doodstraf, en nog kijken de Europese leiders niet naar hen om. En dit alles ondanks het feit dat ik begin september de Europese regeringen, de Commissie, de Amerikaanse regering en de secretaris-generaal van de Verenigde Naties heb gewaarschuwd dat het regime mogelijk van plan was tot selectieve onderdrukking van de Ethiopische oppositieleiders over te gaan.</p>
      <p sl="en">Hoe is het mogelijk dat de Europese regeringen juist zij die hun vertrouwen in de Europese Unie hadden gesteld en die vochten en blijven vechten voor democratie in Ethiopië zo vreselijk in de steek laten? Hoe konden de Europese en Amerikaanse leiders zo vreselijk tekortschieten jegens de Ethiopische burgers en van een belangrijk land: het op een na grootste land van Afrika qua inwonertal en de zetel van de Afrikaanse Unie? Welke boodschap geven zij af aan alle Afrikanen? Hoe kunnen de secretaris-generaal van de Verenigde Naties en de Veiligheidsraad hun ogen blijven sluiten voor de massale schendingen van de mensenrechten in Ethiopië, daarbij vergetend dat dit tot een nieuwe verwoestende oorlog met buurland Eritrea zou kunnen leiden? Hoe kan de heer Blair - de Britse premier en fungerend voorzitter van de Raad - de heer Meles Zenawi nog in zijn Commissie voor Afrika dulden, terwijl die de gekozen oppositieleiders, journalisten, mensenrechtenactivisten, ontwikkelingswerkers en zelfs de Ethiopische afgevaardigden van de Wereldwijde oproep tot actie tegen armoede, gevangen zet en met de doodstraf bedreigt?</p>
      <p sl="en">Dit is de derde resolutie sinds juli waarin alle fracties van het Europees Parlement hun grote bezorgdheid over de situatie in Ethiopië kenbaar maken. Hoe kunnen de Europese leiders nalaten te reageren op de herhaalde oproep van het Parlement, terwijl de levens van Ethiopische gevangenen op het spel staan?</p>
      <a text="(Applaus)"/>
    </intervention>
    <intervention id="4-220" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">auteur . – Mijnheer de Voorzitter, Ethiopië is een van de landen die de meeste internationale economische hulp ontvangen; alleen al de Europese Unie levert jaarlijks bijna 500 miljoen dollar. Om deze reden kunnen wij niet werkloos blijven toekijken bij de gebeurtenissen die zich nu afspelen in dat land, helemaal niet ten overstaan van het wrede en volledig ongerechtvaardigde beleid van de Ethiopische autoriteiten van schending van mensenrechten en massale gevangenneming van leiders van de politieke oppositie, mensenrechtenactivisten en medewerkers van NGO's.</p>
      <p sl="es">De uiterst wrede en ongerechtvaardigde onderdrukking van de mensen die hebben geprotesteerd tegen wat zij als verkiezingsfraude beschouwden, mag niet onbestraft blijven. Ten eerste moet de Europese Unie daarom van de autoriteiten in Addis Abeba de onmiddellijke en onvoorwaardelijke vrijlating eisen van alle politieke gevangenen en van de journalisten en redacteuren die worden vastgehouden. Op de tweede plaats moet worden gegarandeerd dat de humanitaire hulp, die de bevolking nog zo hard nodig heeft, langs de kanalen van NGO's en de Verenigde Naties wordt geleid. Op de derde plaats moet worden gewaarborgd dat het wapenembargo voor de regio wordt gehandhaafd en dat de gedragscode over wapenexport strikt wordt nageleefd.</p>
    </intervention>
    <intervention id="4-221" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">auteur. – Mijnheer de Voorzitter, ik zal beginnen met de grens met Eritrea. Het terugtrekken van de troepen door de Ethiopische regering was een zeer welkom besluit. De situatie is uiterst gespannen. Het doet de situatie geen goed dat Eritrea de afgezanten van de VN-missie het land uit zet.</p>
      <p sl="en">De Eritrese ambassadeur voor de EU heeft mij in Edinburgh verteld dat Eritrea een oplossing wil voor dit probleem, maar dat Ethiopië weigert actie te ondernemen. Vanochtend heeft de eerste secretaris van de Ethiopische afvaardiging bij de EU mij verteld dat Ethiopië een oplossing wil voor dit probleem, maar dat het discussiekanalen nodig heeft over het proces van uitvoering van het besluit van de grenscommissie. Als het nu er in de grond op neerkomt dat beide partijen, hun eerdere vijandigheid ten spijt, echt vrede willen, dan zouden de Commissie en de Raad toch een actievere rol kunnen spelen om beide partijen nader tot elkaar te brengen?</p>
      <p sl="en">Op de tweede plaats is daar de situatie in Ethiopië zelf: de Raad zal ervan op de hoogte zijn dat de waarnemingsmissie voor de verkiezingen van 15 mei, een missie die bestaat uit afgevaardigden van verschillende fracties, op 23 november een brief aan Hillary Benn – de Britse minister van Internationale Ontwikkeling – heeft geschreven. Hierin gaven wij te kennen bijzonder bezorgd te zijn over het verlies van mensenlevens en de schendingen van de mensenrechten die daar sinds juni hebben plaatsgevonden. Er is mij gezegd dat er een antwoord is geformuleerd, dat alleen nog door de minister ondertekend moet worden.</p>
      <p sl="en">Dit klinkt wellicht als een politiek equivalent van een "betaling die onderweg is", maar ik begrijp dat de Raad en de Commissie ernaar streven conform artikel 8 van de Cotonou-overeenkomst een kloeke discussie over democratie en mensenrechten te starten. Ik hoop dat het inderdaad een kloeke discussie zal zijn en dat men, mocht er geen vooruitgang worden geboekt, in gedachten zal houden dat krachtens artikel 96 van de Cotonou-overeenkomst de mogelijkheid bestaat om tot urgent overleg over te gaan.</p>
    </intervention>
    <intervention id="4-222" speaker_id="28331" name="Jaromír KOHLÍČEK" is_mep="True" mode="spoken" role="rapporteur" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">Dames en heren, met betrekking tot de resolutie over de situatie in Ethiopië zou ik de commissaris willen vragen of de Europese Commissie dan wel andere hulporganisaties de steun aan Eritrea hebben opgeschort vanwege het door dit land uitgevaardigde vliegverbod voor VN-helikopters die de grens tussen beide landen in de gaten houden. Dit verbod is een grove schending van de bepalingen van het bestand en een duidelijk antwoord mag dan ook niet uitblijven. Ik besef dat Ethiopië, los van alle, terechte, kritiek op dit land, meer vooruitgang heeft geboekt in de richting van wat wij democratie noemen, dan zijn rivaal in Oost-Afrika maar ik blijf me toch afvragen waarom de opstellers van deze resolutie niet pleiten voor onderhandelingen met de nakomelingen van de dynastie die vroeger aan de macht was, om te spreken over de teruggave van eigendom van deze dynastie en van de oude adel. Dat zou niet meer dan logisch zijn, gelet op het feit dat wij vandaag ontwerpresoluties hebben aangenomen waarin wij van de toekomstige lidstaten van de EU hetzelfde vragen.</p>
      <p sl="cs">Wij hebben vandaag ontwerpresoluties aangenomen die restitutie bepleiten maar ik vraag me af of dit geen duidelijk geval is van meten met twee maten. Alleen wat Bulgarije en Roemenië betreft zijn wij onverzettelijk. Aan Ethiopië stellen wij niet dezelfde keiharde eisen inzake restitutie eenvoudigweg omdat dat totaal zinloos zou zijn. Ik steun de resoluties maar ik ben verbijsterd dat noch de keizerlijke familie van Ethiopië, noch president Poetin, ook hij niet, gevraagd worden hier voor het Parlement te verschijnen terwijl zijne heiligheid de Dalai Lama daartoe wel wordt verzocht in de resolutie over Tibet. Ik ben ervan overtuigd dat ik de enige ben die denkt dat het Europees Parlement hier wel eens met twee maten zou kunnen meten. Ik zou de commissaris overigens ook willen vragen naar de reactie van de Commissie op een recentelijk door het Australische parlement aangenomen wet waarin de burgerlijke vrijheden worden beknot en waarin onder meer wordt bepaald dat mensen 14 dagen mogen worden vastgehouden.</p>
    </intervention>
    <intervention id="4-223" speaker_id="2341" name="Michael GAHLER" is_mep="True" mode="spoken" role="rapporteur" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">Mijnheer de Voorzitter, op de landkaart van de Hoorn van Afrika kun je met veel moeite een kleine plek vinden waar stabiliteit heerst en dat is Djibouti. Rondom is de situatie precair. Somalië bestaat praktisch niet als staat. In Eritrea is de toestand in de binnenlandse politiek kritiek, ook daar wordt de oppositie onderdrukt. En in Ethiopië bestaat er na de verkiezingen een situatie die precies zo is als de hoofdwaarnemer van de EU, Ana Maria Gomes, heeft beschreven. Bovendien begint Eritrea een destabiliserende invloed op Ethiopië uit te oefenen. We weten dat er in Ogaden guerrilla's vechten die ook door Eritrea worden gesteund en het grensconflict tussen Eritrea en Ethiopië dreigt nog altijd in een open oorlog te ontaarden.</p>
      <p sl="de">We hebben hier vandaag het accent gelegd op de toestand in de binnenlandse politiek in het Ethiopië van na de verkiezingen. Daarom is de eis die we moeten stellen heel duidelijk: we moeten van de regering eisen dat zij de inzet van buitensporige middelen voor het onderdrukken van de oppositie en de bevolking beëindigt en alle politieke gevangenen en journalisten onmiddellijk vrijlaat. Ik hoorde zojuist dat er weer drie journalisten zijn gearresteerd; volgens de meest actuele stand van zaken worden er nu dus 15 journalisten vastgehouden. Ook moet Ethiopië het Internationaal Comité van het Rode Kruis toegang verlenen tot de kampen waarin zoveel mensen gevangen zitten. De Ethiopische minister-president heeft pas weer gezegd dat hij niet alleen de politieke leiders aan zal klagen, maar ook de drieduizend andere arrestanten. Volgens hem zal er in geen geval clementie worden geschonken of wegens kerst amnestie worden verleend. De plannen van de Ethiopische regering zijn duidelijk gericht op een confrontatie. Dus vragen we de Europese Unie te overwegen of er – zoals tegen andere regeringen ook gebeurt – gerichte sancties tegen de heersende klasse in Ethiopië moeten worden uitgevaardigd. Volgens mij zou dat een duidelijk signaal zijn. Als deze mensen niet meer naar Europa mogen komen om te winkelen, zullen ze misschien ook merken dat ze van ons geen steun meer krijgen en niet het vertrouwen genieten dat ze hun land in de juiste richting leiden.</p>
    </intervention>
    <intervention id="4-224" speaker_id="4242" name="Karin SCHEELE" is_mep="True" mode="spoken" nationality="Austria" birth_date="22-07-1968" birth_place="Baden" p_group="Socialist Group in the European Parliament" m_state="AT">
      <p sl="de">namens de PSE-Fractie . – Mijnheer de Voorzitter, het feit dat we nu met betrekking tot Ethiopië in dit parlement al de derde resolutie in een half jaar aannemen, geeft aan hoe ernstig en zorgwekkend de situatie in Ethiopië is.</p>
      <p sl="de">De vrijlating van achtduizend personen door de Ethiopische overheid is bemoedigend, maar dit aantal laat ook zien dat er massale arrestaties hebben plaatsgevonden. Tot nog toe heeft de regering het totale aantal daadwerkelijk gearresteerde personen of hun verblijfplaats echter niet bekendgemaakt. Daarom roepen we de Ethiopische regering met onze resolutie op opheldering te geven over het totale aantal gearresteerde personen en over hun verblijfplaats, het Internationaal Comité van het Rode Kruis en de familieleden van de gedetineerden toegang tot hen te verlenen, en ook voor rechtsbijstand en medische verzorging zorg te dragen.</p>
    </intervention>
    <intervention id="4-225" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">namens de ALDE-Fractie. – Mijnheer de Voorzitter, de schendingen van mensenrechten in Ethiopië zijn niet nieuw. Het veroordelen van deze schendingen ook niet. In 2005 heeft het Parlement tot twee keer toe resoluties over de situatie in Ethiopië aangenomen en beide keren waren we teleurgesteld over de reactie. Onlangs is het regime in Ethiopië een verontrustende, omvangrijke onderdrukkingscampagne begonnen tegen politieke leiders, mensenrechtenactivisten, onafhankelijke journalisten, medewerkers van NGO's en jonge mensen die in het openbaar steun betuigen aan de oppositie van de regering in Addis Abeba. Duizenden burgers zijn gearresteerd en zonder proces gevangengezet. Er zijn nu ongeveer achtduizend mensen vrijgelaten maar een onbekend aantal zit nog steeds vast.</p>
      <p sl="en">We zijn tevens uiterst bezorgd over de troepenbewegingen aan beide zijden van de Ethiopisch-Eritrese grens. De vrees voor een nieuwe oorlog is nu reëel. De verwoestende vijandelijkheden van het recente verleden zijn een nachtmerrie die in de toekomst weer realiteit kan worden.</p>
      <p sl="en">We doen een beroep op de Ethiopische regering om de mensenrechten van haar burgers te eerbiedigen. We doen tevens een beroep op zowel de Ethiopische als de Eritrese regering om terughoudendheid te betrachten, zich te houden aan de resoluties van de VN-Veiligheidsraad en in goed vertrouwen hun grensgeschillen in vrede op te lossen.</p>
      <p sl="en">Ik sluit af met de opmerking dat de bijdrage van mevrouw Gomes uiterst verontrustend en ernstig is. Ik hoop dat de Commissie antwoord kan geven op haar vragen.</p>
    </intervention>
    <intervention id="4-226" speaker_id="28508" name="Alyn SMITH" is_mep="True" mode="spoken" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="en">namens de Verts/ALE-Fractie . – Mijnheer de Voorzitter, opnieuw vestigen wij onze aandacht op Ethiopië en opnieuw is de situatie niet verbeterd maar verslechterd. De inhoud van de verslagen wordt steeds triester. We horen nu dat in Addis Abeba zo'n achttienduizend jongeren zijn gearresteerd. Ze zijn meegenomen naar een open terrein bij de rivier de Dedesa en daar vervolgens gevangen gezet. Daarvoor is een groot terrein nodig.</p>
      <p sl="en">Wij moeten grote druk uitoefenen op de Ethiopische autoriteiten zodat ze bekendmaakt hoeveel burgers zij momenteel slecht behandelt. Daartoe zijn in deze ontwerpresolutie een aantal voorstellen opgenomen. Ik zou u echter dankbaar zijn, mijnheer de commissaris, indien u de laatste ontwikkelingen met ons zou willen delen: wat zijn uw plannen, welke actie gaat u ondernemen?</p>
      <p sl="en">De regering moet openbaar maken hoeveel - met name - jonge mensen gevangen zijn gezet en hoeveel er zijn omgekomen. Ik zou ook graag willen weten wat het standpunt van de Commissie is inzake de toekomstige oprichting van een onafhankelijke onderzoekscommissie voor deze kwestie.</p>
      <p sl="en">Wij hebben in deze zaak veel werk te verzetten, collega’s. Ik wil daarom – volgens mij als laatste afgevaardigde met spreektijd in 2005 - eindigen met u een ontspannende vakantie toe te wensen en een prettige Hogmanay, zoals we de jaarwisseling in Schotland noemen. Ik zie ernaar uit u in 2006 weer te ontmoeten, wanneer we ons weer met verdubbelde kracht kunnen inzetten om deze tragische situatie te verbeteren.</p>
    </intervention>
    <intervention id="4-227" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Mijnheer de Voorzitter, hoewel ik hoop dat onze wensen voor een gelukkig kerstfeest ook de mensen in Ethiopië zullen bereiken, vrees ik dat de feestdagen voor veel van hen een treurige aangelegenheid zullen zijn. Ik zeg dat omdat het aantal christenen in Ethiopië aanzienlijk is. Ethiopië is een van de twee grootste landen van Afrika en heeft christelijke wortels. Naar mijn idee is dat een extra reden waarom de vele lidstaten die deze christelijke wortels delen, de mensenrechten in Ethiopië zouden moeten verdedigen.</p>
      <p sl="pl">Ik vertrouw erop dat de commissaris vandaag niet als een bepaalde Afrikaanse vogel zal reageren. Ik doel daarmee op de struisvogel die bekend staat om de gewoonte zijn kop in het zand steken. Ik hoop dat de heer Verheugen een krachtige speech zal houden over de wil en vastberadenheid van de Europese Commissie en de communautaire autoriteiten om de mensenrechten te verdedigen in een land waar die rechten in de praktijk absoluut worden geschonden - wat anderen ook mogen beweren.</p>
      <p sl="pl">Ik heb er alle vertrouwen in dat de commissaris ook daadwerkelijk zo zal reageren en dat vertrouwen geeft mij hoop. Ik wens zowel hem als het voltallige Parlement een gelukkig kerstfeest.</p>
    </intervention>
    <intervention id="4-228" speaker_id="photo_generic" name="Günther Verheugen" is_mep="True" mode="spoken">
      <p sl="en">vice-voorzitter van de Commissie . Mijnheer de Voorzitter de Commissie maakt zich ernstig zorgen over de binnenlandse politieke ontwikkelingen in Ethiopië na de verkiezingen van 15 mei. Het democratiseringsproces is op een moeilijk kruispunt aangeland.</p>
      <p sl="en">De Commissie veroordeelt de moord op onschuldige burgers door veiligheidstroepen in juli en november in de straten van Addis Abeba en andere steden in het land. De arrestatie van duizenden mensen op grond van hun sympathie met de oppositiepartijen is onaanvaardbaar.</p>
      <p sl="en">De Commissie veroordeelt ook de arrestatie van oppositieleiders, die nu al drie weken in hongerstaking zijn en wiens leven in gevaar is.</p>
      <p sl="en">Van de bezorgdheid van de Commissie is schriftelijk blijk gegeven door commissaris Louis Michel, en ook in Addis Abeba zelf door de ambassadeurs van de Europese Unie en de Verenigde Staten en door de groep van ambassadeurs van donorlanden. De Ethiopische autoriteiten zijn naar behoren op de hoogte gesteld van onze bezorgdheid maar hebben nog niet op constructieve wijze gereageerd.</p>
      <p sl="en">Als onmiddellijke reactie op de gebeurtenissen zijn de Commissie en andere donoren overeengekomen de tenuitvoerlegging van ontwikkelingshulp te heroverwegen. Begrotingssteun is reeds opgeschort, terwijl humanitaire hulp, voedselhulp en andere programma's momenteel worden voortgezet.</p>
      <p sl="en">Op het politieke front zullen de missiehoofden van de Europese Unie een gestructureerde politieke dialoog aangaan met de Ethiopische regering, conform artikel 8 van de Cotonou-overeenkomst.</p>
      <p sl="en">De missiehoofden in Addis Abeba hebben aan de regering een gedetailleerde structuur voor de dialoog voorgesteld alsmede prestatie-indicatoren waarmee de vooruitgang in de situatie op politiek gebied en met betrekking tot de mensenrechten kan worden gemeten. Deze indicatoren hebben voornamelijk betrekking op vorderingen in het democratiseringsproces, respect voor de mensenrechten en de rechtsstaat, en onderwerpen inzake vrede en stabiliteit in de regio.</p>
      <p sl="en">In dit stadium is de Commissie niet van mening dat er overleg als waarin artikel 96 voorziet, moet worden gestart aangezien er nog altijd hoop is dat de politieke dialoog positieve resultaten kan opleveren.</p>
      <p sl="en">Op de langere termijn zal de Commissie moeten werken aan de versterking van democratische instellingen in Ethiopië en de bevordering van een open dialoog tussen de overheid en het maatschappelijk middenveld.</p>
      <p sl="en">Momenteel stimuleert de Commissie de rol van de pleitbezorger voor het Ethiopisch maatschappelijk middenveld, waarbij het doel is dat dit in staat wordt gesteld een krachtiger rol te vervullen in het proces van democratisering. In onze ogen moeten deze inspanningen worden voortgezet, ondanks de tegenslagen die het democratiseringsproces heeft opgelopen.</p>
      <p sl="en">Inzake het vredesproces tussen Ethiopië/Eritrea zou ik het standpunt van de Europese Unie in deze kwestie in herinnering willen roepen. De Europese Unie moedigt de partijen aan zich te voegen naar het vredesakkoord van Algiers en naar het definitieve en bindende besluit van april 2002 van de Grenscommissie Ethiopië/Eritrea. Eritrea en Ethiopië dienen resolutie 1640(2005) van de VN-Veiligheidsraad te eerbiedigen en ten uitvoer te leggen. Verder ligt het initiatief bij de VN-Veiligheidsraad, omdat de Verenigde Naties de hoeder zijn van het vredesakkoord van Algiers en de naleving van internationaal recht kan afdwingen.</p>
    </intervention>
    <intervention id="4-229" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">De gecombineerde behandeling is gesloten.</p>
      <p sl="nl">De stemming vindt aan het einde van het debat plaats.</p>
      <p sl="nl">Schriftelijke verklaring (artikel 142)</p>
    </intervention>
    <intervention id="4-230" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Ik ben bezorgd over de escalerende situatie tussen Ethiopië en Eritrea die dreigt te leiden tot een nieuwe oorlog. Het heeft de Eritreeërs tientallen jaren en de dood van tienduizenden vrijheidsstrijders gekost om onafhankelijkheid te bereiken. Sindsdien is de mensenrechtensituatie in Ethiopië grimmig gebleven, terwijl deze in Eritrea is afgegleden van net voldoende tot zeer slecht.</p>
      <p sl="en">De schaduw van conflict die over de regio hangt maakt het echter zelfs nog moeilijker om enige wezenlijke verbetering van de mensenrechten waar te nemen. Daarom is het van belang dat de Commissie en de Raad druk uitoefenen op beide landen om terug te keren tot het militaire mobilisatieniveau van 16 december 2004, en voor Eritrea om met name terug te komen op zijn besluit om helikoptervluchten van de VN-missie in Ethiopië en Eritrea te verbieden en het vertrek van bepaalde leden van de missie te eisen.</p>
    </intervention>
  </section>
  <section id="creitem39" title="Stemmingen">
    <intervention id="4-232" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">Wij gaan nu over tot de stemming.</p>
      <a text="(Nadere bijzonderheden betreffende de uitslagen van de stemming: zie notulen)"/>
    </intervention>
  </section>
  <section id="creitem40" title="Mensenrechtensituatie in Tibet en in Hongkong (stemming)">
    <intervention id="4-235" speaker_id="1413" name="Glyn FORD" is_mep="True" mode="spoken" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Mijnheer de Voorzitter, het betrof een verzoek om een stemming in onderdelen over paragraaf 14, maar na overleg met een paar collega's van andere fracties, denk ik dat we het erg eenvoudig kunnen maken. Het gaat om een stemming in onderdelen over het woord 'adress'. Als dat woord wordt geschrapt, zullen wij de resolutie kunnen steunen. Er zal dan staan: ‘Urges the Conference of Presidents to invite His Holiness the Dalai Lama to the European Parliament during 2006’. Ik hoop dat deze stemming in onderdelen doorgaat zodat wij de resolutie in haar geheel kunnen steunen.</p>
    </intervention>
    <intervention id="4-236" speaker_id="4541" name="Elizabeth LYNNE" is_mep="True" mode="spoken" nationality="United Kingdom" birth_date="22-01-1948" birth_place="Woking" p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, ik heb een vraag van procedurele aard over de stemming in onderdelen. Is het juist om een stemming in onderdelen te houden als deze niet schriftelijk is vastgelegd voordat de feitelijke vergadering begint? Daarover wil ik graag een uitspraak horen en ook wil ik weten op welk artikel die gebaseerd zal zijn.</p>
    </intervention>
    <intervention id="4-237" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, we moeten hier niet te veel woorden aan vuilmaken. Het woord "staatshoofd" komt niet voor in de resolutie. De Dalai Lama heeft de plenaire vergadering al toegesproken en we kunnen de praktische uitvoering bij wijze van uitzondering voor één keer wel aan de Conferentie van voorzitters en het Bureau overlaten.</p>
    </intervention>
  </section>
  <section id="creitem41" title="Mensenrechten in Rusland (stemming)"/>
  <section id="creitem42" title="Ethiopië en nieuwe grensconflicten (stemming)">
    <intervention id="4-240" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">Hiermee is de stemming beëindigd.</p>
    </intervention>
  </section>
  <section id="creitem43" title="Besluiten inzake bepaalde documenten: zie notulen"/>
  <section id="creitem44" title="Schriftelijke verklaringen (artikel 116): zie notulen"/>
  <section id="creitem45" title="Verzending van de tijdens deze vergadering aangenomen teksten: zie notulen"/>
  <section id="creitem46" title="Rooster van de volgende vergaderingen: zie notulen"/>
  <section id="creitem47" title="Onderbreking van de zitting">
    <intervention id="4-246" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">De vergadering van het Europees Parlement is gesloten.</p>
      <a text="(De vergadering wordt om 16.20 gesloten)"/>
    </intervention>
  </section>
</text>
