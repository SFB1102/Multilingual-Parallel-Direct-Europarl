<?xml version='1.0' encoding='utf-8'?>
<text id="20110406.NL" lang="nl" date="2011-04-06" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Ingekomen stukken: zie notulen"/>
  <section id="creitem3" title="3. Uitvoeringsmaatregelen (artikel 88 van het Reglement): zie notulen"/>
  <section id="creitem4" title="4. Governance en partnerschap op de interne markt – De interne markt voor Europeanen – Een interne markt voor ondernemingen en groei – Overheidsopdrachten (debat)">
    <intervention id="3-008-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Aan de orde is de gecombineerde behandeling van de verslagen over de interne markt: het verslag over governance en partnerschap op de interne markt [2010/2289(INI) ] - Commissie interne markt en consumentenbescherming. Rapporteur: Sandra Kalniete (A7-0083/2011); het verslag over de interne markt voor Europeanen [2010/2278(INI) ] - Commissie interne markt en consumentenbescherming. Rapporteur: António Fernando Correia De Campos (A7-0072/2011); het verslag over een interne markt voor ondernemingen en groei [2010/2277(INI) ] - Commissie interne markt en consumentenbescherming. Rapporteur: Cristian Silviu Buşoi (A7-0071/2011), en de verklaring van de Commissie over overheidsopdrachten.</p>
      <p sl="nl">Ik heet commissaris Barnier en de fungerend voorzitter van de Raad, mevrouw Győri, welkom. Ik geef nu het woord aan de rapporteurs. Mevrouw Kalniete zal als eerste het woord voeren.</p>
    </intervention>
    <intervention id="3-009-000" speaker_id="96934" name="Sandra KALNIETE" is_mep="True" mode="spoken" role="rapporteur" nationality="Latvia" birth_date="22-12-1952" m_state="LV">
      <p sl="lv">Mijnheer de Voorzitter, als we het hebben over governance en partnerschap op de interne markt, zijn wij in het Parlement van mening dat een van de belangrijkste vereisten om de interne markt in de praktijk te brengen is om ervoor te zorgen dat er politiek leiderschap op het hoogste niveau voor is. De voorzitter van de Commissie moet in samenwerking met de voorzitter van de Raad de verantwoordelijkheid op zich nemen voor de consolidering van de interne markt. Ook de lidstaten moeten bijzonder actief aan dit proces deelnemen. Anders zullen veel ideeën over wat we kunnen doen om de groei in Europa opnieuw op gang te brengen, om nieuwe banen te scheppen en het concurrentievermogen van Europa in de geglobaliseerde wereld te verhogen alleen bij goede bedoelingen blijven, en zo zou Europa wel eens heel gemakkelijk de ‘zieke man van de wereld’ kunnen worden. Daarom roepen we in deze resolutie de voorzitter van de Commissie en de leiders van de lidstaten op zich bezig te houden met en de verantwoordelijkheid op zich te nemen voor het invoeren van de wetgeving en beleidswijzigingen die de interne markt behoeft. De resoluties die vandaag zullen worden aangenomen, geven duidelijk aan waar de Commissie volgens het Parlement moet optreden. Ik noem een paar van de belangrijkste prioriteiten waar de werkzaamheden op gericht moeten zijn: een interne digitale markt en een eengemaakte ruimte voor intellectuele eigendom, arbeidsmobiliteit voor Europese burgers, stimulering van grensoverschrijdende overheidsopdrachten en -diensten, en synchronisatie van de belastingstelsels. Wat betreft governance op de interne markt vind ik vier richtingen van beslissend belang. Ten eerste moet ervoor worden gezorgd dat de regelgeving voor de interne markt die al is aangenomen ten uitvoer wordt gelegd. Alle lidstaten moeten de regelgeving voor de interne markt tijdig en op transparante wijze invoeren, en de Commissie heeft tot taak zorgvuldig en consequent toe te zien op de tenuitvoerlegging daarvan. Ten tweede moet de neiging tot protectionisme worden beperkt. Bescherming zal slechts fragmentering van de Europese markt in de hand werken en ons totale concurrentievermogen verminderen. Ten derde moeten diverse transactiekosten die de vlotte werking van de Europese economie in de weg staan worden verminderd. Dit betreft niet alleen mechanismen zoals een doeltreffende, eenvoudige en buitengerechtelijke procedure voor het oplossen van geschillen, maar ook gebruiksvriendelijk grensoverschrijdend e-management met een functionerende elektronische uitwisseling van de benodigde informatie en documenten. De vierde richting is een grotere betrokkenheid van maatschappelijke groeperingen bij de vorming en uitvoering van beleid overeenkomstig de in het Verdrag van Lissabon vervatte beginselen.</p>
      <p sl="lv">Tot slot, mijnheer de Voorzitter, wil ik graag alle schaduwrapporteurs en coördinatoren bedanken voor hun bijdrage en de doelmatige samenwerking die daaruit is voortgevloeid, die het ons vandaag hopelijk mogelijk zal maken resoluties over de interne markt met een overtuigende meerderheid aan te nemen, en de werkzaamheden voort te zetten die de laatste jaren zijn uitgevoerd voor de ontwikkeling van wetgeving die de interne markt werkelijk zal consolideren en er een instrument van zal maken om groei en banen in Europa te scheppen.</p>
    </intervention>
    <intervention id="3-010-000" speaker_id="96975" name="António Fernando CORREIA DE CAMPOS" is_mep="True" mode="spoken" role="rapporteur" nationality="Portugal" birth_date="14-12-1942" birth_place="Viseu" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mijnheer de Voorzitter, mijnheer Barnier, dames en heren, het Parlement heeft gereageerd op het verzoek van de Commissie betreffende de maatregelen die nodig zijn voor revitalisering van de interne markt middels het verslag waarover we vandaag debatteren en stemmen.</p>
      <p sl="pt">Uit de negentien voorstellen in verband met de Single Market Act voor Europeanen, waarvoor ik rapporteur ben geweest, hebben we vijf prioriteiten vastgesteld volgens de criteria tastbaarheid en haalbaarheid binnen een relatief kort tijdsbestek.</p>
      <p sl="pt">Ten eerste moeten we de mobiliteit van de Europese burgers vergroten middels wederzijdse erkenning van beroepskwalificaties, beroepsbewijzen, het Europese vaardighedenpaspoort en de regelmatige meting van mobiliteit binnen de EU.</p>
      <p sl="pt">Ten tweede moeten we de grenscontroles op ingevoerde goederen uit derde landen verbeteren en een meerjarenactieplan opstellen voor markttoezicht en productveiligheid.</p>
      <p sl="pt">Ten derde moet de termijn van de verordening over roaming worden verlengd tot juni 2015, met prijsplafonds voor roaming om de kosten voor burgers en bedrijven te verminderen.</p>
      <p sl="pt">Ten vierde moeten we de toegang tot basisbankdiensten waarborgen en de transparantie en vergelijkbaarheid verbeteren.</p>
      <p sl="pt">Ten vijfde moeten de obstakels worden weggenomen waarmee mobiele werknemers worden geconfronteerd, teneinde te zorgen voor de volledige overdraagbaarheid van hun pensioenrechten.</p>
      <p sl="pt">Hierover waren we het al snel eens. Lastiger was het overeenstemming te bereiken over maatregelen om wat te doen aan de in het verslag-Monti genoemde moeheid van de Europeanen met betrekking tot de interne markt en om te komen tot de holistische, gezamenlijke benadering als antwoord op de behoeften en het wantrouwen van de burgers, die onmiskenbaar werden vastgesteld in het verslag-Grech dat in mei vorig jaar is goedgekeurd door dit Huis.</p>
      <p sl="pt">Wij zijn stellig van mening dat het kunstmatig is het werk van het Parlement te verdelen in drie afzonderlijke verslagen, ondanks de inspanningen van de Commissie interne markt en consumentenbescherming om de analyses en acties te verenigen. Met de drie componenten – ondernemingen, Europeanen en bestuur – zal gelijktijdig vooruitgang moeten worden geboekt willen we kunnen zorgen voor een competitieve interne markt, met slimme, inclusieve en duurzame groei en waarin de Europeanen centraal staan.</p>
      <p sl="pt">Wij zijn ons er verder van bewust dat het als gevolg van de proliferatie van initiatieven van de Commissie op dit gebied, samen met Europa 2020, het industriebeleid en het Europa van de innovatie, niet meer goed duidelijk is waar de revitalisering in feite voor is bedoeld, namelijk dat we het idee van een interne markt niet alleen vriendelijker maar ook aantrekkelijker maken voor de Europeanen.</p>
      <p sl="pt">Consensus, mijnheer de Voorzitter, dames en heren, was het lastigst te bereiken over twee kwesties. De eerste betreft de eerbiediging van sociale waarden en rechten. Leden ter rechterzijde en van de Fractie Alliantie van Liberalen en Democraten voor Europa aanvaardden slechts schoorvoetend dat het noodzakelijk is de sociale rechten van de Europeanen permanent te waarborgen om hen te behoeden voor de gevolgen van marktoverwegingen in toekomstige wetgeving. We betreuren in het bijzonder dat een verwijzing naar de herziening van de richtlijn betreffende de terbeschikkingstelling van werknemers niet is aanvaard als prioriteit.</p>
      <p sl="pt">De tweede kwestie betreft de waarborging van maatschappelijke diensten van algemeen economisch belang. Op dit punt beoogden we te voorkomen dat de activiteiten van die diensten inhoudelijk onderworpen zouden worden aan louter marktoverwegingen of in ieder geval dat het mogelijk zou zijn openbare maatschappelijke diensten om te vormen tot particuliere monopoliën of oligopoliën op zulke gebieden als watervoorziening, stadsvervoer, onderwijs, gezondheid en sociale dienstverlening.</p>
      <p sl="pt">Hoewel de invoering van concurrrentiegericht beheer en internemarktmechanismen in die diensten nuttig kan blijken, zullen de sociale waarden die samengaan met universele toegang moeten worden gewaarborgd, aangezien de beginselen van solidariteit in dergelijke gevallen zwaarder wegen dan louter marktoverwegingen.</p>
      <p sl="pt">Op dit punt ondervonden we verzet van de fracties ter rechterzijde in dit Huis tegen de aanvaarding van Europese wetgeving over dit onderwerp en het enige waarmee zij instemden was dat de Commissie “alle mogelijke opties moet aanwenden, in overeenstemming met artikel 14 [en] Protocol 26” van het Verdrag.</p>
      <p sl="pt">De fractie waartoe ik behoor, heeft zich onthouden van de eindstemming over de drie verslagen in de commissie, aangezien er geen vooruitgang was geboekt met de sociale dimensie van de interne markt. Na de stemming in de commissie zijn er echter wel enkele positieve punten opgenomen waarmee het verslag aanzienlijk is verbeterd. Er is overeenstemming bereikt via een reeks compromissen, waarbij de definitieve amendementen werden onderschreven door de belangrijkste fracties en er geen winnaars of verliezers waren.</p>
      <p sl="pt">Alle fracties hebben bijgedragen tot het eindresultaat – wat de Commissie interne markt en consumentenbescherming en degenen die aan het verslag hebben gewerkt tot eer strekt – via 266 amendementen, evenals de adviezen van vijf commissies. Alle bijdragen waren nuttig. Ik wil de schaduwrapporteurs, mevrouw Róża Gräfin von Thun, de heer Jürgen Creutzmann, de heer Malcolm Harbour, mevrouw Emilie Turunen en de heer Kyriacos Triantaphyllides, evenals de fractiecoördinatoren, bedanken voor de opbouwende kritiek en geest van samenwerking die een positieve uitkomst van de besprekingen mogelijk maakten. In het bijzonder wil ik de heer Harbour danken voor het stempel van ruimhartigheid en toekomstgerichtheid dat hij de afgelopen vier maanden steeds op het werk van de commissie heeft gedrukt.</p>
    </intervention>
    <intervention id="3-011-000" speaker_id="38420" name="Cristian-Silviu BUŞOI" is_mep="True" mode="spoken" role="rapporteur" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="fr">Mijnheer de Voorzitter, commissaris, geachte collega’s, de interne markt is waarschijnlijk een van de grootste successen van de Europese Unie en behoort ontegenzeggelijk tot haar sterke punten, en iets waar we allemaal trots op mogen zijn. Ik denk dat we rustig mogen stellen dat de interne markt centraal staat in de Europese integratie. De interne markt heeft mettertijd zijn voordelen aangetoond voor de consument en voor Europese bedrijven, en heeft bijgedragen aan onze economische groei.</p>
      <p sl="fr">De afgelopen tijd constateren we echter dat de animo voor de integratie van de markt verflauwt. We moeten de interne markt dan ook een nieuwe impuls geven. We moeten het vertrouwen van de Europese burger in de markt herstellen. We hebben behoefte aan een nieuwe start. Ik ben heel blij met de initiatieven van de Commissie in deze richting, en met name het goede werk van commissaris Barnier, die ik eens te meer wil bedanken voor zijn vastberadenheid en zijn inspanningen om de interne markt nieuw leven in te blazen. De Commissie heeft ons een ambitieus en tegelijkertijd realistisch en hoognodig programma voorgelegd om de interne markt weer sterk te maken. Ik ben ervan overtuigd dat als deze maatregelen ten uitvoer worden gelegd, ze de interne markt aantrekkelijker zullen maken voor onze burgers en bedrijven en ertoe zullen bijdragen dat deze over de gehele linie efficiënter functioneert.</p>
      <p sl="en">Het maken van dit verslag was geen eenvoudige taak. Onze opdracht was ambitieus, omdat wij een consensus moesten zien te vinden over maatregelen waarmee de basis wordt gelegd voor een krachtige en moderne interne markt die bijdraagt aan toekomstige groei en die bovenal voldoet aan de verwachtingen van onze burgers en ondernemingen.</p>
      <p sl="en">Wij dachten na over de vraag of prioriteit moest worden gegeven aan innovatie en vroegen ons af wat op het terrein van de intellectuele eigendomsrechten moest gebeuren en welke fiscale maatregelen geschikt waren om de interne markt te bevorderen zonder afbreuk te doen aan de soevereiniteit van de lidstaten.</p>
      <p sl="en">Na afloop van onze discussies – ik wil alle schaduwrapporteurs en rapporteurs bij deze gelegenheid danken voor hun uitgebreide inbreng en adviezen, alsook de andere collega’s voor de ingediende amendementen – hebben wij vijf prioriteiten vastgesteld die naar onze mening onmiddellijk moeten worden uitgevoerd.</p>
      <p sl="en">De eerste prioriteit is het ondersteunen van innovatie en creativiteit in de interne markt, wat voor een krachtigere en meer duurzame groei van essentieel belang is. De invoering van een EU-octrooi en een uniform systeem voor geschillenbeslechting, waarmee al is begonnen, alsook een beter systeem voor het beheer van auteursrechten, zijn in dit verband van het allergrootste belang.</p>
      <p sl="en">Als wij innovatie willen, moeten wij ook een oplossing vinden voor de problemen rond de financiering daarvan, bijvoorbeeld door het faciliteren van langetermijninvesteringen en het creëren van een kader waardoor risicokapitaalfondsen effectiever kunnen investeren. EU-projectobligaties bieden ook geweldige kansen voor infrastructuurinvesteringen op het terrein van energie en telecommunicatie.</p>
      <p sl="en">De derde prioriteit is om de interne markt in overeenstemming te brengen met onze digitale agenda door e-handel te stimuleren. Dit vraagt om maatregelen die het vertrouwen van consumenten en bedrijven in e-handel vergroten, zoals het bestrijden van namaak en piraterij en het faciliteren van grensoverschrijdende leveringen en schuldinvordering over grenzen heen.</p>
      <p sl="en">De vierde prioriteit moet zijn om de interne markt voor het mkb aantrekkelijker te maken, vanwege het belang van het mkb voor economische groei en omdat het een groot werkgelegenheidspotentieel heeft. Het mkb moet betere toegang tot kapitaalmarkten krijgen. Fiscale maatregelen als de invoering van een gemeenschappelijke geconsolideerde heffingsgrondslag voor de vennootschapsbelasting, een duidelijk btw-kader en verlichting van administratieve lasten zouden kleine en middelgrote ondernemingen kunnen stimuleren om in de grensoverschrijdende handel te gaan.</p>
      <p sl="en">De vijfde prioriteit is het rationaliseren van de procedures voor overheidsopdrachten. Deze procedures moeten vereenvoudigd worden zodat ook kleine en middelgrote ondernemingen kunnen deelnemen en er moet beter gebruik van worden gemaakt om slimme, duurzame en inclusieve groei te ondersteunen.</p>
    </intervention>
    <intervention id="3-013-000" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie. – Mijnheer de Voorzitter, dames en heren afgevaardigden, ik denk dat we zijn aanbeland op een cruciaal moment in dit werk dat we samen hebben verricht naar aanleiding van het duidelijke, volledige en nauwkeurige onderzoek dat de heer Monti aan de interne markt heeft gewijd, naar aanleiding van het verslag van de heer Grech, dat u met een zeer grote meerderheid hebt aangenomen, en op een moment, als we goed luisteren naar de burgers in al onze lidstaten, dat het tijd is de balans op te maken als het gaat om groei, werkgelegenheid en sociale samenhang.</p>
      <p sl="fr">Wat zijn de boodschappen die de mensen vanuit Brussel en Straatsburg te horen krijgen? Momenteel zijn de boodschappen noodzakelijk, maar ze zijn steevast moeilijk verteerbaar of beperkend. Het zijn boodschappen over regulering of, zoals in mijn werkveld, over governance, supervisie, vermindering van het tekort en schuldsanering. Het zijn dan ook cruciale boodschappen, maar wel beperkend en moeilijk verteerbaar. Ik denk dat we andere boodschappen moeten toevoegen, en vooral andere acties, om het vertrouwen in het Europese eenwordingsproject te herstellen, en in de redenen om de krachten te bundelen in plaats van dat iedereen probeert de uitdagingen van de mondialisering op eigen houtje het hoofd te bieden.</p>
      <p sl="fr">Dat is in hoofdzaak waar het bij ons werk om gaat, en ik wilde een persoonlijk dankwoord richten aan onze drie rapporteurs die zojuist het woord hebben gevoerd: mevrouw Kalniete, de heer Correia de Campos en daarnet de heer Buşoi. Ook wilde ik de voorzitter, de heer Harbour bedanken, die er, zoals reeds is gezegd, met een hoge mate van efficiëntie en door aandachtig te luisteren wonderwel in is geslaagd bijna elf parlementaire commissies in een korte tijdsspanne aan het werk te zetten. Daarnaast wil ik mijn erkentelijkheid betuigen aan de coördinatoren van de diverse politieke fracties, want er viel heel wat te coördineren tussen u, gezien de vele onderwerpen die we aan de orde hebben gesteld. Hiermee gaat u een zeer krachtig signaal afgeven aan de andere instellingen, maar ook aan bedrijven en burgers.</p>
      <p sl="fr">Naar aanleiding van het verslag-Monti en het verslag-Grech heeft voorzitter Barroso mij gevraagd me samen met twaalf van mijn collega’s – als een gezamenlijke taak binnen het college – te buigen over manieren om de interne markt een nieuwe impuls te geven, en over de structurele hervormingen die noodzakelijk zijn om de twee, drie of vier procentpunten groei te bewerkstelligen die de markt in zich heeft.</p>
      <p sl="fr">Ik herinner u eraan, dames en heren afgevaardigden, dat op deze grote markt, die overigens de basis van de Europese politieke unie vormt, 60 procent van onze export bestemd is voor de zesentwintig andere lidstaten. Elke lidstaat, van Duitsland, de grootste, tot aan de kleinste lidstaten, exporteert gemiddeld 60 procent van zijn goederen en diensten naar het buurland, binnen de grote markt zelf. Deze markt biedt nog meer groeimogelijkheden als hij beter zou functioneren. Dat was het idee achter de Single Market Act. Dat was het idee achter de vijftig voorstellen in dit kleine blauwboek dat ik aan alle lidstaten, in de drieëntwintig EU-talen, aan alle nationale parlementsleden en vakbonden en aan alle brancheorganisaties heb doen toekomen.</p>
      <p sl="fr">Vervolgens hebben we in onze beraadslagingen de tijd genomen om uit deze voorstellen diegene te distilleren die het meest effectief zullen zijn om het leven van bedrijven en burgers te verbeteren. In het verlengde van deze beraadslagingen zal het college volgende week woensdag de Single Market Act bespreken, rekening houdend met uw overleg en debatten vandaag, alvorens actie te ondernemen.</p>
      <p sl="fr">Dames en heren, het is mijn stellige overtuiging dat we elke regio, elk bedrijf en elke burger nodig hebben om de strijd om concurrentievermogen en groei te winnen. Elke regio: dat verklaart waarom, helemaal aan het begin van de interne markt en van de Single Market Act, Jacques Delors, de voorzitter van de Commissie, de totstandbrenging van de interne markt kracht wilde bijzetten met een cohesiebeleid zodat zelfs regio’s met een ontwikkelingsachterstand hun steentje kunnen bijdragen aan de strijd om groei en concurrentievermogen: alle regio’s, waaronder de meest afgelegen, ultraperifere regio’s. We hebben elk bedrijf nodig als het gaat om innovatie en creatie – ik denk aan de octrooien waarmee we aan de weg timmeren –, als het gaat om kleine en middelgrote ondernemingen die financiering verkrijgen en met minder administratieve obstakels en bureaucratie worden geconfronteerd, als het gaat om veilig zakendoen op internet, en als het gaat om deelname aan overheidsopdrachten – daar zal ik zo dadelijk op terugkomen.</p>
      <p sl="fr">We hebben elke regio, elk bedrijf en elke burger nodig. In ons dagelijks leven zijn wij allemaal, afwisselend, consumenten, gebruikers van diensten, spaarders, aandeelhouders, werknemers, ambachtslieden, en de bedoeling is dat grensoverschrijdende mobiliteit wordt vergemakkelijkt, dat beroepskwalificaties, vaardigheden en sociale rechten worden gerespecteerd en erkend, dat we toegang hebben tot kwalitatief hoogwaardige overheidsdiensten, dat we met een gerust hart producten kunnen kopen via internet of anderszins, en dat we niet dubbel belasting hoeven te betalen. Dat zijn slechts enkele voorbeelden waar we mee aan de slag moeten om ervoor te zorgen dat de interne markt effectiever gaat functioneren.</p>
      <p sl="fr">Wat is nu de volgende stap na uw debat? De Europese Raad heeft zich op 24 en 25 maart jongstleden lovend uitgelaten over deze aanpak die we hanteren en de aanpak die de Raad zelf hanteert uit hoofde van de medewetgeving. Ons is gevraagd prioriteiten te formuleren, en daarom zal ik zoals gezegd volgende week, samen met mijn collega’s, die keihard hebben gewerkt en die ik wil bedanken, voorstellen dat het college twaalf hefbomen kiest om de interne markt effectiever te laten functioneren voor bedrijven en burgers.</p>
      <p sl="fr">Voor elk van deze hefbomen, zoals mobiliteit, financiering van kleine ondernemingen, intellectuele eigendom, fiscaliteit, openbare diensten of sociale samenhang, zullen we een vlaggenschipinitiatief voorstellen dat nieuw zal zijn, dat naar we hopen zoden aan de dijk zal zetten voor bedrijven en burgers, en dat binnen twee jaar ‘deliverable’ is. ‘Deliverable’ betekent dat de Commissie het initiatief indient en dat het Parlement en de Raad er in 2011 en 2012 een stemming aan kunnen wijden om het goed te keuren.</p>
      <p sl="fr">In 2012 is het twintig jaar geleden dat de Single Market Act en de interne markt het licht zagen. Als we goed begrijpen wat de Europese burgers aan ons kenbaar maken, hebben wij niet het recht, geachte Parlementsleden, om deze verjaardag een nostalgisch of melancholisch karakter te geven. Het moet een proactieve verjaardag worden, die in het teken staat van stimulering van de groei, en zo willen wij hem vieren via de Single Market Act.</p>
      <p sl="fr">We zullen beschikken over twaalf hefbomen, twaalf specifieke, maar niet wederzijds uitsluitende voorstellen. Voor elk van deze hefbomen zullen we andere ideeën, acties en andere voorstellen in kaart brengen die de Commissie gelijktijdig zal uitwerken, maar twaalf vlaggenschipinitiatieven zullen dit werk symboliseren. Ik hoop dat de Europese Raad op het hoogste niveau, het Parlement dat u vertegenwoordigt, de Commissie wat ons betreft, en het Hongaarse voorzitterschap – dat ik wil bedanken, mevrouw Győri, voor zijn inbreng – in een positie zal verkeren om deze Single Market Act vóór eind juni of juli, naar wij hopen met enig ceremonieel, te presenteren. Voorzitter, dat is alles wat ik hierover kan zeggen.</p>
      <p sl="fr">U hebt me gevraagd een van deze aspecten aan de orde te stellen in een verklaring van de Commissie. Ik wil dat nu graag doen, om tijd over te houden voor het debat later. Dit aspect, dat terug te vinden is in de Single Market Act, heeft betrekking op 17 procent van de Europese economie, namelijk overheidsopdrachten. Ik wil ook kort iets zeggen over de vier projecten op het gebied van overheidsopdrachten die we momenteel samen met u uitvoeren, en die worden genoemd in het verslag-Buşoi.</p>
      <p sl="fr">Het eerste project is de algehele herziening van de richtlijnen uit 2004 die bedoeld zijn om optimaal gebruik van overheidsgelden te garanderen, waardoor zoveel mogelijk bedrijven kunnen deelnemen aan overheidsopdrachten en hoogwaardige producten en diensten kunnen worden ingekocht met minder bureaucreatie. In de praktijk zou ik de procedures graag willen vereenvoudigen en flexibeler willen maken, en ook willen kijken hoe we rekening kunnen houden met de specifieke behoeften van bijvoorbeeld kleine lokale overheden, door hun toegang te bieden tot vereenvoudigde procedures. Daarnaast zou ik het gebruik van overheidsopdrachten eenvoudiger willen maken, met name als het gaat om grensoverschrijdende deelname door kleine en middelgrote ondernemingen. Tot slot zou ik verantwoordere en milieubewustere of groenere overheidsopdrachten die tevens bevorderlijk zijn voor innovatie of sociale integratie op alle mogelijke manieren willen aanmoedigen, zoals benadrukt door commissievoorzitter Harbour en door uw commissie.</p>
      <p sl="fr">De diverse hervormingsdoelstellingen zullen nu worden vertaald in eenvoudige en evenwichtigere regels. We hebben een zeer uitgebreide raadpleging en economische beoordeling in de praktijk uitgevoerd, zij het nog niet afgerond. We hebben een groenboek en we buigen ons momenteel over de meest effectieve voorstellen. De wetten zullen niet alles regelen. Daarom zal de Commissie tegelijkertijd sectorale initiatieven ontwikkelen om beter gebruik te maken van overheidsopdrachten en om doelstellingen als die welke zijn vastgelegd in de Europa 2020-strategie te bevorderen. Deze initiatieven zullen uiteenlopen van het actualiseren van het Handboek inzake groene overheidsopdrachten, waarvan ik samen met mijn collega, de heer Potočnik, de redactie verzorg, tot aan het Europees Actieplan voor energie-efficiëntie, waaraan we momenteel werken met de heer Oettinger en mevrouw Hedegaard, of het bevorderen van plannen voor precommerciële inkoop en plannen voor innovatieve inkoopactiviteiten in het algemeen, die we momenteel samen met de heer Tajani en mevrouw Geoghegan-Quinn coördineren. Tot zover voor wat het eerste project betreft.</p>
      <p sl="fr">Het tweede project betreft concessies. Ik wil graag snel tastbare vooruitgang boeken op het punt van concessies, zonder te wachten tot de modernisering van het wettelijk kader voor overheidsopdrachten, een zaak van lange adem, een feit is. Dames en heren, concessies spelen een steeds belangrijkere rol bij de totstandkoming van infrastructuur voor de verlening van openbare diensten. Bij 60 procent van de publiekprivate partnerschappen in Europa wordt gebruik gemaakt van concessies.</p>
      <p sl="fr">Behalve concessies voor openbare werken is er momenteel echter geen Europese wet inzake concessies, en hoewel de algemene beginselen van het Verdrag van toepassing zijn, is op dit gebied zonder meer sprake van rechtsonzekerheid, waardoor de ontwikkeling van deze contractvorm wordt geremd. Ter illustratie kan ik verwijzen naar de 24 arresten van het Hof van Justitie in de afgelopen jaren. Ik pleit voor de totstandbrenging van een vereenvoudigd kader, beperkt tot een aantal basisregels, die nationale wettelijke kaders ongemoeid laten voor zover deze goed functioneren. Het zal geen buitensporige administratieve verplichtingen met zich meebrengen voor lokale overheden, voornamelijk vanwege de vrijstellingen die ik zal voorstellen.</p>
      <p sl="fr">Ik weet dat er binnen diverse fracties twijfels en discussies zijn. Persoonlijk ben ik ervan overtuigd, als ik iedereen beluister, dat we misverstanden kunnen voorkomen door onze doelen zorgvuldig te formuleren. Overheidsinstanties zullen nog altijd de mogelijkheid hebben zelf openbare diensten te organiseren, maar als ze besluiten deze uit te besteden, denk ik niet dat iemand bezwaar zal maken tegen een basisniveau van transparantie en regels die discriminatie uitsluiten. Ik denk dat dit cruciaal is om het gebruik van overheidsgelden te optimaliseren, gunning van opdrachten zonder voldoende publiciteit of zonder daadwerkelijk regresrecht te beperken, en om bepaalde risico’s van corruptie te beperken.</p>
      <p sl="fr">Als we het hebben over pogingen om de interne markt nieuw leven in te blazen, welk bedrijf kan er bezwaar tegen hebben dit in de praktijk te brengen op het gebied van concessies? Ik denk met name aan kleine en middelgrote ondernemingen die momenteel niet de middelen hebben die grote bedrijven wel hebben om opdrachten in het buitenland in kaart te brengen en in de wacht te slepen als ze niet worden gepubliceerd. Beschikken over een minimaal rechtskader inzake concessies staat garant voor transparantie en informatie, en zal het derhalve voor kleinere bedrijven eenvoudiger maken om toegang te krijgen tot enkele van de opdrachten. Het is ook een kwestie van beter regelgeven. Gerichte, weldoordachte wetgeving is een betere optie die minder zal kosten dan proberen problemen te verhelpen door enkel de inbreukregel.</p>
      <p sl="fr">Het derde project, dat ik kort zal bespreken, betreft de Europese defensiemarkt. We zullen samenwerken met lidstaten in verband met de uitvoering van de richtlijn uit 2009, waarvan de omzettingstermijn over een paar weken verstrijkt. Het is een kwestie van het aanpassen van betalingsregels, die vaak in strijd zijn met Europese wetgeving. Samen met de heer Tajani zal ik op 23 mei een conferentie over dit aspect van de Europese defensie-industrie organiseren in de Parlementsgebouwen in Brussel.</p>
      <p sl="fr">Tot slot wil ik kort ingaan op een kwestie die al te lang terzijde is geschoven, namelijk de internationale dimensie van overheidsopdrachten. Het doel is duidelijk: betere toegang tot markten voor onze ondernemingen, en ook wij zijn uiteraard bereid meer aan te bieden, in een geest van wederkerigheid en wederzijds voordeel. More trade will benefit all .</p>
      <p sl="fr">In verband met dit uitgangspunt van open handel en de daaraan gekoppelde voordelen hebben we momenteel te maken met een probleem, waar ik op wil wijzen. De waarheid is dat onze voornaamste partners – de Verenigde Staten, Japan op grond van de overeenkomst inzake overheidsopdrachten (GPA), en China, krachtens een bilaterale overeenkomst – zich niet echt willen vastleggen op het verder openstellen van hun markten. Van onze kant hebben we nauwelijks manoeuvreerruimte bij onderhandelingen, aangezien onze eigen markten reeds worden beschouwd als open, bijna als iets vanzelfsprekends. Dames en heren, de internationale verbintenissen op grond van de GPA en de akkoorden binnen de Wereldhandelsorganisatie (WTO) zijn nog niet omgezet in EU-wetgeving.</p>
      <p sl="fr">Tegen deze achtergrond passen lidstaten de regels op hele verschillende manieren toe, en dat werkt concurrentievervalsing op de interne markt in de hand. Daarom gaan onze bedrijven in Europa momenteel gebukt onder een oneerlijke situatie – ik herinner me het geval van autosnelwegen in Polen. Buitenlandse bedrijven hebben op zeer brede schaal toegang tot Europa, hetgeen vaak veel verder gaat dan wat de EU heeft toegezegd, terwijl onze eigen ondernemingen tegen obstakels aanlopen als ze proberen deel te nemen aan overheidsopdrachten die door een aantal van onze grote partners worden uitgeschreven.</p>
      <p sl="fr">Daarom willen we dit jaar, samen met mijn collega, de heer De Gucht, wetgevingsvoorstellen indienen die onze internationale verplichtingen inzake overheidsopdrachten omzetten in EU-wetgeving, en dit zal ons de onderhandelingsruimte geven die we nodig hebben. Wij zijn voor openheid, maar we hebben niets op met goedgelovigheid. Het is zaak Europese afnemers een degelijke, duidelijke rechtsgrondslag te bieden, zodat ze anders kunnen omgaan met inschrijvingen van ondernemingen uit een land waarmee we een overeenkomst hebben dan met inschrijvingen uit een land waarmee de EU nog geen overeenkomst heeft, en meer rechtszekerheid tot stand te brengen. Voor alle duidelijkheid: het gaat er niet om van Europa een fort te maken. We moeten voor onze ondernemingen een omgeving creëren die realistisch, eerlijk en open is, maar niet naïef.</p>
      <p sl="fr">Ziezo. Zoals u en uw Parlement mij hadden gevraagd, mijnheer de Voorzitter, wilde ik dit debat over het vlottrekken van de interne markt aangrijpen om in te gaan op deze belangrijke sector, die bovendien een van de twaalf hefbomen zal vormen om de interne markt nieuw leven in te blazen waarover ik het aan het begin had, namelijk de modernisering van het EU-beleid inzake overheidsopdrachten die we in de komende weken aan u zullen voorleggen.</p>
    </intervention>
    <intervention id="3-014-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Mijnheer de Voorzitter, commissaris, dames en heren, zoals mevrouw Kalniete al zei, hebben de Europese Unie en de economie een locomotief nodig. Dat is zo, ik deel dit inzicht van harte. Misschien herinnert u zich nog dat de Hongaarse premier aan het begin van het Hongaarse voorzitterschap in deze zaal ook duidelijk maakte dat het niet genoeg is om de effecten van de crisis te behandelen en aan te pakken, en de lidstaten tot een strakker begrotingsbeleid aan te zetten en dit ook te controleren. Ook nu werken we aan een groot aantal richtlijnen op dit gebied. Er is tevens een alomvattend pakket voor de aanpak van de economische crisis vervaardigd. We moeten er ook op letten dat we geloofwaardig blijven in de ogen van onze burgers. En dat kan alleen als we in staat zijn om banen te creëren.</p>
      <p sl="hu">We zijn op zoek naar fondsen om deze banen te kunnen creëren, de middelen waarmee we dit probleem kunnen oplossen. Ik ben ervan overtuigd dat de interne markt deze oplossing is: een onbenutte mogelijkheid waarin onze toekomst ligt, in combinatie met de verwezenlijking van de Europa 2020-strategie. Langs al deze lijnen verwelkom ik dus expliciet het engagement van zowel de Europese Commissie als het Europees Parlement om de interne markt opnieuw te lanceren, evenals de prioriteiten die de Commissie heeft aangegeven en die ook worden genoemd in de drie uitstekende verslagen van het Parlement. We hebben al een debat kunnen voeren over de verschillende ideeën en standpunten over het al eerder opgestelde verslag van uw collega, de heer Grech.</p>
      <p sl="hu">Ik ben er verder van overtuigd dat de voorliggende drie verslagen ook zullen bijdragen aan een doelgericht debat, als resultaat waarvan we gezamenlijk concrete maatregelen kunnen treffen tot 2012, de twintigste verjaardag die ook door commissaris Barnier werd genoemd. Zoals u weet, en zoals ook de commissaris heeft aangestipt, heeft de Raad Concurrentievermogen tijdens de bijeenkomst op 10 maart een gedachtewisseling gehouden over de uitkomst van het sociale overleg, waarbij de criteria centraal stonden op grond waarvan de terreinen moesten worden bepaald waarop de instellingen en de lidstaten hun belangrijkste toezeggingen moesten doen. Voortbordurend op dit debat maakt het Hongaarse voorzitterschap zich op om tijdens de bijeenkomst van de Raad Concurrentievermogen van 30 mei conclusies aan te nemen over de voorgestelde belangrijkste maatregelen.</p>
      <p sl="hu">Graag wijs ik u ook op de bredere context. In de huidige situatie geniet de interne markt vanwege de politieke en economische druk en de maatregelen om die druk te verlichten, niet zonder meer populariteit bij burgers, ondernemingen en instellingen. De woorden van professor Monti indachtig ben ik echter van mening dat we juist nu de interne markt het hardst nodig hebben, nu we ons onder invloed van de crisis instinctief proberen te verschansen achter nauwe, maar welbekende nationale beperkingen. Ik ben er echter van overtuigd dat we niet voor deze verleiding mogen zwichten. Daarom is duidelijk de tijd gekomen om een politieke impuls te geven aan de interne markt. Zoals u, dames en heren, in uw eerdere verslag over de totstandbrenging van een interne markt voor consumenten en staatsburgers al onderstreepte, en zoals ook in het verslag van professor Monti te lezen valt: de interne markt wordt op de proef gesteld.</p>
      <p sl="hu">Zal de interne markt een instrument worden waarmee de Europese Unie dichter bij haar burgers komt te staan omdat daardoor een merkbare verbetering optreedt in hun dagelijks leven? Of zal het slechts als strijdtoneel dienen ter bescherming van de knelpunten die de werking van de interne markt belemmeren, en van de gehandhaafde sectoren? Het antwoord op deze vragen hangt af van het engagement waarmee we de komende maanden onze werkzaamheden uitvoeren. Nadat het Europees Parlement vandaag zijn resolutie heeft aangenomen, zal de Commissie half april haar herziene mededeling kunnen aannemen, zoals we hier vandaag al hebben kunnen horen. We hopen dat alle politieke boodschappen en de zaken waarvoor ook u in uw verslag hebt gepleit, in het document van de Commissie zullen worden opgenomen. Nadat de wetgevingsvoorstellen tot stand zijn gekomen, rekenen we erop dat we een bijzonder partnerschap met u en de Commissie kunnen aangaan, waarmee het mogelijk wordt om de belangrijkste maatregelen die zijn vastgelegd in de definitieve Akte voor de interne markt snel te onderzoeken en aan te nemen.</p>
      <p sl="hu">Graag zal ik nu ingaan op enkele elementen uit de voorliggende drie verslagen, zonder uitputtend te reageren op alle aspecten daarvan. Het voorzitterschap verwelkomt het feit dat de rapporteur de interne markt op de agenda van de Europese Raad wil zetten. We denken dat de vooruitgang bij de Akte voor de interne markt onder het aandachtsgebied valt van de in het Verdrag genoemde algemene politieke richtsnoeren van de Europese Unie. Het aangeven van politieke richtsnoeren is echter zonder meer de taak van de Europese Raad. De agenda daarvan wordt bepaald door de voorzitter van de Europese Raad, maar ik wil iedereen eraan herinneren dat er in de conclusies van de Europese Raad van 24 en 25 maart ook werd gerefereerd aan het belang van de interne markt.</p>
      <p sl="hu">Het voorzitterschap wil graag zijn dank betuigen aan het Parlement voor de consequente steun aan de Raad Concurrentievermogen om concrete maatregelen te treffen voor de totstandbrenging van een geharmoniseerd octrooistelsel. We zijn ons er allen van bewust dat het geharmoniseerde octrooistelsel het concurrentievermogen van bedrijven aanzienlijk zou doen toenemen. We hebben hier een zeer goed debat over gevoerd in deze zaal, en ik dank het Parlement voor de samenwerking door de Raad de volmacht te geven om dit in het kader van nauwere samenwerking op de rails te krijgen. We zijn het er ook over eens dat de afronding van de interne digitale markt, de versterking van kleine en middelgrote ondernemingen en de verbetering van hun situatie cruciaal zijn om de Europese innovatie naar een hoger plan te tillen.</p>
      <p sl="hu">Door de mobiliteit van burgers, met name de erkenning van beroepsopleidingen, kunnen we verdere kwesties behandelen die de Europese burgers bezighouden. Daarom zijn we het eens met de constatering dat onze belangrijkste taken op dit gebied intensiever EU-optreden en het behalen van directe, tastbare resultaten zijn. Het voorzitterschap heeft ook vastgesteld dat in bijna alle geanalyseerde verslagen, inclusief het eerdere verslag-Grech en het verslag-Correia De Campos, er speciale nadruk op gelegd wordt dat de uitoefening van de rechten van de interne markt wordt gegarandeerd aan EU-onderdanen. In samenhang hiermee verwelkomen we de resultaten die op dit vlak zijn behaald en die te danken zijn aan door de Commissie getroffen maatregelen: onder andere het Uw Europa-portaal, het SOLVIT-netwerk en de oprichting van de centrale contactpunten onder de dienstenrichtlijn.</p>
      <p sl="hu">We delen hoe dan ook uw visie dat er nog meer kan worden gedaan om EU-onderdanen hun rechten te laten uitoefenen. Staat u mij ten slotte nog een uitweiding toe over de andere prioriteit op de agenda van het Hongaarse voorzitterschap. Bij mijn beraadslagingen met het Parlement tot nu toe over het pakket van zes wetgevingsvoorstellen over de economie, het zogenaamde sixpack , heb ik vaak de kritiek gehoord dat de lidstaten, waaronder dus de Raad moet worden verstaan, en de Europese Raad doordat ze gefocust zijn op de financiële stabiliteit, de stimulering van groei en het herstel van de reële economie uit de crisis verwaarlozen, of dat, mocht dat niet het geval zijn, de Raad aan deze laatste doelen slechts zachte instrumenten toekent waarover geen verantwoording hoeft te worden afgelegd, en dat dit de voornaamste inhoud is van de Europa 2020-strategie. Welnu, ik ben van mening, en daar heb ik in mijn inleiding ook al aan gerefereerd, dat de interne markt en het enorme groeipotentieel dat daarin schuilt het juiste antwoord kan geven op deze angsten, en een garantie vormt voor evenwichtig optreden van de Europese Unie.</p>
      <p sl="hu">Ik denk dat het onze belangrijkste taak is om dit hele proces, de versterking van de interne markt, op de meest transparante wijze en in nauwe samenwerking met het Europees Parlement uit te voeren. De Raad is bereid om op deze manier samen te werken, in een volwaardig partnerschap met de Commissie, het Parlement en hun leden. Ik dank u zeer, mijnheer de Voorzitter.</p>
    </intervention>
    <intervention id="3-015-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="pl">Dames en heren, deze vijf toespraken – drie toespraken namens de Commissie, de toespraak van de commissaris en die van mevrouw Győri – luiden een groot debat in dat bijzonder belangrijk is voor de toekomst van de Europese Unie en haar burgers en ook voor onze snelle ontwikkeling. Ik breng nogmaals in herinnering dat het idee om de interne markt te vernieuwen afkomstig is uit de Commissie interne markt en consumentenbescherming. Ik bedank alle afgevaardigden van deze commissie en vraag de heer Harbour om namens hen mijn dank en felicitaties te accepteren.</p>
      <p sl="pl">Deze commissie is ook initiatiefnemer van het verslag van de heer Monti, een uitmuntend verslag dat ons dagelijks bijzonder goed van pas komt. Ik bedank ook commissaris Barnier voor zijn uitgebreide en uitstekende presentatie van de voorstellen van de Europese Commissie als antwoord op onze verslagen. Overheidsopdrachten vormen inderdaad vaak de achilleshiel van ons werk in de lidstaten. Het is daarom van het grootste belang dat we vooruitgang boeken op dit terrein. Het Hongaarse voorzitterschap zal ons hierin zeker steunen. Wij zijn ervan overtuigd dat dit onderwerp voor de Europeanen bijzonder belangrijk is.</p>
      <p sl="pl">Het aantal parlementaire commissies dat een advies heeft opgesteld, getuigt eveneens van het belang van deze verslagen en deze discussie. Het gaat om acht commissies en u weet net zo goed als ik dat het maar zelden voorkomt dat zoveel commissies een advies opstellen over één set verslagen. Deze commissies zullen nu een voor een het woord voeren. Ik geef het woord aan mevrouw Andrés Barea namens de Commissie internationale handel.</p>
    </intervention>
    <intervention id="3-016-000" speaker_id="96986" name="Josefa ANDRÉS BAREA" is_mep="True" mode="spoken" nationality="Spain" birth_date="17-02-1958" birth_place="Valencia" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">rapporteur voor advies van de Commissie internationale handel . − Mijnheer de Voorzitter, de Commissie internationale handel is een van de acht commissies die aan het verslag hebben meegewerkt. Ik dank al haar leden voor hun bijdrage hieraan.</p>
      <p sl="es">De consolidatie van de interne markt is een van de doelstellingen van Europa 2020, de groeistrategie van de Europese Unie. De EU is de belangrijkste internationale speler. Zij moet het hoofd bieden aan de uitdagingen van een geglobaliseerde markt.</p>
      <p sl="es">In die internationale, geglobaliseerde markt staan onze ondernemingen voor de uitdaging om de grote verwachtingen waar te maken die in verband met die markt bestaan en de geweldige kansen aan te grijpen die erdoor worden gecreëerd, maar daarnaast hebben zij ook een maatschappelijke verantwoordelijkheid: zorgen voor sociale groei met garanties voor werknemers en overheidsdiensten.</p>
      <p sl="es">Ook met de ontwikkelingslanden gaan wij een verbintenis aan: de strijd tegen de armoede is een van de millenniumdoelstellingen voor ontwikkeling. In de toekomst moeten wij onze industrie en ondernemingen meer op kennis baseren en hard optreden tegen namaak als een schending van het intellectuele-eigendomsrecht.</p>
      <p sl="es">Wij moeten onze ondernemingen verdedigen volgens onderzoeks- en ontwikkelingscriteria en sociale criteria, alsook onze buitenlandse belangen, zowel voor de Europese burgers als voor degenen buiten de Europese Unie.</p>
    </intervention>
    <intervention id="3-017-000" speaker_id="96977" name="Diogo FEIO" is_mep="True" mode="spoken" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">rapporteur voor advies van de Commissie economische en monetaire zaken. – Mijnheer de Voorzitter, allereerst zou ik commissaris Barnier, de vertegenwoordiger van de Raad en, in het bijzonder, mijn collega’s van de Commissie economische en monetaire zaken lof willen toezwaaien.</p>
      <p sl="pt">Namens de Commissie economische en monetaire zaken wil ik nadrukkelijk wijzen op het belang van de verslagen die we hier vandaag bespreken. Zij zijn duidelijk geschreven in de geest van het verslag-Monti, vanuit het idee een succesvolle liberale economie, concurrentie en een dynamische, innovatieve markt te bevorderen.</p>
      <p sl="pt">Dat is de weg die ons leidt naar het punt waar de Europa 2020-strategie in feite meer kan zijn dan een initiatief op papier en realiteit kan worden door steun te verlenen aan kleine en middelgrote ondernemingen, die voor de meeste werkgelegenheid zorgen in de Europese economie, door bedrijven in het algemeen te ondersteunen, en door te zorgen voor een gevoel van aanhoudende groei in de economie, die in toenemende mate kan worden gebaseerd op de interne markt, op economisch bestuur dat echt werkt en, in wezen, op een idee van echte groei voor onze economie.</p>
    </intervention>
    <intervention id="3-018-000" speaker_id="96757" name="Raffaele BALDASSARRE" is_mep="True" mode="spoken" nationality="Italy" birth_date="23-09-1956" birth_place="Lecce" p_group="Group of the European People's Party (Christian Democrats)" m_state="IT">
      <p sl="it">rapporteur voor advies van de Commissie werkgelegenheid en sociale zaken. − Mijnheer de Voorzitter, dames en heren, de Single Market Act is belangrijk omdat daarmee tegemoet wordt gekomen aan de behoeften van de interne markt, doordat alle betrokkenen – bedrijven, consumenten en werknemers – eenvoudiger toegang krijgen tot en deel kunnen nemen aan die markt. Dit is een ambitieus doel en ik ben blij met de maatregelen die de heer Barnier heeft voorgesteld en met de suggesties die het Parlement heeft gedaan.</p>
      <p sl="it">Naar mijn mening kunnen de doelstellingen die de Europese Unie zich gesteld heeft, alleen worden gehaald aan de hand van een aantal prioriteiten: we moeten de toegang van kmo’s tot de interne markt verbeteren door de administratieve lasten te verminderen en hun deelname aan aanbestedingen te vergemakkelijken, alle hindernissen wegnemen die de onlineverkoop in de weg staan en innovatie bevorderen via de uitgifte van obligaties voor EU-projecten in met name de sectoren energie, transport en telecommunicatie.</p>
      <p sl="it">Tot slot kan wat ik zie als de doelstelling van dit document – het creëren van een sociale markteconomie die gestoeld is op groei, concurrentie en duurzaamheid – alleen worden bereikt als de ontwikkeling van en de steun aan het bedrijfsleven worden gekoppeld aan de werkgelegenheidsdoelstellingen van de Europa 2020-strategie.</p>
    </intervention>
    <intervention id="3-019-000" speaker_id="96684" name="Liisa JAAKONSAARI" is_mep="True" mode="spoken" nationality="Finland" birth_date="02-09-1945" birth_place="Oulu" p_group="Group of the Progressive Alliance of Socialists and Democrats in the European Parliament" m_state="FI">
      <p sl="fi">rapporteur voor advies van de Commissie werkgelegenheid en sociale zaken. – Mijnheer de Voorzitter, gezien de vele warme gevoelens die in dit debat worden geuit, had Jacques Delors ongelijk toen hij beweerde dat je niet verliefd kon worden op de interne markt.</p>
      <p sl="fi">De aanpak van de Commissie is ambitieus en er zijn enkele zeer belangrijke projecten in gang gezet, zoals het Europees octrooi en de gemeenschappelijke energiemarkt. Eén zaak blijft echter problematisch: de sociale bijdrage van dit verslag is zeer gering. Er staat bijvoorbeeld nauwelijks iets in over ter beschikking gestelde werknemers en er wordt helaas slechts in vage bewoordingen gerept over diensten van algemeen belang en de sociale clausule met betrekking tot de interne markt.</p>
      <p sl="fi">Het is voor mij een mysterie waarom sterke en geïntegreerde sociale rechten in eerste instantie als een probleem worden gezien. Ik wil iedereen erop wijzen dat men in de noordelijke landen sterke sociale rechten kan combineren met een grote concurrentiekracht en arbeidsproductiviteit. Is dat niet een veel slimmere aanpak, mijnheer de commissaris?</p>
    </intervention>
    <intervention id="3-020-000" speaker_id="96873" name="Jürgen CREUTZMANN" is_mep="True" mode="spoken" nationality="Germany" birth_date="04-10-1945" birth_place="Speyer" p_group="Group of the Alliance of Liberals and Democrats for Europe" m_state="DE">
      <p sl="de">rapporteur voor advies van de Commissie werkgelegenheid en sociale zaken . − Mijnheer de Voorzitter, commissaris Barnier, ik wil even op de opmerkingen van onze collega ingaan. Wij hebben in de commissie, in plaats van een sociale clausule, voorgesteld om onderzoek te doen naar de effecten die de maatregelen in de interne markt op de werkgelegenheid hebben. Dat is veel belangrijker dan het toepassen van algemene formules. Indien we de interne markt verder willen ontwikkelen, moeten we bij alles wat we doen de sociale aspecten in het oog houden en benadrukken. Daarom is een effectbeoordeling die vooral hierop gericht is, van groot belang.</p>
      <p sl="de">Ik wil nog een opmerking maken. Ik was verbaasd dat economic governance waar de Voorzitter over sprak, in het Duits nog altijd met Wirtschaftslenkung (geleide economie) wordt vertaald. We hebben in een deel van Duitsland geen goede ervaringen met geleide economie gehad. Ik weet zeker dat we de interne markt alleen maar verder kunnen ontwikkelen, als we onze economieën goed op elkaar afstemmen. Dat is volkomen duidelijk. Maar we zullen de interne markt niet verder brengen met het propageren van een geleide economie.</p>
      <p sl="de">We discussiëren er vandaag over hoe we de Europese interne markt weer op gang kunnen helpen. Dat wordt tijd, omdat we volgend jaar het twintigjarig jubileum van de interne markt vieren. Daarom ben ik verheugd over de verklaringen van commissaris Barnier die zegt dat hij zich wil concentreren op een paar maatregelen die tot nu toe niet zijn genomen en die de interne markt een nieuwe impuls kunnen geven. De interne markt biedt ons allemaal een enorme kans en hierdoor kan meer werkgelegenheid ontstaan. Dat moet het doel zijn: mensen aan een baan helpen. Dat is voor ons het allerbeste sociale beleid, want mensen die werk hebben, ontlenen daaraan ook ten dele hun gevoel van eigenwaarde. Daarom moeten we alles doen om dat te bevorderen.</p>
      <p sl="de">We hebben een evenwichtig pakket van maatregelen nodig, dat zowel de ondernemers als de burgers ten goede komt. Enerzijds willen we bereiken dat vooral middelgrote ondernemingen meer dan voorheen van de interne markt profiteren. We hebben daarom dringend behoefte aan het EU-octrooi, waardoor ondernemingen hun innovatieve producten eindelijk in heel Europa tegen redelijke kosten kunnen beschermen en verkopen. Bovendien hebben ondernemingen meer financiële middelen nodig voor de ontwikkeling van innovaties. Een Europese markt voor risicokapitaal is een van de vele maatregelen. De btw-harmonisatie en de heffingsgrondslag voor de vennootschapsbelasting waarover we nu debatteren, kunnen de interne markt een impuls geven.</p>
      <p sl="de">Anderzijds willen we met concrete maatregelen het vertrouwen van de burger in de interne markt vergroten. We moeten het erkennen van beroepskwalificaties verbeteren, eventueel ook door middel van Europese beroepskaarten. Hiermee zal het gemakkelijker worden om in een andere lidstaat te werken en creëren we ook voor de burgers meer mobiliteit in de interne markt.</p>
      <p sl="de">Bovendien hebben we een Europees markttoezicht nodig en ik zeg dit met nadruk, omdat we steeds weer moeten vaststellen dat de lidstaten dit dossier niet toepassen. We willen niet dat er in de interne markt gevaarlijke producten in omloop komen.</p>
      <p sl="de">Indien we dit voorstel met een grote meerderheid kunnen aannemen, krijgt de interne markt een nieuwe impuls.</p>
    </intervention>
    <intervention id="3-021-000" speaker_id="96887" name="Francesco DE ANGELIS" is_mep="True" mode="spoken" nationality="Italy" birth_date="04-10-1959" birth_place="Ripi" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">rapporteur voor advies van de Commissie industrie, onderzoek en energie. − Mijnheer de Voorzitter, dames en heren, als wij het vertrouwen in de markt willen herstellen, dan moeten wij de behoeften van de consumenten, de werknemers en de bedrijven centraal stellen.</p>
      <p sl="it">Als wij de rechten van de burgers, de werknemers en van degenen die gebruikmaken van overheidsdiensten, willen versterken, moeten wij veel aandacht besteden aan de sociale aspecten van de toekomstige interne markt. Groei, ontwikkeling en sociale aspecten moeten hand in hand gaan. De groei van de economie moet ten dienste staan van de burgers.</p>
      <p sl="it">Het maatregelenpakket voor het bedrijfsleven bevat op dit vlak een aantal goede voorstellen, waaronder het actieplan om de toegang van kleine en middelgrote ondernemingen tot de kapitaalmarkten te verbeteren en de nieuwe financieringsmogelijkheden voor innovatieve bedrijven en regionale ontwikkeling. De kleine en middelgrote ondernemingen vormen het hart van onze economie en de motor van de groei van de interne markt. Mijnheer de Voorzitter, het is aan ons om deze doelstellingen te halen teneinde de crisis achter ons te kunnen laten en een nieuw, duurzaam ontwikkelingsmodel en hoogwaardige nieuwe banen te bevorderen.</p>
    </intervention>
    <intervention id="3-022-000" speaker_id="96862" name="Sophie AUCONIE" is_mep="True" mode="spoken" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">rapporteur voor advies van de Commissie regionale ontwikkeling. – Mijnheer de Voorzitter, mevrouw Győri, commissaris, geachte collega’s, ik heb één ding te zeggen, een woord dat wellicht in schril contrast staat met de huidige conjunctuur, maar dat daarom des te meer moet worden benadrukt, en dat is ‘ambitie’: ambitie voor de interne markt, commissaris, ambitie voor Europa, ambitie om de burgers te laten zien dat Europese eenwording een stap vooruit is voor hun rechten, als werknemer, als consument, als toerist, maar meer in algemene zin ook als individu. Ik wil mijn complimenten overbrengen aan de heer Barnier, die deze ambitie belichaamt via alle projecten die hij ten uitvoer wil leggen.</p>
      <p sl="fr">Als rapporteur voor advies van de Commissie regionale ontwikkeling verheug ik me over de ideeën die te berde zijn gebracht: de noodzaak van specifieke actie voor regio’s met specifieke geografische kenmerken, zoals de ultraperifere regio’s, de invoering van een Europees octrooi voor bedrijven, een Europees statuut voor stichtingen, onderlinge maatschappijen en ook verenigingen, de uitgifte van obligaties voor de financiering van specifieke projecten en de noodzaak om duurzame ontwikkeling binnen de interne markt te stimuleren.</p>
    </intervention>
    <intervention id="3-023-000" speaker_id="96799" name="Piotr BORYS" is_mep="True" mode="spoken" nationality="Poland" birth_date="11-01-1976" birth_place="Bolesławiec" p_group="Group of the European People's Party (Christian Democrats)" m_state="PL">
      <p sl="pl">rapporteur voor advies van de Commissie juridische zaken . Mijnheer de Voorzitter, we zullen de doelen van de strategie Europa 2020 niet bereiken en geen innovatieve en concurrerende economie creëren, wanneer we de interne markt niet als een geheel behandelen. Ik bedank daarom de heer Barnier voor zijn alomvattende benadering van de interne markt en professor Monti voor het uitstekende verslag.</p>
      <p sl="pl">Ik wil de aandacht vestigen op vier belangrijke aspecten. Ten eerste: het EU-octrooi dat misschien volgend jaar al ingevoerd kan worden, het jaar van de twintigste verjaardag van de inwerkingtreding van de interne markt. Ten tweede: de serieuze behandeling van auteursrechten. De creatieve markt moet gemeenschappelijk gereguleerd worden en auteursrechten bieden grote hoop en ontwikkelingskansen voor die markt. Ik denk hierbij vooral aan een gemeenschappelijk systeem voor het beheer van auteursrechten, serieuze behandeling van verweesde werken en tevens lastenverlichting voor kleine en middelgrote ondernemingen. Dit betreft concrete maatregelen als het vereenvoudigen van jaarrekeningen, bescherming van handelsmerken, een Europees statuut voor stichtingen en vooral de mogelijkheid om de ondernemingsregisters aan elkaar te koppelen. Met de invoering van de genoemde maatregelen hoop ik dat twintig miljoen kleine ondernemingen doeltreffend en vrij kunnen functioneren op de Europese interne markt.</p>
    </intervention>
    <intervention id="3-024-000" speaker_id="4560" name="Antonius MANDERS" is_mep="True" mode="spoken" nationality="Netherlands" birth_date="14-03-1956" birth_place="Stiphout" m_state="NL">
      <p sl="nl">rapporteur voor advies van de Commissie juridische zaken . − Dank u wel, Voorzitter, dat betekent dus dat ik extra minuten krijg van de heer Lehne. Ik wil graag de commissaris en iedereen bedanken voor hetgeen wij hier besproken hebben. Ik mis echter een paar zaken die ik ontzettend belangrijk vind en die ik in het verslag heb gezet. Ik hoop dat de commissaris eraan gaat meewerken deze te verwezenlijken.</p>
      <p sl="nl">Wij prijzen professor Monti de hemel in, maar zijn conclusie was dat de omzetting van de richtlijn het grote probleem van de interne markt is. Hij zegt dat wij meer met verordeningen moeten werken. Ik denk less is more , minder wetgeving vanuit Europa. Wat wij doen, moeten wij echter op dezelfde manier doen, omdat wij moeten voorkomen dat er een lappendeken komt van 27 lidstaten, die de wetgeving op een verschillende manier hebben omgezet, hetgeen voor het midden- en kleinbedrijf een enorme barrière is om over de grens te gaan werken.</p>
      <p sl="nl">Vervolgens mis ik, Voorzitter, – en dat is misschien nog wel het ergste – het woord marketing . Wij hebben hier topjuristen. Wij maken geweldige wetgeving. Wij vinden dat wij voor de burgers de markt moeten verbeteren. Alleen, de burger weet het niet. Wij hebben namelijk het probleem dat wij de brug niet kunnen slaan. Wij spreken met juridische termen, maar wij zijn kennelijk niet bekwaam tot rechtstreekse communicatie met de burger. Wat er dreigt te gebeuren – en ik hoop het niet – is dat wij als Europese Unie steeds verder afdrijven van de burgers in Europa. Ik denk dat wij de komende jaren echt moeten gaan focussen en investeren in de wijze waarop wij de individuele burger om ondersteuning kunnen vragen voor de Europese Unie en voor wat wij doen. Ik denk dat daar heel veel te doen is, dat wij daarin moeten investeren en dat wij aan communicatiemanagers moeten vragen hoe wij dat het beste kunnen doen.</p>
      <p sl="nl">Vervolgens zie ik dat de burger het verschil niet weet tussen de Europese Commissie, het Parlement en de Raad. In elke lidstaat hebben wij drie vertegenwoordigers zitten, die uiteindelijk niets mogen doen, want zij werken voor ambtelijke organisaties. Als er in de lidstaten negativisme bestaat over de Europese Unie is er niemand die dat kan pareren. Ik denk dat het zinvol is om eens te overwegen één vertegenwoordiger namens de Europese Unie in de lidstaten te hebben – noem het maar een ambassadeur – die uiteindelijk kan reageren als er negatief over de Europese Unie wordt gesproken. Als wij dat doen, voorkomen wij dat wij de Titanic worden, want in de Titanic dacht iedereen dat alles geweldig was, maar uiteindelijk dreigde het gevaar van buiten.</p>
    </intervention>
    <intervention id="3-025-000" speaker_id="96754" name="Wim van de CAMP" is_mep="True" mode="spoken" nationality="Netherlands" birth_date="27-07-1953" birth_place="Oss" p_group="Group of the European People's Party (Christian Democrats)" m_state="NL">
      <p sl="nl">rapporteur voor advies van de Commissie burgerlijke vrijheden en binnenlandse zaken . − Ik bedank de Commissie en de Raad voor de inleiding van hedenochtend. Ik heb met buitengewoon veel belangstelling vanuit de Commissie burgerlijke vrijheden, justitie en binnenlandse zaken het advies over de interne markt geschreven.</p>
      <p sl="nl">Ik denk dat de interne markt breed gedragen moet worden door het Europees Parlement, maar zeker door de Commissie burgerlijke vrijheden, omdat het vrije verkeer van met name personen belangrijk is binnen de Unie, van de arbeidsmigranten en de kennismigranten die wij nodig hebben om de arbeidsmarkt in die interne markt te vergroten. Maar, Voorzitter, wel heel veel intenties, maar nog te weinig resultaten.</p>
      <p sl="nl">Ik ben zeer blij met de twaalf hefbomen van commissaris Barnier en ik hoop dat wij de komende maanden de zaak kunnen versnellen, want de concurrentie buiten de EU wacht niet op de interne markt binnen de EU.</p>
    </intervention>
    <intervention id="3-027-000" speaker_id="96817" name="Erminia MAZZONI" is_mep="True" mode="spoken" nationality="Italy" birth_date="28-04-1965" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">rapporteur voor advies van de Commissie verzoekschriften. − Mijnheer de Voorzitter, mevrouw Győri, commissaris, dames en heren, ik mag wel stellen dat de rapporteurs uitstekend werk hebben geleverd en dat de Commissie en de Raad goede en bemoedigende woorden hebben gesproken.</p>
      <p sl="it">In deze drie verslagen blijven de geest en de brede benadering van de nieuwe strategie voor de interne markt van Mario Monti overeind, evenals de gemeenschappelijke doelstelling om de interne markt aan de hand van vijftig maatregelen te herstellen, maatregelen die dit Parlement heeft vertaald naar en samengevat in veertien prioriteiten.</p>
      <p sl="it">Negentien van deze maatregelen zijn gericht op het afstemmen van de interne markt op de burgers. Om de interne markt volledig te kunnen verwezenlijken is het in mijn ogen van groot belang om de kloof tussen de burgers en de interne markt te dichten via maatregelen om het vertrouwen van de burgers in de interne markt te herstellen. Daartoe moeten – meer nog dan het economische – het politieke en sociale integratieproces worden bevorderd teneinde het beeld dat de EU-burgers van de interne markt hebben, te veranderen. Naar mijn mening hebben al deze doelstellingen hun beslag gevonden in de maatregelen die in de drie verslagen zijn opgenomen.</p>
      <a text="(Het debat wordt kort onderbroken)"/>
    </intervention>
  </section>
  <section id="creitem5" title="5. Mededeling van de Voorzitter">
    <intervention id="3-029-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Volgens het advies van de commissies gaan we nu naar de sprekers namens de fracties. Voordat ik het woord geef aan de heer Karas, de eerste op de lijst, heb ik twee korte mededelingen.</p>
      <p sl="nl">Vanochtend vroeg bereikte ons het bericht dat er bij Lampedusa een boot met ruim tweehonderd migranten is gezonken als gevolg van de slechte omstandigheden op zee. De kustwacht heeft zijn best gedaan om de vermiste personen te redden. De situatie is zeer ernstig. We zien er reikhalzend naar uit dat de beloften die hier in het Parlement zijn gedaan door de Commissie en de regeringen, nu zullen worden nagekomen.</p>
      <p sl="nl">Mijn tweede verklaring gaat over het volgende: twee jaar na de tragische aardbeving die verwoestingen aanrichtte in de stad L’Aquila en de regio Abruzzen, wil ik nogmaals uiting geven aan onze bezorgdheid over de slachtoffers van de aardbeving, waarbij ik de hoop uitspreek dat er vaart kan worden gezet achter het herstel van de huizen en het historisch erfgoed in de regio.</p>
    </intervention>
  </section>
  <section id="creitem6" title="6. Governance en partnerschap op de interne markt – De interne markt voor Europeanen – Een interne markt voor ondernemingen en groei – Overheidsopdrachten (voortzetting van het debat)">
    <intervention id="3-031-000" speaker_id="4246" name="Othmar KARAS" is_mep="True" mode="spoken" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">namens de PPE-Fractie . – Mijnheer de Voorzitter, hartelijk dank voor de informatie die u ons verstrekt heeft, commissaris. We hebben nu sinds twee jaar het Verdrag van Lissabon en daarin hebben we voor het eerst de duurzame sociale markteconomie als Europees sociaal model verankerd. Dat zou de enorme sprong naar een economische en sociale unie in Europa mogelijk kunnen maken. Het concept van de interne markt moet op dit principe gebaseerd zijn.</p>
      <p sl="de">De interne markt bestaat nu twintig jaar, maar is nog niet klaar. We hebben een Europa 2020-strategie die zonder een versterking van de interne markt niet uitvoerbaar is en we debatteren over de financiële vooruitzichten tot 2020 op grond waarvan de doelstellingen van het concept van Europa 2020 niet volledig kunnen worden uitgevoerd, indien er niet meer geld voor politieke initiatieven voor concurrentievermogen, groei, werkgelegenheid en sociale solidariteit wordt uitgetrokken.</p>
      <p sl="de">Door de euro wordt de interne markt een thuismarkt. De interne markt vormt de kern van de groei en de werkgelegenheid en alles wat deze versterkt, versterkt ook het concurrentievermogen van Europa en daarmee de onafhankelijkheid van ons continent. Ik ben daarom heel blij met dit initiatief. Het is het belangrijkste initiatief dat we als Europese Unie kunnen nemen. Het gaat hier om de toegang van het mkb tot kapitaal. We moeten ervoor zorgen dat het mkb niet slechts door middel van kredietfinancieringen en bevordering van leningen financieel ondersteund wordt, maar dat we ook andere wegen vinden.</p>
      <p sl="de">We moeten de risicokapitaalfondsen, de projectleningen en de e-handel bevorderen, strenger tegen commerciële piraterij optreden, een gemeenschappelijke geconsolideerde heffingsgrondslag voor de vennootschapsbelasting creëren, de openbare aanbestedingen regelen en de vier vrijheden – vrijheid van personen-, goederen-, diensten- en kapitaalverkeer – verwezenlijken. We hebben samen heel wat te doen. Bedankt voor dit initiatief, commissaris!</p>
    </intervention>
    <intervention id="3-032-000" speaker_id="1913" name="Evelyne GEBHARDT" is_mep="True" mode="spoken" nationality="Germany" birth_date="19-01-1954" birth_place="Montreuil-sous-Bois " m_state="DE">
      <p sl="de">namens de S&amp;D-Fractie . – Mijnheer de Voorzitter, ik hoop van harte dat het zal lukken om deze 200 mensen die in nood verkeren te redden, want dit is een heel belangrijke zaak. Dank u voor de informatie.</p>
      <p sl="de">Commissaris, voorzitter van de Raad, beste collega’s, we hebben met artikel 3 van het Verdrag van Lissabon, waarin we de sociale markteconomie verankerd hebben, een vernieuwing en een politieke taak voor de toekomst. Deze taak moet natuurlijk vervuld worden en daarop hebben we de afgelopen twee jaar gewacht. Ik ben blij dat de Europese Commissie nu een eerste stap in deze richting heeft gezet. Ik ben ook zeer verheugd dat wij, als Fractie van de Progressieve Alliantie van Socialisten en Democraten in het Europees Parlement, er na veel strijd voor hebben kunnen zorgen dat nu ook de sociale clausule in het standpunt van het Europees Parlement is opgenomen, wanneer we daarover vandaag stemmen.</p>
      <p sl="de">Dat is een zeer belangrijke kwestie omdat onze sociale cohesie hierop berust, en omdat we er op grond hiervan werkelijk voor kunnen zorgen dat de interne markt door de mensen in de Europese Unie ook als een sociaal element kan worden gezien. Dat is absoluut noodzakelijk, als we willen dat de burgers weer vertrouwen in de politiek van de Europese Unie krijgen. De Commissie moet in het bijzonder eindelijk de beslissende betekenis van de sociale rechten in de interne markt erkennen en de sociale gevolgen van de Europese wetgeving centraal stellen. Daarom is het van belang dat wij als Parlement de Commissie nog eens aan de reeds in het Verdrag van Lissabon verankerde sociale clausule herinneren.</p>
      <p sl="de">Ik bedank de heer Barnier, omdat hij ons nu heeft verzekerd dat hij dit in aanmerking zal nemen en dat hij deze weg zal volgen. Hij kan ervan verzekerd zijn dat mijn fractie hem in ieder geval zal steunen. De sociale clausule, commissaris, houdt natuurlijk ook in dat de detacheringsrichtlijn aangepast moet worden. Het arbeidsrecht en het stakingsrecht moeten in de lidstaten in acht genomen worden, de zaken die de mensen aangaan, moeten werkelijk gerespecteerd worden en deze rechten moeten zonder voorbehoud en zonder beperkingen in het internemarktbeleid van de Europese Unie worden geïntegreerd. Dat is de wens die wij als sociaaldemocraten koesteren. Indien de interne markt op deze manier verder ontwikkeld wordt, zullen wij dit ondersteunen en dan zullen we ook politiek de juiste kant opgaan.</p>
      <p sl="de">Natuurlijk zijn in dit verband ook andere kwesties van belang. De erkenning van beroepskwalificaties, het Europees vaardighedenpaspoort, de volledige overdraagbaarheid van pensioenaanspraken binnen de Europese Unie. Dat zijn de kwesties die de burgers interesseren en die ook werkelijk bepalend zijn voor de interne markt, zodat het ook een interne markt voor de mensen is. Dit komt dus helemaal overeen met wat wij als sociaaldemocraten altijd zeggen: de economie is er voor de mensen en niet omgekeerd. Indien we deze weg bewandelen, gaan we de goede kant op.</p>
    </intervention>
    <intervention id="3-033-000" speaker_id="96709" name="Morten LØKKEGAARD" is_mep="True" mode="spoken" nationality="Denmark" m_state="DK">
      <p sl="da">namens de ALDE-Fractie . – Mijnheer de Voorzitter, ik wil graag de rapporteurs en de andere schaduwrapporteurs bedanken voor de goede samenwerking bij het werk aan de verslagen. We hebben prima samengewerkt en het verheugt me ook dat de Fractie van de Progressieve Alliantie van Socialisten en Democraten in het Europees Parlement uiteindelijk akkoord ging met een compromis. Het zou een vreemde indruk hebben gewekt als we er niet in zouden zijn geslaagd om een breed gedragen compromis over deze verslagen te bereiken.</p>
      <p sl="da">Ik wil drie dingen noemen die naar mijn mening voor de Fractie Alliantie van Liberalen en Democraten voor Europa een succes waren in het verslag waaraan ik heb meegewerkt, dat wil zeggen het verslag over governance en partnerschap op de interne markt.</p>
      <p sl="da">De eerste prioriteit die we in het verslag hebben opgenomen is dat de staatshoofden en regeringsleiders van de EU op dit gebied het politieke leiderschap op zich moeten nemen. Dit is een absoluut noodzakelijke voorwaarde voor het behalen van resultaten en het bereiken van de nodige prioriteitstelling.</p>
      <p sl="da">Ten tweede hebben we ervoor gezorgd dat we ons richten op de daadwerkelijk correcte en tijdige uitvoering van de wetgeving op dit gebied. Dit was een groot probleem bij de dienstenrichtlijn en we hopen natuurlijk dat het niet tot een herhaling daarvan komt.</p>
      <p sl="da">Tot slot hebben we een alternatieve geschillenbeslechting, die op EU-niveau bevorderd moet worden, in het bijzonder voor consumenten die aankopen doen op het internet. Sowieso is de aandacht voor de e-handel in het algemeen een grote vooruitgang, en in dit verband zij opgemerkt dat we onlangs ook een richtlijn inzake consumentenrechten hebben aangenomen die in dezelfde richting wijst, wat natuurlijk ook een grote stap voorwaarts is.</p>
      <p sl="da">Tot slot wil ik er bij commissaris Barnier ten zeerste op aandringen dat, nu dit omvangrijke pakket inzake de interne markt verder door het systeem gaat, we ook de communicatie rond het pakket bevorderen. Als we kijken naar de ervaringen die we tot nu toe hebben gehad met de communicatie over de interne markt – de interne markt van de burgers waarnaar we streven – blijft er nog het een en ander te wensen over. We hebben allemaal onze verantwoordelijkheid, maar ik wil er bij de commissaris sterk op aandringen, als u het me toestaat, dat hij zich werkelijk inspant om ervoor te zorgen dat we de communicatie echt bevorderen en stimuleren, zodat burgers en kleine bedrijven er zich meer bewust van worden dat dit uitstekende pakket überhaupt bestaat. Het feit dat men hier te weinig van op de hoogte is, lijkt op dit moment het grootste probleem te zijn. Daarom zou ik ten zeerste willen aanbevelen dat de communicatie over het pakket een flinke oppepper krijgt.</p>
    </intervention>
    <intervention id="3-034-000" speaker_id="96703" name="Emilie TURUNEN" is_mep="True" mode="spoken" nationality="Denmark" birth_date="13-05-1984" birth_place="København" p_group="Group of the Greens/European Free Alliance - Vice" m_state="DK">
      <p sl="da">namens de Verts/ALE-Fractie . – Mijnheer de Voorzitter, dames en heren, in de jaren tachtig van de vorige eeuw, het decennium waarin ik geboren werd, zei de toenmalige voorzitter van de Commissie, Jacques Delors, dat de interne markt een sociale dimensie moest hebben. Meer dan twintig jaar later hebben we 23 miljoen werklozen, staan de lonen, arbeidsvoorwaarden en sociale dienstverlening onder druk, zijn er bijna 28 miljoen werkende behoeftigen en neemt de ongelijkheid in Europa toe. Tegelijkertijd verliezen we banen en weten we niet precies waar we in de toekomst van moeten leven.</p>
      <p sl="da">We moeten constateren dat we nog enorm veel werk te verzetten hebben om de Europese sociale dimensie te creëren. De heer Monti heeft zich vorig jaar met dit onderwerp beziggehouden en ons allen een utstekend voorstel gepresenteerd. Ik ben van mening dat hij een cruciaal punt had toen hij zei dat er enkele knelpunten waren, dat wil zeggen enkele kritieke punten, die we moeten accepteren en die we moeten oplossen om verder te kunnen gaan en daarbij gaat het onder andere om een aantal sociale en ecologische aspecten. Naar mijn mening is dit in feite de centrale gedachte op basis waarvan we de komende tijd verder moeten werken en vooruitgang moeten bereiken.</p>
      <p sl="da">De behandeling van dit document in het Parlement is een enigszins moeizaam proces geweest, maar het verheugt me ten zeerste dat we vandaag, als Parlement in zitting, een aanbeveling kunnen geven voor het verdere werk van de Commissie en de heer Barnier.</p>
      <p sl="da">Ik wil drie punten noemen die van groot belang zijn voor de Fractie De Groenen/Vrije Europese Alliantie en die essentiële boodschappen vormen. De eerste boodschap waar we ons vandaag bewust van moeten worden, is dat we een groene interne markt willen. Dit moet onder meer worden bereikt via innovatie en door het doelbewuste gebruik van overheidsaanbestedingen en –inkopen om de overgang naar een groene economie te bevorderen. Dit moet daarnaast worden bereikt door een ecologische voetafdruk voor producten in te voeren en door financieringsinstrumenten te vinden die deze groene investeringen mogelijk kunnen maken, met inbegrip van euro-obligaties, teneinde onze omvangrijke investeringsbehoeften in verband met de overgang naar een groene economie te dekken. De tweede boodschap die we vandaag afgeven, is dat we een sociale interne markt willen. Dit betekent onder meer dat we een diepgaand en grondig sociaal onderzoek naar wetgeving willen voordat wetgeving wordt voorgesteld, en dit betekent ook dat we een zogenoemde social policy reference willen – dit is de formulering die we hebben afgesproken in de relevante wetgeving inzake de interne markt om ons allen te herinneren aan de verplichtingen die in het Verdrag van Lissabon voor ons zijn opgenomen met betrekking tot sociale grondrechten.</p>
      <p sl="da">Onze derde boodschap is dat we een interne markt van de consumenten willen met, onder andere, ambitieuze maatregelen, markttoezicht en passagiersrechten.</p>
      <p sl="da">Daarom is dit een uitstekend verslag, dat wij van de Fractie De Groenen/Vrij Europese Alliantie kunnen steunen. Ik had graag gezien dat de boodschappen duidelijker in het document waren verwoord en ik had graag gezien dat we door dit document hadden kunnen dromen van een Europa dat de wereldleider zou zijn op het gebied van de overgang naar een groene economie, sociale rechtvaardigheid en nieuwe banen. In dat opzicht hebben we waarschijnlijk nog een weg af te leggen, maar ik ben van mening dat dit een goed begin is.</p>
    </intervention>
    <intervention id="3-035-000" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">namens de ECR-Fractie . – Mijnheer de Voorzitter, het doet mij veel genoegen hier mijn tevredenheid uit te kunnen spreken over de uitstekende verslagen van de drie rapporteurs en niet alleen mijn dank te kunnen betuigen aan de afgevaardigden in de Commissie interne markt en consumentenbescherming maar ook aan de afgevaardigden in de vele andere commissies die hier zijn vertegenwoordigd die samen met ons dit grote avontuur zijn aangegaan.</p>
      <p sl="en">Uit de kwaliteit van de bijdragen die door collega’s uit het hele politieke spectrum zijn geleverd, blijkt al hoe belangrijk dit onderwerp voor het Parlement is. Wij hebben levendige debatten gevoerd en hartstochtelijk argumenten uitgewisseld, maar wij zijn het steeds eens geweest over het doel dat wij nastreven: een concurrerende interne markt en een concurrerende sociale markteconomie die echt functioneren en aan elkaar zijn gekoppeld. Daar zijn wij tot dusver in geslaagd.</p>
      <p sl="en">Enkelen van u hebben gewezen op de historie van dit belangrijke project. Aan de basis ervan staat op de eerste plaats het werk van professor Monti, waarvoor ik hem prijs, en de wens van mijn commissie – ik wil bij deze gelegenheid alle coördinatoren danken voor hun steun en voor de energie die zij hierin hebben gestoken – om tot uitdrukking te brengen dat ook het Parlement hierop een antwoord wenste. Wij hadden het gevoel dat de voltooiing van de basis van de EU 2020-strategie voor slimme groei, werkgelegenheid en innovatie – de interne markt – in werkelijkheid niet hoog op de politieke agenda stond. Wij hebben er samen met de commissaris aan gewerkt – en ik wil er bij dezen mijn waardering voor uitspreken dat de heer Barnier die gelegenheid heeft aangegrepen om met ons samen te werken – dat dit op de politieke agenda komt te staan in de vorm van een maatregelenpakket voor de interne markt.</p>
      <p sl="en">Dit is voor het Parlement een echt succesverhaal geworden. Het laat op exemplarische wijze zien hoe commissies door onderlinge samenwerking zaken op gang kunnen brengen, want zonder het Parlement hadden wij hier vandaag niet gestaan. Ik ben erg blij met de aanwezigheid van Martin Schulz – de enige fractieleider die hier vandaag aanwezig is – die ik van harte welkom heet. Ik hoop dat dit een les is die hij zich ter harte zal nemen voor het werk dat hij in de toekomst in het Parlement zal verrichten.</p>
      <p sl="en">Over de inhoud van dit verslag zijn een aantal opmerkingen gemaakt. Om te beginnen hebben een aantal collega’s gezegd dat wij met name op terreinen als goederen en diensten enorm veel hebben gerealiseerd maar dat dat onvoldoende bekend is, waardoor mensen er geen gebruik van maken. Daarnaast zijn er ook terreinen die echt nog onvoldoende zijn uitgewerkt. Sommige daarvan zitten in de EU 2020-strategie, onder “innovatie” en “digitale netwerken”. Ook milieuvriendelijke technologieën komen onvoldoende tot uitdrukking, hoewel sommige gewoon ongeschikt zijn.</p>
      <p sl="en">Ik ben erg blij met wat er is gezegd over overheidsopdrachten en ook op het terrein van wederzijdse erkenning moet het nodige veranderen. Daar gaan wij samen aan werken. Maar vandaag hebben wij alvast het kader gecreëerd en de basis gelegd voor verdere vooruitgang op deze terreinen. Ik wil tot slot nogmaals mijn dank uitspreken aan iedereen die namens de Europese burgers een bijdrage levert aan deze grote inspanning.</p>
      <a text="(Spreker verklaart zich bereid een “blauwe kaart”-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-036-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Mijnheer de Voorzitter, ik heb een vraag voor de heer Harbour, die net als ik afgevaardigde is voor de West Midlands, in het Verenigd Koninkrijk. Hij heeft veel gepraat over wat het betekent om lid van de Europese Unie te zijn en over de invloed die je daardoor krijgt. Zelf is hij inderdaad voorzitter van een van de invloedrijkste commissies van het Europees Parlement, namelijk de Commissie interne markt en consumentenbescherming. Maar hij is ook meteen de enige afgevaardigde van de conservatieven die een parlementaire commissie voorzit. Hij heeft onlangs een schriftelijke verklaring voor kleine ondernemingen ingediend, waarvoor hij net iets meer dan tweehonderd handtekeningen kreeg. Is dat wat hij bedoelt met het hebben van invloed? Of is hij gewoon een als eurofiel verklede euroscepticus die deel uitmaakt van een betekenisloze ECR-Fractie die het Britse volk keer op keer bedriegt?</p>
    </intervention>
    <intervention id="3-037-000" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Mijnheer de Voorzitter, mevrouw Sinclaire en ik vertegenwoordigen een graafschap van het Verenigd Koninkrijk waarvan de inwoners voor hun werk en hun toekomst afhankelijk zijn van de interne markt. Ik werk voortdurend met kleine ondernemingen, mevrouw Sinclaire, en kan haar zeggen dat die kleine ondernemingen die aan de grote Europese autofabrikanten leveren – die ondernemingen een stukje de weg af waaraan u en ik wonen – momenteel overuren draaien omdat wij ze een kader hebben gegeven waardoor zij nu een afzetmarkt van vijfhonderd miljoen mensen hebben – zo veel.</p>
      <p sl="en">Ik ga mij niet verontschuldigen voor het werk dat ik hier doe. Ik zou willen dat andere mensen zich wat constructiever zouden opstellen en zich echt voor hun kiezers zouden inzetten in plaats van hier alleen maar komen klagen.</p>
      <a text="(Applaus)"/>
    </intervention>
    <intervention id="3-038-000" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">namens de Confederale Fractie GUE/NGL. – Mijnheer de commissaris, ik heb erg genoten van uw toespraak van vandaag. Wij zijn echter van mening dat het document van de Commissie de logica van de Lissabonstrategie volgt, die echter – volgens het officiële standpunt van de Commissie – niet aan de eigen doelstellingen heeft kunnen voldoen.</p>
      <p sl="el">Bij de strategie voor een interne markt dienen we eerst de eigen visie duidelijk voor ogen te krijgen en prioriteiten te stellen voor zowel de theorie als de praktijk, zodat deze ook voor de burgers voldoende zichtbaar wordt. Wij denken dat de markt nuttig is en dat die zeker zo zijn sterke punten heeft, maar dat de markt op zich geen sociaal model vormt. De sociale dimensie dient de hoogste prioriteit te krijgen en de nieuwe agenda voor de interne markt dient op een zodanige manier vorm te krijgen dat ook de sociale rechtvaardigheid wordt verbeterd. In een maatschappij met een vrije markt kan niet alles te koop zijn. Algemeen nut beogende diensten, diensten in de gezondheidszorg en financiële diensten dienen niet onder het concurrentierecht of onder de wetgeving van de interne markt te vallen. Universele toegang tot duurzame publieke diensten van hoge kwaliteit is een kwestie van kardinaal belang. Tegelijkertijd kunnen grondrechten, zoals het recht om lid te zijn van een vakbond, niet terzijde worden geschoven.</p>
    </intervention>
    <intervention id="3-039-000" speaker_id="28404" name="Matteo SALVINI" is_mep="True" mode="spoken" nationality="Italy" birth_date="09-03-1973" birth_place="Milano" p_group="Non" m_state="IT">
      <p sl="it">namens de EFD-Fractie. − Mijnheer de Voorzitter, commissaris, dames en heren, ik zal niet als zoveelste op de details ingaan. Ik maak deel uit van de Lega Nord, een regeringspartij in een van de oprichtende lidstaten van de Europese Unie. Het gaat hier niet om betere communicatie – een collega had het over een communicatieambassadeur die aanvallen op de Europese Unie moet pareren – maar om het versterken van de band met de regio’s.</p>
      <p sl="it">Deze drie maatregelen overtuigen ons. Ze bevatten positieve elementen en elementen die verbeterd zouden moeten worden, waartoe onze fractie amendementen heeft ingediend. Betrokkenheid is een fundamenteel aspect, omdat Italië verschilt van Finland en Portugal. Het gaat erom dat deze kans niet verwordt tot een molensteen, zoals in het verleden vaker is gebeurd.</p>
      <p sl="it">Daarom is voorzichtigheid geboden wanneer men spreekt van inbreuken door landen die niet in staat zijn de richtlijnen na te leven, uiteraard niet omdat ze daar geen zin in hebben, maar eerder omdat die richtlijnen niet op uniforme wijze kunnen worden omgezet in de 27 lidstaten.</p>
      <p sl="it">Wij streven naar de interne markt, die geen doelstelling, maar een middel is, en als zodanig is het voor de kmo’s en de consumenten van belang dat er ten eerste concrete actie wordt ondernomen – de beginselverklaringen moeten gepaard gaan met maatregelen die deze twaalf punten betreffen – en dat in de tweede plaats de regeringen en de regio’s bij dit proces worden betrokken, omdat wij anders de zoveelste structuur opzetten waar de burgers en de producenten niet mee uit de voeten kunnen. Geen communicatieambassadeur kan bepalen of een richtlijn of een interne markt wel geschikt is voor de samenlevingen en de productiestelsels die ermee te maken krijgen.</p>
    </intervention>
    <intervention id="3-040-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Mijnheer de Voorzitter, een punt van orde. Op de eerste plaats wil ik erop wijzen dat in het Reglement staat dat wanneer een lid van het Parlement een punt van orde wil maken, de Voorzitter hem het woord moet geven, en ik wilde dus een punt van orde maken.</p>
      <p sl="en">Deze blauwe kaarten bieden een lid van het Parlement de mogelijkheid een ander lid een vraag te stellen. Welnu, wanneer dat lid die vraag vervolgens naast zich neerlegt, is het aan u, mijnheer de Voorzitter, om dat lid te verzoeken die vraag alsnog te beantwoorden.</p>
      <p sl="en">Mijn vraag was heel eenvoudig: als de heer Harbour zo’n grote invloed heeft, waarom is zijn schriftelijke verklaring dan niet aangenomen, die kreeg immers niet het vereiste aantal handtekeningen?</p>
    </intervention>
    <intervention id="3-041-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Onze geachte collega, mijnheer Harbour, heeft geantwoord. Het staat iedereen vrij om dit antwoord te interpreteren als al dan niet volledig. U vindt het misschien te kort, maar iemand anders vindt het misschien weer wel volledig. Hoe dan ook eindigt het debat hier. We kunnen een belangrijk onderwerp als dit niet reduceren tot een bilateraaltje tussen u en mijnheer Harbour.</p>
    </intervention>
    <intervention id="3-042-000" speaker_id="96905" name="Laurence J.A.J. STASSEN" is_mep="True" mode="spoken" nationality="Netherlands" birth_date="08-02-1971" birth_place="Sittard" p_group="Non" m_state="NL">
      <p sl="nl">Voorzitter, laat ik met het positieve beginnen. De voorliggende verslagen noemen een aantal goede elementen, zoals het vlottrekken van de dienstenrichtlijn, het Europees octrooi en de aanpak van excessieve roamingkosten. Dit zijn zaken die de kern van de interne markt raken en burgers en bedrijven vooruithelpen.</p>
      <p sl="nl">Helaas moet ik ook constateren dat veel andere initiatieven het doel van de interne markt volledig voorbijschieten. Ik noem er een aantal: klimaat- en CO2 -doelstellingen, sociaaleconomische gelijkheid, billijke arbeidsvoorwaarden en uiteraard meer solidariteit oftewel een sociaaleconomische herverdeling en ongetwijfeld meer geld om daaraan te spenderen. Dit zijn stuk voor stuk voorstellen van socialistische snit die wat ons betreft niet thuishoren in het takenpakket van Europa en al helemaal niet passen binnen de interne markt. Het is een utopie om te denken dat de verschillen in Europa kunnen worden weggepoetst met sociaaleconomische interventies. De interne markt is niet bedoeld voor het creëren van een allesomvattende gelijkheid in Europa.</p>
      <p sl="nl">Voorzitter, de Partij voor de Vrijheid ziet liever een interne markt die zich richt op de kern: het bevorderen van vrijheid en economische samenwerking. Pak het achterstallige onderhoud hierop aan en verwijder overtollige initiatieven. De visie op de interne markt die hier wordt gepropageerd, is de PVV een brug te ver.</p>
    </intervention>
    <intervention id="3-043-000" speaker_id="96776" name="Róża THUN UND HOHENSTEIN" is_mep="True" mode="spoken" nationality="Poland" birth_date="13-04-1954" birth_place="Kraków" m_state="PL">
      <p sl="en">Mijnheer de Voorzitter, mijnheer de commissaris, terwijl wij bezig waren met het verslag over dat rijke document van u, waren wij ons er, net als u, voortdurend van bewust dat de interne markt er is voor de Europeanen. Misschien is dat wel precies de reden waarom de onderhandelingen tussen de verschillende fracties over de definitieve versie van de tekst zo moeilijk waren. Wij zijn misschien niet allemaal even verliefd op de interne markt, maar wij kunnen er toch behoorlijk emotioneel van worden.</p>
      <p sl="en">Het is een goede zaak dat het Europees Parlement de Commissie en de Raad vandaag een duidelijk signaal stuurt in de vorm van vijftien prioriteitsvoorstellen. Persoonlijk ben ik blij dat wij het belang van de mobiliteit van onze burgers onderstrepen. Een betere toegang tot bankdiensten, gemakkelijkere erkenning van beroepskwalificaties, volledige meeneembaarheid van pensioenrechten: dit zijn de terreinen waarop burgers om oplossingen vragen om gedurende hun leven in verschillende lidstaten te kunnen studeren, werken en beleggen.</p>
      <p sl="en">De Europese burgers verwachten van ons concrete acties als reactie op concrete behoeften. Neem bijvoorbeeld de roamingtarieven voor spraak- en datatransmissie. Die tarieven hebben nu al veel te lang de mobiliteit van Europeanen op dit continent belemmerd – een continent zonder binnengrenzen. Ook deze kwestie komt aan de orde in het document dat wij vandaag in stemming brengen.</p>
      <p sl="en">Tot slot komt het Europees Parlement met het idee om elk jaar een forum voor de interne markt te organiseren, een platform waarop burgers en politici daadwerkelijk met elkaar in discussie zouden kunnen treden. Ik zie dit als een geweldige manier om de Europese burgers bij de hervorming van de interne markt te betrekken ter gelegenheid van de twintigste verjaardag van die markt, en voor dat evenement wens ik iedereen veel succes.</p>
    </intervention>
    <intervention id="3-044-000" speaker_id="96686" name="Mitro REPO" is_mep="True" mode="spoken" nationality="Finland" birth_date="03-09-1958" birth_place="Heksinki" p_group="Group of the Progressive Alliance of Socialists and Democrats in the European Parliament" m_state="FI">
      <p sl="fi">Mijnheer de Voorzitter, mijnheer de commissaris, dames en heren, een reden voor de problemen van de interne markt is slechte governance. Op dit moment wacht een ongeoorloofd groot aantal richtlijnen te lang op nationale tenuitvoerlegging. Veel te veel richtlijnen worden ook gebrekkig of verkeerd geïmplementeerd.</p>
      <p sl="fi">De lidstaten moeten zelf hun verantwoordelijkheid nemen voor het functioneren van de interne markt. Gemeenschappelijke regels die niet duidelijk worden geëerbiedigd, zijn waardeloos. Een gevaar is de ongelijkheid van de EU-burgers. Rechten en plichten moeten voor alle EU-burgers en ondernemingen dezelfde zijn.</p>
      <p sl="fi">In het verslag van mevrouw Kalniete wordt naar mijn mening te weinig nadruk gelegd op de rol van de Europese Unie. Krachtens het Verdrag van Lissabon moet de rol van het Parlement als wetgever gelijkwaardig zijn aan die van de Raad. Ik ben er absoluut van overtuigd dat de herstart van de interne markt de gelijkwaardige deelname en nauwe samenwerking van alle Europese instellingen vereist. Alleen door samen op te treden, kunnen we de doelen bereiken die oorspronkelijk voor de interne markt zijn gesteld, namelijk de bevordering van het mededingingsvermogen, een sociale markteconomie en duurzame ontwikkeling.</p>
      <p sl="fi">In zijn toespraak in de plenaire vergadering van gisteren zei de heer Schulz nadrukkelijk dat noch de voorzitter van de Commissie noch de voorzitter van de Europese Raad het recht heeft de rol van het Parlement te bagatelliseren. De geloofwaardigheid van het communautair beleid en de toekomst van de Europese Unie hangen uiteindelijk af van een goed functionerende democratie. De legitimiteit van het werk van het Parlement wordt gewaarborgd door 500 miljoen Europese kiezers in een directe volksverkiezing. Zij zijn zelf de belangrijkste actoren, besluitvormers en beleidsmakers. Zowel de levensvatbaarheid van de interne markt als de toekomst van de Europese Unie zijn afhankelijk van hun gedrag en besluiten.</p>
    </intervention>
    <intervention id="3-045-000" speaker_id="4274" name="Olle SCHMIDT" is_mep="True" mode="spoken" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Mijnheer de Voorzitter, de EU is beslist meer dan de interne markt, maar zonder de interne markt is er geen EU. De interne markt is ons belangrijkste gereedschap om de EU uit de economische crisis te halen.</p>
      <p sl="sv">Daarom is er geen conflict tussen wat goed is voor Europese burgers en wat goed is voor Europese bedrijven. Iedereen wint als we erin slagen de resterende obstakels voor het vrije verkeer van mensen, goederen, kapitaal en diensten uit de weg te ruimen. De interne markt is nog verre van af en met name de dienstensector moet worden vernieuwd en verbeterd. Dat geldt ook voor de digitale markt als we de voordelen van de dynamische effecten van het vrije verkeer willen kunnen oogsten.</p>
      <p sl="sv">Een van de hoekstenen van de interne markt is de euro. De gemeenschappelijke munt creëert stabiliteit voor het bedrijfsleven, dat zich geen zorgen hoeft te maken over wisselkoersen. De euro vereenvoudigt de handel over de grenzen. Als de euro in de hele EU zou worden ingevoerd, ook in mijn eigen land Zweden, zou dat uiteraard Europa stimuleren en versterken en de kracht van de interne markt vergroten. We zouden meer banen krijgen en meer welvaart.</p>
      <p sl="en">Mijnheer de Voorzitter, ik ben het trouwens volledig eens met wat Malcolm Harbour heeft gezegd.</p>
    </intervention>
    <intervention id="3-047-000" speaker_id="96711" name="Pascal CANFIN" is_mep="True" mode="spoken" nationality="France" birth_date="22-08-1974" birth_place="Arras" m_state="FR">
      <p sl="fr">Mijnheer de Voorzitter, commissaris, ik denk dat veel van mijn collega’s erop hebben gewezen dat dit pakket voor de interne markt terug te voeren is op het verslag-Monti, en het verslag-Monti pleitte voor een breed compromis tussen de voorstanders van meer concurrentie en hen die meer gewicht willen geven aan sociale, ecologische en fiscale aspecten.</p>
      <p sl="fr">Ik denk dat we binnen dit Parlement – op voorwaarde dat de teksten niet worden uitgekleed bij de plenaire stemmingen die we over enkele uren gaan houden – dit compromis hebben weten te vinden, onder meer in de veertien voorstellen die naar voren komen uit de drie verslagen als geheel. Ik weet dat u binnen het college van commissarissen momenteel overleg voert om te bepalen op welke terreinen u zich prioritair gaat richten, en wij zullen uiteraard nauwgezet toezien of het binnen het Parlement bewerkstelligde en door Mario Monti nagestreefde evenwicht terug te vinden is in de twaalf werkterreinen die u hebt genoemd.</p>
      <p sl="fr">Ik wil drie aspecten benadrukken die me van bijzonder groot belang lijken, in het verlengde van wat mevrouw Turunen zojuist heeft gezegd namens de Fractie De Groenen/Vrije Europese Alliantie. Het eerste aspect heeft betrekking op concurrentie. Bij de interne markt is het zaak te bepalen waarop we concurrentie ijken. IJken we concurrentie op innovatie, op de producten, of ijken we concurrentie op de regels, via milieudumping of sociale dumping? Ik geloof dat we hier in het Parlement een goed evenwicht hebben gevonden – en ik hoop dat u dit kunt overbrengen naar de Commissie –, namelijk door ‘ja’ te zeggen tegen meer concurrentie via innovatie, ‘ja’ tegen meer kapitaalinvesteringen, maar ook ‘ja’ tegen een sociale clausule, ‘ja’ tegen milieunormen die ervoor zorgen dat concurrentie niet uitmondt in reglementaire dumping. Deze twee aspecten lijken me wezenlijk bij ons compromis.</p>
      <p sl="fr">Het tweede element dat ik wil benadrukken heeft betrekking op de fiscale aspecten. Toen u de geconsolideerde heffingsgrondslag voor multinationals voorstelde in uw eerste versie van de Single Market Act, was dat geen facultatief voorstel; met andere woorden: alle bedrijven moesten zich aan deze geconsolideerde grondslag onderwerpen. In het voorstel dat de Commissie tien dagen geleden heeft ingediend, is het een facultatieve maatregel; met andere woorden: in plaats van de interne markt op te bouwen haalt de Commissie deze onderuit. U gaat een nieuwe regeling toevoegen, u gaat complexiteit toevoegen, u gaat regelgevingsarbitrage toevoegen in plaats van belastingharmonisatie tot stand te brengen. Het twee weken geleden door de Commissie ingediende voorstel is volstrekt in tegenspraak met wat wij in het Europees Parlement voor ogen hebben en met wat u had voorgesteld.</p>
      <p sl="fr">Het laatste punt waarop ik heel kort wil ingaan is het begrip wederkerigheid, precies in dezelfde termen als u hebt gedaan. De interne markt vertegenwoordigt 500 miljoen mensen; behalve een economische entiteit is de interne markt ook een politieke entiteit die ons in staat moet stellen meer invloed uit te oefenen op de mondialisering.</p>
    </intervention>
    <intervention id="3-048-000" speaker_id="96704" name="Edvard KOŽUŠNÍK" is_mep="True" mode="spoken" nationality="Czechia" birth_date="30-01-1971" birth_place="Olomouc" p_group="European Conservatives and Reformists Group" m_state="CZ">
      <p sl="cs">Geachte Voorzitter, ik zou de commissaris hartelijk willen bedanken voor zijn twaalf maatregelen voor de Single Market Act, en voor het feit dat hij zich heeft laten inspireren door het verslag van Mario Monti. Maar eerst en vooral zou ik graag één bepaalde naam willen noemen – en iedereen die binnen de Commissie interne markt en consumentenbescherming betrokken is geweest bij de werkzaamheden voor de interne markt zal het met me eens zijn – en dat is de naam van Malcolm Harbour.</p>
      <p sl="cs">Deze naam is zonder enige twijfel een van de allerbelangrijkste van de zitting van vandaag. Mijnheer de commissaris zal dat zeker niet als een belediging opvatten, want hij zat samen met ons in commissie toen de heer Harbour met zijn initiatief inzake de interne markt kwam en hij zo de hele discussie over de interne markt nieuw leven inblies. Ik moet zeggen dat alle collega’s, door alle fracties heen, of het nu socialisten, groenen, liberalen of leden van de ECR waren, ja dat die bijna allemaal voorstander van zijn initiatief waren. Ik wil dus één naam duidelijk op de voorgrond brengen, en dat is die van Malcolm Harbour. Het is nu onze dure plicht om het economische nationalisme te bestrijden en een van de vijanden daarbij is de tijd. Het is dan ook gezien het tijdsgebrek dat ik mijn hoop vestig op het vermogen van commissaris Barnier om die twaalf maatregelen te concretiseren in de vorm van wetgeving.</p>
    </intervention>
    <intervention id="3-049-000" speaker_id="28134" name="Eva-Britt SVENSSON" is_mep="True" mode="spoken" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="sv">Mijnheer de Voorzitter, mevrouw Győri begon haar toespraak met te zeggen dat we een locomotief nodig hebben voor de economie. Dat klopt, maar ik zou eraan willen toevoegen dat we ook een locomotief nodig hebben voor sociale rechtvaardigheid en voor een duurzame samenleving. Sociale rechten mogen nooit worden gezien als obstakels. Integendeel, ze vormen een eerste vereiste voor een duurzame en sociale economie en voor groei. Niemand heeft het idee van een nieuwe btw-strategie genoemd. Ik doe dat wel omdat we verschillende regelingen voor btw in de diverse lidstaten hebben. Zweden bijvoorbeeld financiert een groot deel van zijn welvaart via zijn btw-regels. We hebben nu al hinder van de EU-regelgeving omdat de EU ons niet wil toestaan non-gouvernementele organisaties van btw uit te sluiten. Dat heeft gevolgen voor alle vrijwilligersorganisaties, bijvoorbeeld op het terrein van activiteiten voor kinderen en jongeren. We moeten het recht hebben deze btw-regels zelf vast te stellen.</p>
    </intervention>
    <intervention id="3-050-000" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Mijnheer de Voorzitter, dames en heren, de totstandbrenging van de interne markt is een van de doelstellingen van de Commissie bij het aanpakken van de economische crisis.</p>
      <p sl="it">De drie verslagen bevatten goede en slechte elementen. Het gebruikmaken van nieuwe technologieën, elektronische handel en innovatie zijn aspecten die bijdragen tot de groei van de bedrijven en de versterking van hun concurrentievermogen. Om de totstandbrenging van een markt voor de Europese burgers te bevorderen, zou de verbetering van de coördinatie van de handelsactiviteiten als prioriteit moeten worden aangemerkt om toe te kunnen zien op de invoer uit derde landen. De samenwerking in het kader van de interne markt biedt, doordat het transparantiebeginsel in acht wordt genomen en de regio’s er meer bij betrokken worden, mogelijkheden voor economische groei.</p>
      <p sl="it">Er zijn nog wel kritieke punten, zoals de erkenning van een speciaal mandaat voor de voorzitter van de Commissie als toezichthouder op de interne markt en de gebrekkige bescherming van de kleine en middelgrote ondernemingen en de werknemers. Als wij de Europese economie willen bevorderen, dan moeten wij de verplaatsing van Europese bedrijven naar elders een halt toeroepen.</p>
    </intervention>
    <intervention id="3-051-000" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Mijnheer de Voorzitter, dames en heren, met het voorliggende verslag kun je het in de basis alleen maar eens zijn. De vraag is echter in hoeverre we dit wezenlijk kunnen invullen. Vrij verkeer van personen en kapitaal zijn op zich wel mooie woorden, maar wat hebben de Hongaren hier tot nu toe van gezien? Ze hebben gezien dat het westerse kapitaal Oost-Europa in kan komen, maar dat er uit Oost-Europa alleen maar personen naar het Westen kunnen gaan, dus is alleen het verkeer van personen vrij. Het is toch onvoorstelbaar dat Hongaarse, of bijvoorbeeld Tsjechische of Poolse ondernemers laten we zeggen de Duitse fabrikant van Volkswagen zou opkopen en de fabriek vervolgens zouden sluiten om een markt voor zichzelf te creëren? Maar dat is precies wat Duitse, Franse en Engelse ondernemers in Hongarije hebben gedaan, toen ze de suikerindustrie, de levensmiddelenindustrie, de conservenindustrie en de textielindustrie daar hebben opgedoekt. In 2004 hebben ze zelfs campagne gevoerd dat we moesten toetreden tot de Europese Unie omdat Hongaarse ondernemers dan een patisserie zouden kunnen openen in Wenen. Hongaarse ondernemers kunnen niet alleen in Wenen geen patisserie openen, maar zelfs niet in kleine dorpjes. Ook in Oost-Europa moet dus de levensmiddelenindustrie, de textielindustrie en de conservenindustrie opnieuw worden opgebouwd, zodat we gelijkgerechtigde en gerespecteerde leden kunnen zijn van de Europese Unie.</p>
    </intervention>
    <intervention id="3-052-000" speaker_id="28223" name="Andreas SCHWAB" is_mep="True" mode="spoken" nationality="Germany" birth_date="09-04-1973" birth_place="Rottweil" m_state="DE">
      <p sl="de">Mijnheer de Voorzitter, commissaris, beste collega’s, allereerst wil ik iedereen die in het Europees Parlement en in de Europese Commissie aan dit gezamenlijk verslag heeft bijgedragen hartelijk bedanken.</p>
      <p sl="de">Met de Europese Akte is een kleine twintig jaar geleden de interne markt gecreëerd. Er is sindsdien ongetwijfeld veel bereikt, maar net als bij een 100-metersprint zijn de laatste meters het zwaarst en vergen deze de meeste inspanning. Daarom valt het des te meer toe te juichen dat commissaris Barnier in overleg met andere commissarissen een ongelooflijk coherente aanpak voor de spurt van de laatste meters naar de interne markt heeft voorgelegd. Juist daarbij, in een strategie die onvoldoende op coherentie tussen de verschillende directoraten-generaal in de Europese Commissie is gecontroleerd, is het een en ander in het verleden niet goed opgeschoten. Daar willen wij samen met alle fracties in het Europees Parlement en met de Commissie verandering in brengen.</p>
      <p sl="de">Ons leidmotief voor deze laatste meters van de interne markt, voor wat ik de eindspurt zou willen noemen, is het principe van de sociale markteconomie, waarbij de rechten van zowel werknemers als ondernemers, burgers en alle deelnemers in de economie serieus worden genomen en waarbij wij moeten zorgen voor een billijk evenwicht tussen de verschillende lidstaten, maar ook tussen de verschillende belangen van de deelnemers. Ik ben van mening dat de compromissen die wij met de fracties hebben bereikt, zeer dicht bij dit principe komen.</p>
      <p sl="de">Toch wil ik erop wijzen, commissaris, dat de Fractie van de Europese Volkspartij (Christen-Democraten) het intern in alle commissies eens is geworden over een prioriteitenlijst voor de volgende te nemen maatregelen van het pakket dat u voorstelt. Deze lijst bevat vier kernpunten. We willen bijvoorbeeld dat een laatste inspanning wordt geleverd voor de instelling van de fundamentele vrijheden in de interne markt. Een kwart van alle in de Europese Unie bestaande beroepskwalificaties komt bijvoorbeeld slechts in één lidstaat voor. Daaruit blijkt dat nog het een en ander moet worden gedaan en dat de markt op het gebied van openheid niet goed functioneert.</p>
      <p sl="de">We willen verder een grensoverschrijdende digitale interne markt creëren en we willen dat de interne markt met een mondiale blik wordt bekeken. Daarbij zijn de voorstellen voor het aanbestedingsbeleid van zeer groot belang en het Europees Parlement zal daarover al in de volgende vergaderperiode een resolutie opstellen.</p>
    </intervention>
    <intervention id="3-053-000" speaker_id="28177" name="Bernadette VERGNAUD" is_mep="True" mode="spoken" nationality="France" birth_date="16-09-1950" birth_place="Montluçon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, mevrouw Győri, commissaris, geachte collega’s, ik wil mijn gelukwensen overbrengen aan alle afgevaardigden die betrokken zijn geweest bij het opstellen van deze verslagen. Ik denk dat we drie evenwichtige teksten tot stand hebben gebracht, waarmee het Parlement een krachtig signaal afgeeft aan het college van commissarissen over onze prioriteiten voor een interne markt die zich op effectieve wijze inzet voor onze burgers, voor groei en voor bedrijven.</p>
      <p sl="fr">Als schaduwrapporteurs voor het verslag van de heer Buşoi hebben wij de Commissie een heldere routekaart voorgelegd. Ten eerste, en daar zijn we het allemaal over eens, commissaris, ligt er een voorstel voor een juridisch kader voor overheidsopdrachten, publiekprivate partnerschappen en dienstenconcessies dat kleine exploitanten, kmo’s en lokale aanbestedende diensten bescherming moet gaan bieden en dat wederkerigheid zal garanderen tussen de Europese Unie, de industrielanden en de grote opkomende landen.</p>
      <p sl="fr">Vervolgens is het zaak voorrang te geven aan de gemeenschappelijke geconsolideerde heffingsgrondslag voor de vennootschapsbelasting en een helder btw-kader. Dat is cruciaal als we willen dat onze kmo’s in een gezonde concurrentieomgeving tot ontplooiing komen.</p>
      <p sl="fr">Tot slot moeten we innovatie financieren via de uitgifte van Europese obligaties, om sterke en duurzame groei binnen grote Europese infrastructuurprojecten te stimuleren.</p>
      <p sl="fr">Tot slot wil ik benadrukken hoe belangrijk het in mijn ogen is dat we een bevredigend compromis hebben bereikt over de cruciale kwesties, namelijk het waarborgen van sociale rechten in de diverse wetgevingen van de interne markt en het beschermen van diensten van algemeen belang in de geest van het Verdrag van Lissabon.</p>
      <p sl="fr">Commissaris, wij richten een niet mis te verstane boodschap tot u: de economie moet in dienst staan van de burgers, en niet omgekeerd. U hebt onze steun nodig. Die krijgt u vandaag, met een grote uitdaging: onze burgers verzoenen met het Europese eenwordingsproject. Stel ons niet teleur en geef hun het vertrouwen waar ze behoefte aan hebben!</p>
    </intervention>
    <intervention id="3-054-000" speaker_id="37324" name="Adina-Ioana VĂLEAN" is_mep="True" mode="spoken" nationality="Romania" p_group="Group of the European People's Party (Christian Democrats)" m_state="RO">
      <p sl="en">Mijnheer de Voorzitter, als liberaal verwelkom ik de lancering van het maatregelenpakket voor de interne markt. Met het verwijderen van nationale hindernissen zou een effectieve interne markt moeten ontstaan. Maar gaat dit werkelijk op voor alle sectoren? Het lijkt voor de hand te liggen in het geval van de energiesector, des te meer wanneer sprake is van schaarse hulpbronnen en internationale spanningen. Ik ben er vast van overtuigd dat Europa zich moet laten gelden om de lidstaten ertoe te brengen hun netwerken te koppelen en in de eigen infrastructuur te investeren om zo de basisvoorwaarde voor een gemeenschappelijke energiemarkt en energiezekerheid te vervullen.</p>
      <p sl="en">Dit nieuwe mantra van Brussel is echter alleen wenselijk zolang daarmee het concurrentievermogen wordt vergroot en de consumentenprijzen verlaagd, en dat lijkt in bepaalde sectoren niet mogelijk. Ik betwijfel of het creëren van Europese telecomkampioenen, de invoering van een pan-Europees vergunningensysteem in de audiovisuele sector of een interne markt voor onlinecontent op de lange termijn de concurrentie zullen vergroten of de creativiteit, cultuur of groei zullen stimuleren. Dus misschien zouden we de tijd moeten nemen om hier rustig over na te denken en ons niet onbesuisd in een gemakkelijk marktconcept moeten storten.</p>
    </intervention>
    <intervention id="3-055-000" speaker_id="96919" name="Emma McCLARKIN" is_mep="True" mode="spoken" nationality="United Kingdom" birth_date="09-10-1978" birth_place="Stroud" p_group="European Conservatives and Reformists Group" m_state="GB">
      <p sl="en">Mijnheer de Voorzitter, laat ik om te beginnen mijn dank uitspreken aan alle rapporteurs, en met name mevrouw Kalniete, voor de geleverde inspanningen, en aan de heer Harbour voor de wijze waarop hij het voorzitterschap van onze commissie bekleedt.</p>
      <p sl="en">De Britse regering schat dat het bbp van de EU bij een echte interne markt zou kunnen groeien tot het verbazingwekkende cijfer van 800 miljard euro. Maar daar is nog veel voor nodig. Een beter beheer van de interne markt moet voor de EU een strategische kernprioriteit worden. Het is van vitaal belang dat wij in deze moeilijke economische tijden streven naar het vergroten van onze concurrentiekracht, het vergroten van de economische groei, het creëren van banen en het stimuleren van innovatie. Ik ben blij met dit verslag, waarin wordt onderstreept dat het van essentieel belang is dat de lidstaten zich duidelijk committeren aan een “doorstart” van de interne markt en het als hun verantwoordelijkheid zien om ervoor te zorgen dat die doorstart een succes wordt.</p>
      <p sl="en">Door het uitvoeren van een zorgvuldig monitoringproces en het sneller omzetten van richtlijnen zullen de lidstaten de handel bevorderen en bijdragen aan een goed functionerende interne markt. Ik ben ook een groot voorstander van de prioritaire actie die in het verslag-Correia de Campos wordt voorgesteld met betrekking tot de wederzijdse erkenning van beroepskwalificaties, waarvoor ik de rapporteur zal zijn. Het is dringend nodig de belemmeringen in kaart te brengen waarvoor lidstaten en beroepsbeoefenaren bij de tenuitvoerlegging van deze richtlijn staan.</p>
    </intervention>
    <intervention id="3-056-000" speaker_id="96748" name="Dennis de JONG" is_mep="True" mode="spoken" nationality="Netherlands" birth_date="22-05-1955" p_group="Confederal Group of the European United Left - Nordic Green Left" m_state="NL">
      <p sl="nl">Bij de bespreking van het uitstekende verslag van Louis Grech had ik de indruk dat zowel het Parlement als de Commissie doordrongen waren van de noodzaak de interne markt socialer te maken.</p>
      <p sl="nl">Wij waren het er allemaal over eens dat de oorzaak van het gedeeltelijk falen van de interne markt ligt in het feit dat deze wel de harten van grote bedrijven, maar niet die van gewone mensen heeft gewonnen. Inmiddels zijn voorstellen voor een sociale paragraaf ter bescherming van vakbondsrechten en CAO’s er tot nu toe niet doorheen gekomen. Wel hameren regeringsleiders en de Commissie op loonmatiging en sommigen op afbraak van CAO’s. Zelfs de positie van de vakbeweging staat ter discussie.</p>
      <p sl="nl">Commissaris Barnier, laat u niet van de wijs brengen. Volg uw sociale hart en zorg ervoor dat de interne markt van iedereen wordt en geen speeltje van grote bedrijven. Daarom mijn oproep: doe een voorstel, waardoor het klip en klaar wordt dat sociale rechten niet ondergeschikt mogen zijn aan het beginsel van ongebreidelde concurrentie.</p>
      <p sl="nl">Nog even een woord aan collega Sinclaire. Het was voor mij een plezier om met Malcolm Harbour samen de schriftelijke verklaring in te dienen over het mkb. Van u hebben wij geen steun gehad en ik vind uw kritiek daarop volstrekt onterecht.</p>
    </intervention>
    <intervention id="3-057-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="cs">De inspanningen om een interne markt voor bedrijvigheid en groei tot stand te brengen, stuiten telkens weer op talloze administratieve obstakels. Dat is een logisch gevolg van het feit dat de economie zich in elke lidstaat in verschillende etappes en onder uiteenlopende omstandigheden afgescheiden van die van andere lidstaten ontwikkeld heeft. Het streven om de voorwaarden voor ondernemen in alle 27 lidstaten van de Europese Unie te synchroniseren, lijkt mij uiterst ambitieus. Daarom zou ik graag de aandacht willen vestigen op een alternatieve aanpak waarbij niet vanaf het allereerste begin de absolute samenwerking van alle lidstaten nodig is. Ik heb het over de methode overeenkomstig artikel 20 van het Verdrag betreffende de Europese Unie, de methode van nauwere samenwerking. Daarmee is het ons reeds gelukt het eenheidsoctrooibescherming tot stand te brengen en op die manier de jarenlang muurvast zittende problematiek van het Europees octrooi vlot te trekken. Ik ben ervan overtuigd dat wanneer een groep bestaande uit met name de economisch sterkere lidstaten als Frankrijk en Duitsland besluiten zou tot harmonisering van de boekhoudkundige regels en tot de totstandbrenging van een gemeenschappelijk boekhoudkundig en fiscaal stelsel, het mogelijk moet zijn om middels nauwere samenwerking overeenkomstig artikel 20 van het Verdrag betreffende de Europese Unie de fundamenten te leggen voor een communautair boekhoudkundig systeem waar andere lidstaten zich later bij kunnen aansluiten. Ik ben er stellig van overtuigd dat met behulp van goed doordachte verdere stappen de werking van de interne markt van de Europese Unie op een beduidend hoger plan kan worden gebracht.</p>
    </intervention>
    <intervention id="3-058-000" speaker_id="28506" name="Mike NATTRASS" is_mep="True" mode="spoken" nationality="United Kingdom" birth_date="14-12-1945" birth_place="Leeds" p_group="Europe of freedom and democracy Group" m_state="GB">
      <p sl="en">Mijnheer de Voorzitter, mevrouw Kalniete praat over de “doorstart” van de interne markt alsof het een V2-raket was: extreem gevaarlijk en nooit op koers. De heer Correia de Campos is bezorgd over het verkeer van werknemers. Nou, dat ben ik ook.</p>
      <p sl="en">De EU heeft het Verenigd Koninkrijk overspoeld met extra arbeiders. Het Verenigd Koninkrijk ziet de wereld als zijn markt. Het keurslijf van de EU-regelgeving leidt tot de sluiting van onze industrie, omdat innovatie wordt tegengehouden wanneer zij te innovatief is, en zorgt voor de sluiting van traditionele industrieën omdat de producten die ze leveren wel goed zijn maar afwijken van de toegestane versie van het vasteland.</p>
      <p sl="en">Kleine ondernemingen zijn hiervan het slachtoffer. Het Verenigd Koninkrijk behoort tot de lidstaten die zich in tegenstelling tot andere lidstaten wel aan de regels houden en lijdt daaronder. De Britse pluimvee-industrie, bijvoorbeeld, houdt zich strikt aan dure regelgeving die de Commissie niet handhaaft, waardoor onze pluimveeproducten niet concurrerend zijn. Ik heb nog veel meer voorbeelden, maar heb voor het redden van kleine ondernemingen maar één minuut gekregen.</p>
    </intervention>
    <intervention id="3-059-000" speaker_id="4423" name="Amalia SARTORI" is_mep="True" mode="spoken" nationality="Italy" birth_date="02-08-1947" birth_place="Valdastico " p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, ik denk dat wij commissaris Barnier eensgezind moeten bedanken voor zijn inzet en de heer Harbour voor zijn uitstekende werk.</p>
      <p sl="it">Dankzij het voorstel van de Commissie, dat het resultaat is van vele jaren werk, ook van de voorgangers van de heer Barnier, is het eindelijk gelukt om de interne markt in deze fase meer centraal te stellen en als prioriteit aan te merken. In mijn ogen heeft deze door allerlei bijkomstigheden, die voor het publiek moeilijk te begrijpen zijn, niet de juiste aandacht gekregen in de Europa 2020-strategie.</p>
      <p sl="it">De interne markt is wat mij betreft de grootste uitdaging van de Europese Unie, omdat deze ons enerzijds in staat stelt om de moeilijke situatie en de crisis achter ons te laten, en anderzijds om nog sterker en gezaghebbender te kunnen reageren op het beleid dat in de rest van de wereld gevoerd wordt. Los daarvan moeten we sowieso in het geweer komen tegen de weerstand van de lidstaten, en de lijn die in dit verslag is uitgezet noopt iedereen tot een gezamenlijke inspanning.</p>
      <p sl="it">Wat mijn fractie betreft, haal ik een zin aan die de heer Schwab heeft uitgesproken en waar ik het volledig mee eens ben. Hij heeft gezegd dat we aan de eindspurt bezig zijn. In deze eindspurt is de situatie opwindender, maar ook moeilijker. Ik denk dat wat wij van de Commissie vragen, en waar wij de heer Barnier voor moeten danken, is dat zij zich richt op de uniformisering van de beroepskwalificaties, op de digitale interne markt, de interne markt voor aanbestedingen en op de kmo’s. Ik voeg daar mijn lijfspreuk aan toe: we moeten de zaken vereenvoudigen, vereenvoudigen, en nog eens vereenvoudigen.</p>
    </intervention>
    <intervention id="3-060-000" speaker_id="28340" name="Patrizia TOIA" is_mep="True" mode="spoken" nationality="Italy" birth_date="17-03-1950" birth_place="Pogliano Milanese" m_state="IT">
      <p sl="it">Mijnheer de Voorzitter, dames en heren, ik bedank de rapporteurs en ook de heer Barnier voor zijn grote bereidwilligheid ten opzichte van het Parlement.</p>
      <p sl="it">Wij zijn voorstander van een interne markt waarin rekening wordt gehouden met en tegemoet wordt gekomen aan de sociale verwachtingen en implicaties die verband houden met de sociale dimensie. Dit is geen utopische, maar een realistische, moderne gedachte. Met deze visie wordt de interne markt sterker, omdat is gebleken dat een markt die alleen maar op een economische manier wordt benaderd, geen oplossingen biedt voor de groei- en cohesieproblematiek.</p>
      <p sl="it">Het gaat er dus om dat wij nu aan de slag gaan met het volledig verwezenlijken van het bij uitstek Europese idee van een sociale markteconomie. De documenten die wij vandaag behandelen, gaan daarvan uit: sociale ondernemingen worden erin erkend, net als coöperaties en de rol die zij vervullen, onderlinge maatschappijen en stichtingen, die 10 procent van alle Europese bedrijven en een groot deel van de werkgelegenheid vertegenwoordigen. Het gaat daarbij om echte bedrijven die een uiting zijn van een pluriforme economie en een pluriform bedrijfsleven. Kapitaal is voor hen een middel, niet een doel. Deze bedrijven streven naar het scheppen van banen en welzijn, naar kwaliteit en sociale innovatie, en willen laten zien dat deze waarden deel moeten en kunnen uitmaken van de interne markt.</p>
    </intervention>
    <intervention id="3-061-000" speaker_id="96957" name="Ashley FOX" is_mep="True" mode="spoken" nationality="United Kingdom" birth_date="15-11-1969" birth_place="Sutton Coldfield" p_group="European Conservatives and Reformists Group" m_state="GB">
      <p sl="en">Mijnheer de Voorzitter, de grootste prestatie van de Europese Unie is de oprichting van de interne markt. Het vrije verkeer van goederen, diensten, arbeid en kapitaal stimuleert innovatie en vergroot de welvaart van de vijfhonderd miljoen mensen die in Europa wonen.</p>
      <p sl="en">De gemeenschappelijke markt was de reden waarom mijn land zich bij de EEG aansloot en de interne markt is de reden waarom wij in de EU blijven. Maar de laatste jaren lijkt de voltooiing van de interne markt uit de belangstelling te zijn geraakt. Te veel tijd en geld is verkwist aan grandioze projecten die niet ten goede komen aan de mensen die wij vertegenwoordigen. Ik denk dat het tijd is dat wij ons opnieuw op de interne markt concentreren. De uitbreiding en het welslagen van de interne markt zijn cruciaal voor onze economieën. Het is een van de weinige terreinen waarop de EU voor groei kan zorgen in plaats van die te belemmeren.</p>
      <p sl="en">Ik zou de commissaris willen vragen om doortastend te zijn. In plaats van meer regels te maken die ervoor zorgen dat banen uit de Londense City verdwijnen, zou hij zich beter kunnen richten op het creëren van een concurrerende interne markt die banen creëert.</p>
    </intervention>
    <intervention id="3-062-000" speaker_id="96851" name="Thomas HÄNDEL" is_mep="True" mode="spoken" nationality="Germany" birth_date="27-08-1953" birth_place="Nürnberg" p_group="Confederal Group of the European United Left - Nordic Green Left" m_state="DE">
      <p sl="de">Mijnheer de Voorzitter, het aanbestedingsrecht en de toekenning van overheidsopdrachten vormen een wezenlijk onderdeel van de interne markt. Mijnheer Barnier, indien u zegt dat u in deze context ook de sociale integratie wilt bevorderen, dan moet ik zeggen dat ik nog weinig gehoord heb over de bescherming van sociale rechten en over de bescherming van collectieve overeenkomsten. Dat hoort tot de grondregels waar u, zoals u zelf zegt, niet aan wilt tornen. Indien men de grondregels wil beschermen, moet er in de toekomst bij overheidsopdrachten voor worden gezorgd dat de elementaire sociale normen worden beschermd, dat collectieve overeenkomsten niet worden uitgehold en dat loondumping een halt wordt toegeroepen. Dat hoort bij een modern aanbestedingsrecht.</p>
      <p sl="de">Ik zeg met nadruk dat sociale grondrechten niet langer ondergeschikt mogen worden gemaakt aan economische vrijheden en de vrije concurrentie. Óf we willen een sociaal Europa, óf we willen een voortdurend conflict met de mensen die zich van dit Europa afkeren, omdat ze zien dat hun belangen niet worden beschermd.</p>
    </intervention>
    <intervention id="3-063-000" speaker_id="96884" name="Philippe JUVIN" is_mep="True" mode="spoken" nationality="France" birth_date="01-02-1964" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, geachte collega’s, economische en sociale crises gaan altijd gepaard met pijn voor de burgers en doen twijfel postvatten bij het volk en onze economieën</p>
      <p sl="fr">Sinds drie jaar zien we dat landen, als reactie op problemen, de neiging hebben zich achter hun grenzen te verschansen. De ene keer horen we berichten over een toenemend aantal pietluttige controles, de andere keer over moeilijkheden om in aanmerking te komen voor overheidsopdrachten, en her en der – we hebben het daarnet in dit Huis nog gehoord – rijzen twijfels over het nut van Europa. Europa wordt verantwoordelijk gesteld voor de crisis.</p>
      <p sl="fr">Geachte collega’s, de crisis is in feite terug te voeren op twijfel. Uw taak, commissaris, is om aan de Europese burgers duidelijk te maken dat Europa terug is van weggeweest, en dat zijn rol is om hen te beschermen.</p>
      <p sl="fr">In het verleden is Europa naïef geweest in zijn buitenlandse handelsbetrekkingen. Dat mag niet meer gebeuren. Europa is vaak ondoorgrondelijk. Het moet inzichtelijker worden. Wij zijn allemaal verantwoordelijk voor de wildgroei van regels die maakt dat Europa wordt ervaren als een fabriek die complexiteit voortbrengt. Europa moet voortdurend streven naar vereenvoudiging. Europa is te vaak een verzameling van 27 regels die te vaak met elkaar in tegenspraak zijn. Europa moet verder worden geharmoniseerd.</p>
      <p sl="fr">Daarna kunnen we het hebben over sociale dumping en fiscale dumping tussen lidstaten, want hoe denken we ooit onze interne markt tot stand te kunnen brengen als regelgeving van lidstaat tot lidstaat zozeer verschilt? Tot slot wordt Europa vaak beschouwd als een beperking. Het moet voortaan worden beschouwd als een ‘facilitator’.</p>
      <p sl="fr">Geachte collega’s, commissaris, wat u voor ogen heeft – en ik juich dat toe – is de interne markt terug te geven aan de burgers. Dat zal hun angsten overwinnen en hun nieuwe redenen geven om samen te leven. Commissaris, u wilt de interne markt behalve op een economisch fundament ook op een politiek fundament bouwen. Ik weet zeker dat het Parlement u hierin zal steunen.</p>
    </intervention>
    <intervention id="3-065-000" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Mijnheer de Voorzitter, commissaris, geachte collega’s, de interne markt was, bij de totstandkoming een bron van hoop voor Europese consumenten. Mettertijd zijn ze echter ernstig gaan twijfelen aan de voordelen ervan voor hun dagelijks leven.</p>
      <p sl="fr">Ik denk met name aan elektronische handel, waarvan nog altijd te weinig gebruik wordt gemaakt door een gebrek aan vertrouwen. Ik denk ook aan de gebrekkige bescherming van reizigers en de niet-naleving door de lidstaten van de verordeningen op dit gebied. Ik denk aan het feit dat er nog altijd geen Europees statuut voor onderlinge maatschappijen en verenigingen is. Ik denk ook aan het totale gebrek aan transparantie in de financiële dienstensector, maar ik weet, commissaris, dat u onvermoeibaar in de weer bent met deze kwesties.</p>
      <p sl="fr">Om het vertrouwen van de burgers te herstellen en deze interne markt eindelijk effectief te laten functioneren, moeten we ambitieuze en doelgerichte maatregelen nemen. Dat is wat we voorstellen in de drie verslagen waarover we vandaag debatteren. Ik ben met name verheugd over de opneming van de horizontale sociale clausule en de clausule over diensten van algemeen belang, hetgeen een eerste stap richting een socialer Europa vormt. Het is onze plicht, van ons allemaal hier, van de instellingen – en ik heb vertrouwen in u, commissaris –, om onze voorstellen snel in de praktijk te brengen, om te komen tot een interne markt ten dienste van de burger.</p>
    </intervention>
    <intervention id="3-066-000" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Mijnheer de Voorzitter, willen we de Europese economie weer op gang krijgen en het Europese concurrentievermogen in de gemondialiseerde wereld verbeteren, dan dienen we alles op alles te zetten om twaalf jaar na dato eindelijk alle obstakels uit de weg te ruimen die vooral het midden- en kleinbedrijf belemmeren tot volle wasdom te komen. Dat vraagt dus om afronding van de harmonisering van de technische en de boekhoudkundige normen, om ondersteuning van de e-handel, het onderling verbinden van handelsregisters, het interoperabel maken van onlinesystemen, de erkenning van opleidingen, nauwgezette bestrijding van discriminatie tegen bedrijven op grond van hun plaats van oorsprong, alsook om doeltreffendere voorwaarden voor deelname aan openbare aanbestedingen.</p>
      <p sl="cs">De vijftig punten waar de Single Market Act nu uit bestaat, zijn stuk voor stuk van cruciaal belang en moeten ook echt volledig in de praktijk worden omgezet. De verschillen tussen de nationale juridische stelsels leiden tot bureaucratische obstakels voor bedrijven, voor een vertraging van de investeringen en tot vermindering van schaalvoordelen en de mogelijkheden tot synergie. Daarnaast is er echter nog altijd sprake van verschillen die reeds zijn geharmoniseerd middels richtlijnen, maar die richtlijnen zijn verschillend door de lidstaten omgezet, waardoor de handelsbarrières op de interne markt blijven bestaan. Daar moeten we dus lering uit trekken: zou het niet beter zijn om verordeningen aan te nemen, die een uniforme juridische interpretatie en uniforme tenuitvoerlegging in alle landen mogelijk maken, en om richtlijnen, die ruimte laten voor variaties tussen de lidstaten, te beperken?</p>
      <p sl="cs">Ik ben zeer ingenomen met het feit dat commissaris Barnier de afronding van de interne markt tot zijn allergrootste prioriteit heeft verheven en ik kan hem verzekeren dat hij onze volle steun heeft. Ik zou graag alle collega’s willen bedanken die hieraan hebben deelgenomen en meegewerkt.</p>
    </intervention>
    <intervention id="3-067-000" speaker_id="28123" name="Louis GRECH" is_mep="True" mode="spoken" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Mijnheer de Voorzitter, in mei 2010 stemde het Parlement ervoor om de interne markt te zien als een holistisch, geünificeerd project, waarin gezocht zou worden naar een evenwicht tussen enerzijds een open mkb-vriendelijke economie en anderzijds eerbiediging van de sociale en fundamentele rechten van burgers. Dit zou verankerd moeten worden in alle internemarktwetgeving, waarmee gelijk het vertrouwen van de burgers zou worden herwonnen.</p>
      <p sl="en">Het aannemen en uitvoeren van de vele uitstekende voorstellen die in de verslagen en het maatregelenpakket zelf zijn vervat, is echter een moeilijke taak. Wij moeten ervoor zorgen dat die gerevitaliseerde en ‘andere’ interne markt er inderdaad komt en niet op een zijspoor wordt gezet. Uiteindelijk is het aan de instellingen om de interne markt politiek te ondersteunen en het noodzakelijke momentum en leiderschap te geven, waar het helaas soms aan ontbreekt.</p>
      <p sl="en">Daarom stel ik voor om als een van de vaste kenmerken van het internemarktforum jaarlijks een beoordeling te maken van de stand van zaken van de interne markt, hoofdzakelijk om te kijken of de doelstellingen van het maatregelenpakket zijn bereikt, en de Europese burgers er zo van te overtuigen dat de interne markt daadwerkelijk hun belangen en aspiraties weerspiegelt.</p>
    </intervention>
    <intervention id="3-068-000" speaker_id="28301" name="Tadeusz ZWIEFKA" is_mep="True" mode="spoken" nationality="Poland" birth_date="28-12-1954" birth_place="Tuchola" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, zestig jaar geleden leek de interne markt nog een luchtkasteel, nu is het de dagelijkse werkelijkheid voor bijna 500 miljoen Europeanen. Enerzijds kunnen we er natuurlijk trots op zijn dat het concept van de Europese Unie met zulke goede resultaten realiteit is geworden. Anderzijds moeten we ons er wel van bewust zijn dat dit project nooit af is, omdat de wereld verder gaat, Europa zich steeds ontwikkelt en de EU-burgers steeds vaker gebruik gaan maken van de mogelijkheden die de interne markt hun biedt.</p>
      <p sl="pl">De Akte voor de interne markt waar we vandaag over debatteren en de resultaten van de openbare raadplegingen wijzen er ondubbelzinnig op dat harmonisering van de EU-markt niet alleen gaat om economische processen in de breedste betekenis van het woord, maar ook om wettelijke maatregelen die burgers helpen ten volle gebruik te maken van de mogelijkheden van de Europese interne markt. Ik ben daarom bijzonder blij met de voorstellen van commissaris Barnier, die nauw gerelateerd zijn aan vergroting van de rechtszekerheid en de werking van de regels van het internationaal privaatrecht. Daarmee genereren zij praktische oplossingen voor de problemen die voortkomen uit de mobiliteit van de burgers. Op het eerste gezicht lijken deze kwesties weinig te maken te hebben met het verbeteren van de werking van de interne markt, maar voor gewone burgers en ondernemers die buiten de landsgrenzen opereren, vormen zij een steeds groter probleem.</p>
      <p sl="pl">De interne markt gaat steeds doelmatiger functioneren en dwingt de hele Europese Unie in zekere zin tot verdere samenwerking op burgerrechtelijk en bestuursrechtelijk gebied. De Europese markt moet zich aanpassen aan nieuwe ontwikkelingen en die modernisering plaatst ons steeds voor nieuwe uitdagingen. Ik wacht dan ook met veel hoop en enthousiasme op de verwezenlijking van de uitgangspunten uit de Akte voor de interne markt.</p>
    </intervention>
    <intervention id="3-069-000" speaker_id="96998" name="Evelyn REGNER" is_mep="True" mode="spoken" nationality="Austria" birth_date="24-01-1966" birth_place="Wien" m_state="AT">
      <p sl="de">Mijnheer de Voorzitter, mevrouw Győri, mijnheer Barnier, bij het pakket voor de interne markt gaat het om de kern van de Europese Unie, om het feit dat er na ettelijke jaren van wildwestmentaliteit weer een kader voor burgers, werknemers, consumenten en ondernemingen wordt gecreëerd.</p>
      <p sl="de">Het toverwoord bij alle maatregelen luidt betrokkenheid – betrokkenheid van het maatschappelijk middenveld, de sociale dialoog, de actieve toepassing van de horizontale sociale clausule volgens de principes van de sociale markteconomie. Wat volgens mij ontbreekt en wat een echte leemte in de interne markt is, is een voorstel voor de grensoverschrijdende zetelverplaatsing van ondernemingen, van kapitaalvennootschappen. De huidige situatie leidt tot een negatieve concurrentie van de systemen. Dat is niet goed voor de ondernemingen en ook niet voor de werknemers.</p>
      <p sl="de">Commissaris, zoals we zien bent u een ijverige commissaris en bent u bereid om veel voorstellen in te dienen. Pakt u alstublieft ook dit onderwerp aan!</p>
    </intervention>
    <intervention id="3-070-000" speaker_id="5956" name="Regina BASTOS" is_mep="True" mode="spoken" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Mijnheer de Voorzitter, de verslagen die we vandaag bespreken – en ik feliciteer de respectieve rapporteurs – vormen een versterking van een reeks initiatieven voor de revitalisering van de interne markt. Ik zou willen wijzen op de inzet van de Commissie, met name commissaris Barnier. Ik ben hem dankbaar en ik ben dit Parlement dankbaar voor de positieve ontvangst, via de Commissie interne markt en consumentenbescherming, van de prioritisering van het concurrentievermogen en marktdynamiek, een fundamentele pijler van de Europa 2020-strategie.</p>
      <p sl="pt">Europeanen en bedrijven hopen op een doeltreffend stimuleringspakket om de Europese economie vlot te trekken. Zij hopen op meer werkgelegenheid en zien uit naar de totstandbrenging van meer welvaart. Zoals de commissaris opmerkte, zal de openstelling van markten voor onze ondernemingen door hindernissen en problemen weg te nemen het bedrijfsleven onmiskenbaar verlichting brengen en een ongekende kans bieden om hun missie als drijvende kracht van onze economie na te streven. De maatregelen die zijn bedoeld om de administratieve en bureaucratische lasten voor kleine en middelgrote ondernemingen te verminderen en hun toegang tot krediet en de dienstenmarkt te vergemakkelijken, en om het Europese octrooi en de erkenning van kwalificaties te bevorderen, zijn essentieel. De ontwikkeling van de elektronische handel is belangrijk om het vertrouwen onder consumenten en bedrijven in deze branche te vergroten; de nadruk op innovatie is vitaal voor sterke, duurzame groei; en het initiatief voor sociaal ondernemerschap is essentieel voor de totstandbrenging van innovatieve ondernemingsprojecten voor sociale integratie.</p>
      <p sl="pt">Dit zijn enkele maatregelen ter waarborging van dit ambitieuze project om de interne markt te voltooien, te verdiepen en ten volle te benutten ten behoeve van de Europese bevolking. Ten slotte is er de belangrijke aanbeveling gericht aan de lidstaten om zich extra in te zetten voor een betere omzetting en uitvoering van de internemarktwetgeving.</p>
    </intervention>
    <intervention id="3-071-000" speaker_id="28148" name="Françoise CASTEX" is_mep="True" mode="spoken" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, commissaris, u weet ongetwijfeld dat de uitvoerige discussies die we hier dit Huis hebben gehad over uw mededeling draaien om de rol van overheidsdiensten en van diensten van algemeen belang binnen de interne markt en hoe deze zijn vertaald in wetgeving.</p>
      <p sl="fr">Wij hebben een compromis bereikt, waarin u wordt verzocht een stap verder te gaan dan uw voorstel 25, en wij vragen u een stap verder te gaan dan enkel een mededeling, die niet zou beantwoorden aan de verwachtingen en behoeften van stakeholders, gebruikers en alle partijen die betrokken zijn bij de overheidsdiensten, en die evenmin zou beantwoorden aan de doelstellingen die u bovendien zelf formuleert.</p>
      <p sl="fr">De Europese Unie moet een heldere en ondubbelzinnige boodschap uitdragen als het gaat om overheidsdiensten. Hiertoe moeten we een passend juridisch kader tot stand brengen, of het nu gaat om een verordening of een richtlijn. Het Verdrag van Lissabon reikt ons hiertoe de rechtsgrondslag aan. Aan u nu de taak om deze te vertalen in een wetgevingsvoorstel. Ik weet zeker dat het Parlement bereid is u in dezen te volgen.</p>
    </intervention>
    <intervention id="3-072-000" speaker_id="28275" name="Małgorzata HANDZLIK" is_mep="True" mode="spoken" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, commissaris, om te beginnen feliciteer ik de rapporteurs met hun uitstekende werk. We zijn het er allemaal over eens dat de Europese Unie een beter functionerende interne markt nodig heeft. Ik verwelkom daarom de voorstellen om de interne markt te verdiepen en te versterken. Ik wil graag dat in de discussie over de verdieping van de interne markt ook plaats is voor het grootste en meest ambitieuze project, een project dat ondanks vele jaren werk nog steeds niet is uitgevoerd, namelijk de eengemaakte dienstenmarkt. De Europese Commissie heeft veel ambitieuze en nieuwe ideeën gepresenteerd voor verdieping van de dienstenmarkt die waardevol en noodzakelijk zijn om hem efficiënt te laten functioneren. Ik dring echter tegelijkertijd aan op de voortzetting en versterking van projecten die nog niet volledig ten dienste staan van burgers en bedrijven.</p>
      <p sl="pl">De dienstenrichtlijn is een van de eerste stappen om de dienstensector open te stellen, maar we moeten het daar niet bij laten. We moeten de ervaring die we hebben opgedaan bij het werk aan de dienstenrichtlijn gebruiken om volgende belemmeringen weg te nemen en bestaande voorschriften te vereenvoudigen. Vele sectoren zijn nog gesloten, veel praktijken van de lidstaten belemmeren het vrij verrichten van diensten en het vlaggenschip van de dienstenrichtlijn, het éénloketsysteem, functioneert slechts ten dele.</p>
      <p sl="pl">Commissaris, ik ben van mening dat veel initiatieven uit de Akte voor de interne markt niet het verwachte voordeel zullen opleveren, als we de eengemaakte dienstenmarkt niet verbeteren. Effectieve uitvoering van talrijke initiatieven uit de akte is afhankelijk van het goed functioneren van de dienstenmarkt. Ik noem slechts de wederzijdse erkenning van beroepskwalificaties, elektronische handel of betere voorwaarden voor kleine en middelgrote ondernemingen, hoewel deze lijst natuurlijk veel langer is. Ik roep de Commissie daarom op om de dienstensector consequent open te stellen, zodat hij kan dienen als basis voor het succes van de overige initiatieven uit de Akte voor de interne markt.</p>
    </intervention>
    <intervention id="3-073-000" speaker_id="96915" name="Sergio Gaetano COFFERATI" is_mep="True" mode="spoken" nationality="Italy" birth_date="30-01-1948" birth_place="Sesto ed Uniti " p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, commissaris, dames en heren, professor Mario Monti, een onomstreden, gewaardeerde liberale denker, schrijft in zijn verslag over de interne markt dat er een evenwicht moet worden gevonden tussen de markt, de marktregels en de rechten van de personen die op die markt wonen en werken. Dat schrijft hij omdat hij ervan overtuigd is dat de sociale cohesie een cruciaal aspect is van de concurrentie en omdat hij net als wij denkt dat de waardigheid van de burgers en de werknemers nooit ter discussie mag worden gesteld.</p>
      <p sl="it">Om deze reden is de sociale clausule een belangrijk instrument dat door de overgrote meerderheid van het Parlement wordt gesteund en vragen wij u en de heer Barroso deze op te nemen in alle wettelijke regelingen die van toepassing zijn op de interne markt. Alleen op die manier – door de rol en de bijdrage van de burgers beter tot hun recht te laten komen – kan de markt het potentieel benutten waar hij zeker over beschikt.</p>
    </intervention>
    <intervention id="3-074-000" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Mijnheer de Voorzitter, ik wil de rapporteurs gelukwensen met de kwaliteit van het geleverde werk, met name de heer Campos, vanwege de ambitieuze voorstellen die ingaan op de uitdaging om twee ogenschijnlijk tegenstrijdige doelstellingen te verenigen, namelijk de revitalisering van de gemeenschappelijke markt en het herstel van het vertrouwen van de Europese burger in een goede marktwerking.</p>
      <p sl="ro">Naar mijn mening moet de Single Market Act synoniem zijn met een samenhangend en evenwichtig pakket maatregelen, in overeenstemming met het verslag-Grech en het verslag-Monti, waarmee de basis wordt gelegd voor een Europa dat toegevoegde waarde creëert, zowel voor burgers als voor ondernemingen.</p>
      <p sl="ro">De zorgen en rechten van burgers moeten centraal staan bij de revitaliserings- en versterkingsmaatregelen voor de interne markt. Ik verwelkom zodoende het voorstel voor een Europees Handvest voor de burgers, met meertalige informatie over het verblijfsrecht en het recht op werk in iedere lidstaat.</p>
    </intervention>
    <intervention id="3-075-000" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">We gaan nu naar de “catch the eye”-procedure. Ik heb helaas zo’n achttien namen op mijn lijst, dus we hebben te weinig tijd om iedereen aan de beurt te laten komen. Ik zal wel proberen de tijd zo eerlijk mogelijk te verdelen.</p>
    </intervention>
    <intervention id="3-076-000" speaker_id="102886" name="Ildikó GÁLL-PELCZ" is_mep="True" mode="spoken" nationality="Hungary" birth_date="02-05-1962" birth_place="Szikszó" p_group="Group of the European People's Party (Christian Democrats)" m_state="HU">
      <p sl="hu">Mijnheer de Voorzitter, de interne markt wordt door diverse factoren geleid, die alle even belangrijk zijn. Het probleem op Europees niveau wordt gevormd door het gebrek aan een alomvattend platform, maar tegelijkertijd biedt dat een mogelijkheid voor groei. De drie verslagen hebben deze gebreken in aanmerking genomen en uitstekend afgebakend. Maar alleen het benoemen ervan zal de belanghebbenden nog niet stimuleren. Ik heb diverse amendementen ingediend op het ontwerpverslag, waarvan een van de aandachtsgebieden de oplossing van bepaalde bestaande problemen in verband met het vrije verkeer van werknemers is. Verder moet de interne markt alle ondernemingen evenveel voordeel opleveren. Ik denk dan met name aan de kleine en middelgrote ondernemingen. Intensievere economische groei in de Europese Unie kan alleen worden bereikt door de obstakels van de interne markt uit de weg te ruimen. Dat wil zeggen dat een uitgebreide, geïntegreerde markt in de toekomst zelf ook een motor van innovatie kan zijn. Ik feliciteer de rapporteurs, ik dank commissaris Barnier voor zijn werk en ik feliciteer het Hongaarse voorzitterschap. Dank u wel, mijnheer de Voorzitter.</p>
    </intervention>
    <intervention id="3-077-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Het gebeurt maar al te vaak dat ingrepen ten behoeve van de interne markt ten koste gaan van de sociale rechten en de zogeheten nationale arbeidsmarkttradities. Daar komt nu ook nog eens een ander probleem voor de interne markt bij, en wel de economische crisis die een bedreiging vormt voor de verdere succesvolle uitbouw ervan. Alle wetgeving inzake de interne markt zou naar mijn mening moeten worden voorzien van een sociale clausule, om er zo voor te zorgen dat het desbetreffend beleid daadwerkelijk ten goede komt aan de burger en dat de sociale cohesie met behulp van de inachtneming van de sociale rechten en de rechten van werkenden in stand wordt gehouden.</p>
      <p sl="sk">We zouden ons er gezamenlijk voor moeten inzetten dat de interne markt en de werking ervan zowel de burgers als de ondernemingen ten goede komen en op die manier bijdragen aan een groter Europees concurrentievermogen. We moeten wetgevende maatregelen tevens afstemmen op de geplande doelen, zoals een stabiel en verantwoord beloningsbeleid en een evenredige vertegenwoordiging van vrouwen op leidinggevende posities.</p>
    </intervention>
    <intervention id="3-078-000" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Mijnheer de Voorzitter, wanneer je met EU-verslagen te maken hebt, doe je er verstandig aan niet op het etiket af te gaan maar altijd naar de inhoud te kijken. Deze verslagen lijken over de interne markt, over handel en over de verplaatsing van banen naar lagelonenlanden te gaan. Een van de rapporteurs heeft deze gelegenheid echter niet aan zich voorbij kunnen laten gaan om weer een ander voorwendsel voor nog meer immigratie aan te voeren – niet alleen van binnen maar duidelijk ook van buiten Europa.</p>
      <p sl="en">De heer Correia de Campos zegt in zijn verslag dat de instroom van hooggekwalificeerde migranten en seizoenarbeiders – die toch niet bekend staan als mensen met een overschot aan kwalificaties – gunstig is voor de Europese economie. Arbeiders worden zo niet gezien als menselijke wezens maar als mobiele productiefactoren. Bovendien beroof je arme landen van mensen die zij niet kunnen missen, als je geschoolde arbeiders uit de derde wereld haalt.</p>
      <p sl="en">Daar komt nog bij dat die derdewereldmensen die je naar Europa haalt, ook de cultuur van de derde wereld meenemen. Je kunt ze geen Europese cultuur inblazen en zo in Europeanen veranderen. Mensen zijn niet het product van een cultuur; culturen zijn het product van mensen.</p>
    </intervention>
    <intervention id="3-079-000" speaker_id="96775" name="Lara COMI" is_mep="True" mode="spoken" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Mijnheer de Voorzitter, commissaris, dames en heren, ik ben het eens met de strekking van deze belangrijke mededeling van de Commissie, die is opgesteld naar aanleiding van het verslag dat de heer Monti jongstleden mei heeft gepresenteerd.</p>
      <p sl="it">Governance en partnerschap zijn twee essentiële aspecten om de interne markt weer op gang te kunnen brengen. Om te bereiken dat de interne markt steeds effectiever en concurrerender wordt, zijn krachtige politieke coördinatie en goed leiderschap vereist. Deze kunnen worden bereikt door de EU steeds verder te democratiseren. De standpunten, besluiten en de aangenomen documenten moeten steeds meer tot stand komen op basis van sterke coördinatie tussen de Europese instellingen.</p>
      <p sl="it">Daarnaast kan de rol van het Parlement bij het vaststellen van de wetgeving voor de interne markt verder worden versterkt. Met het Verdrag van Lissabon zijn wat dat betreft al goede stappen gezet, doordat daarin regels zijn vastgelegd waarmee het Parlement een grotere rol krijgt toebedeeld. Dit alleen volstaat echter niet. Ik wijs daarbij met name op de onderwerpen waarover het Parlement een duidelijk standpunt inneemt dat verschilt van de standpunten van de Raad en van de regeringen van de lidstaten.</p>
    </intervention>
    <intervention id="3-080-000" speaker_id="4545" name="Catherine STIHLER" is_mep="True" mode="spoken" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, dit debat is van essentieel belang, want een interne markt die effectief functioneert, maakt economische groei mogelijk, wat er weer toe leidt dat banen worden gecreëerd. Ik ben blij dat een compromis is bereikt over de kwestie van de sociale clausule. Het evenwicht tussen de markt en onze sociale waarden is van vitaal belang. Als dit beginsel terzijde was geschoven, had dat grote schade veroorzaakt.</p>
      <p sl="en">Wat de digitale agenda betreft, is door veel lidstaten vooruitgang geboekt, maar wordt deze agenda door veel andere lidstaten helaas niet als essentieel beschouwd. Wanneer lidstaten niet presteren op dit terrein, zal het concurrentievermogen van de hele EU daaronder lijden. Welke druk kunnen wij uitoefenen om ervoor te zorgen dat geen enkele EU-burger, waar hij of zij ook woont, achterblijft in de digitale revolutie waar wij allemaal mee te maken hebben?</p>
      <p sl="en">Tot besluit wil ik nog zeggen dat ik de Commissievoorstellen voor overheidsopdrachten toejuich. Maar hoe kunnen wij ervoor zorgen dat een innoverend aankoopbeleid bovenaan onze agenda komt te staan?</p>
    </intervention>
    <intervention id="3-081-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Mijnheer de Voorzitter, het idee dat de Europeanen meer werk moeten scheppen, meer werkgelegenheid, is fundamenteel voor ons. We dienen er goed van doordrongen te zijn dat de burger bij dit alles het uitgangspunt moet zijn, of het nu om consumentenrechten gaat, communicatiestrategieën, auteursrechten, of verbetering van de voorwaarden voor de grensoverschrijdende bedrijvigheid van kleine en middelgrote ondernemingen – de ruggengraat van elke nationale economie.</p>
      <p sl="sk">Het proces voor wederzijdse erkenning van beroepsopleidingen dient te worden versneld om zo de mobiliteit te vergroten, dit onder naleving van de collectieve arbeidsovereenkomsten. Verder is het van cruciaal belang dat in alle lidstaten dezelfde wetgeving geldt, er een behoorlijke sociale bescherming – ik herhaal: sociale bescherming – geboden wordt, en de sociale uitsluiting wordt bestreden.</p>
      <p sl="sk">En dan zou ik de Voorzitter tot slot nog willen zeggen dat pas wanneer genoemde elementen in het Europees kwalificatiekader worden opgenomen de burger er daadwerkelijk beter op wordt en er een doeltreffend mechanisme voor het vrije verkeer van werknemers tot stand kan worden gebracht.</p>
    </intervention>
    <intervention id="3-082-000" speaker_id="105192" name="María IRIGOYEN PÉREZ" is_mep="True" mode="spoken" nationality="Spain" birth_date="01-10-1952" birth_place="Soria" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, mijnheer de commissaris, ik dank u voor uw inbreng en ben het met u eens dat wij naar onze burgers moeten luisteren en hun vertrouwen in het Europees project moeten herstellen. Dit zou daarom een grote dag voor Europa en voor de totstandkoming van een sociaal Europa kunnen zijn. Want met de goedkeuring van deze verslagen zetten wij niet alleen een stap naar het weer op gang brengen van de interne markt, wat een cruciaal onderdeel van de aanpak van de huidige economische crisis is, maar beantwoorden wij ook aan de eisen van de burgers, die “meer Europa” en sterkere sociale rechten willen.</p>
      <p sl="es">Europa moet reageren op de nieuwe mondiale uitdagingen en van de Europese economie een sociale markteconomie met een groot concurrentievermogen maken die waarneembare economische groei en meer en betere banen creëert. Maar dit doel moet zijn gebaseerd op een sociale clausule die in alle internemarktwetgeving wordt geïntegreerd, waarmee de sociale rechten van burgers worden versterkt, zodat burgers in het middelpunt van onze aandacht en bovenaan onze agenda worden geplaatst.</p>
      <p sl="es">Tot slot wil ik de Commissie vragen deze voorstellen zo spoedig mogelijk in te dienen.</p>
    </intervention>
    <intervention id="3-083-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Mijnheer de Voorzitter, de interne markt heeft zonder meer een belangrijke rol voor de lidstaten gespeeld bij hun vooruitgang op economisch gebied. En die rol zal in de toekomst nog belangrijker zijn, vooral voor landen die proberen de economische recessie te boven te komen, zoals mijn eigen land.</p>
      <p sl="en">De interne markt vraagt om twee dingen: een grotere bewustwording van het publiek, en met name van het mkb, van de mogelijkheden van die markt en het wegnemen van de belemmeringen voor de verdere ontwikkeling ervan.</p>
      <p sl="en">Ten eerste, voor de ontwikkeling van e-handel is een snel breedbandnetwerk een absoluut vereiste. Ten tweede, voor een gemeenschappelijke energiemarkt in Europa is het Europese supernet, dat een langetermijnproject is, essentieel. Ten derde, op het terrein van innovatie is het Europese octrooi nodig, waar mevrouw Győri naar verwijst, alsook een betere samenwerking en kenniscentra op universiteiten die onafhankelijk worden beoordeeld.</p>
    </intervention>
    <intervention id="3-085-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Mijnheer de Voorzitter, de ervaring heeft uitgewezen dat er geen evenwicht is tussen concurrentie en de bescherming van sociale en werknemersrechten. Wat we dezer dagen beleven uit naam van de liberalisering van de interne markt is toenemende privatisering, de toenemende werkloosheid waartoe die heeft geleid, meer onzekere banen en, in veel gevallen, slechtere dienstverlening aan de consumenten. Er zijn, ook in mijn eigen land, Portugal, talrijke voorbeelden te noemen, zoals de toenemende liberalisering van vervoer, postdiensten en communicatie, met als gevolg dat de kwaliteit van de dienstverlening is teruggelopen, er minder mensen een baan hebben en het werk onzekerder is. Daarom vinden wij het belangrijk in al dit soort zaken op te komen voor de sociale clausule. Het grootste probleem is dat die clausule niet wordt nageleefd, door de overheden niet, door de Commissie zelf niet en door de Raad niet, zoals overduidelijk is gebleken uit het overleg van de Raad op 25 maart.</p>
    </intervention>
    <intervention id="3-086-000" speaker_id="96718" name="Olga SEHNALOVÁ" is_mep="True" mode="spoken" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Mijnheer de Voorzitter, geïnformeerdheid en vertrouwen van de burger zijn dé sleutelwoorden voor een succesvolle interne markt. Maar dat vraagt uiteraard om communicatie, voor burgers toegankelijke en begrijpelijke communicatie. Ik zou de Commissie graag dringend willen vragen om eens echt goed na te denken over de manier waarop zij haar drijfveren en doelstellingen communiceert aan de burger. Want laten we wel zijn, alleen al in de openbare raadpleging over het document inzake de interne markt is goed naar voren gekomen wat de mensen willen en wat naar hun mening de zwakke kanten zijn van de Europese eenwording. Voorstel 48 werd door het leeuwendeel van de mensen aangemerkt als hoofdprioriteit. Dit is het voorstel waarmee de Commissie zich ertoe verbindt om de raadpleging in de dialoog met het maatschappelijk middenveld te versterken. Ook zal zij bij de totstandkoming van wetgeving speciale aandacht besteden aan de mening van de consument. Ik heb er alle hoop op dat ook in dit specifieke geval rekening zal worden gehouden met de resultaten van de openbare raadplegingen.</p>
      <p sl="cs">Tot slot zou ik alle rapporteurs hartelijk willen bedanken en complementeren met hun werk. En u, mijnheer de commissaris, wens ik heel veel sterkte bij het werk dat u voor de boeg heeft.</p>
    </intervention>
    <intervention id="3-087-000" speaker_id="96674" name="Anna Maria CORAZZA BILDT" is_mep="True" mode="spoken" nationality="Sweden" birth_date="10-03-1963" birth_place="Rom" p_group="Group of the European People's Party (Christian Democrats)" m_state="SE">
      <p sl="en">Mijnheer de Voorzitter, het is tijd om de reële economie weer bovenaan de Europese agenda te plaatsen en het vertrouwen van de burgers in onze gemeenschappelijke markt te herstellen. Het opnieuw tot leven brengen van de interne markt is een historische kans voor Europa om weer serieus aan de slag te gaan. Laten wij die kans grijpen!</p>
      <p sl="en">De beste manier voor het realiseren van een sociaal Europa is banen scheppen, en dat is precies wat het maatregelenpakket voor de interne markt in de kern beoogt. Dat is de reden waarom ik mij heb verzet tegen verwatering van dit belangrijke pakket en betrokken ben geweest bij maatregelen voor het vergroten van het mondiale concurrentievermogen van Europa en het vermogen om banen te creëren. Ik heb mij verzet tegen pogingen tot het invoeren van onnodige regelgeving en meer bureaucratie en tegen invoering van een sociale clausule. Maar de bereikte consensus om de Commissie een breed mandaat te geven voor verdere stappen is door mij ondersteund.</p>
      <p sl="en">Want nu is het tijd voor actie. Alle EU-instellingen, belanghebbenden en de Raad zijn gezamenlijk verantwoordelijk voor het boeken van vooruitgang bij de tenuitvoerlegging van onder meer het goederenpakket, de dienstenrichtlijn en het maatregelenpakket voor het mkb en de vergroting van het vertrouwen in e-handel. Die verantwoordelijkheid moeten zij nu ook nemen.</p>
      <p sl="en">Last but not least hoop ik dat de detailhandel, die een pijler is van de Europese economie, eveneens hoog op de politieke agenda komt te staan.</p>
    </intervention>
    <intervention id="3-088-000" speaker_id="96925" name="Sylvana RAPTI" is_mep="True" mode="spoken" nationality="Greece" birth_date="10-11-1958" birth_place="Kerkyra" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mijnheer de Voorzitter, mijnheer de commissaris, beseft u dat de toekomst van Europa in uw handen ligt? Ik denk dat het debat van vandaag van enorm belang is voor de toekomst van de Europese Unie, voor de toekomst van de Europese burgers, voor de toekomst van de euro. Het is namelijk voor de Europese burgers in de 27 lidstaten erg moeilijk om begrip op te brengen voor de hun opgelegde bezuinigingsmaatregelen en die te kunnen doorstaan als zij de waarde en het belang van de interne markt niet kunnen vatten. Dus denk ik dat het van het debat van vandaag afhangt of het twintigjarig bestaan van de interne markt volgend jaar een feest of juist een herdenkingsdienst zal zijn.</p>
      <p sl="el">Ik denk dat er sprake is van een driehoek die uit burgers, bedrijven en bestuur bestaat. Dit dient een gelijkbenige driehoek te zijn. In de huidige fase is de zijde van de burgers bijzonder zwak. Dit kan alleen worden gecorrigeerd door middel van een horizontale sociale clausule, reden waarom wij hierom gevraagd hebben en reden waarom wij streven naar een compromis. Tot slot: de heer Delors zei dat niemand verliefd zou kunnen worden op de interne markt. Zorgt u voor de beminnelijkheid ervan!</p>
    </intervention>
    <intervention id="3-089-000" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie. – Mijnheer de Voorzitter, dames en heren, ik ben u allen zeer dankbaar voor de kwaliteit van uw toespraken waarin een grote verscheidenheid aan standpunten uiteen werd gezet. Ik heb aandachtig geluisterd naar al uw opmerkingen, de waakzaamheid die u tot uitdrukking bracht en ook, meer in het algemeen, naar de aanmoedigingen en steun voor onze aanpak die u uitsprak en waar ik zeer ontvankelijk voor ben aangezien we uw steun bijzonder hard nodig hebben.</p>
      <p sl="fr">Graag wil ik nogmaals de drie rapporteurs mevrouw Kalniete, de heer Buşoi en de heer Correia de Campos bedanken. Tegen de heer Kožušník zou ik willen zeggen dat hij gelijk had toen hij de centrale rol in dit debat van de heer Harbour benadrukte, want een samenwerking tussen elf commissies is zeker niet vanzelfsprekend. In dat kader wil ik ook de rapporteurs die hebben gesproken hartelijk danken. Deze holistische of alomvattende aanpak werd aanbevolen door de heer Grech en de heer Monti, en de Commissie, dames en heren, heeft gelijktijdig onder leiding van voorzitter Barroso, hetzelfde werk gedaan. Wij hebben, met twaalf andere commissarissen, deze vijftig voorstellen geformuleerd om uiteindelijk volgende week de twaalf hefbomen voor de modernisering van de eengemaakte markt en de twaalf symbolische voorstellen voor deze hefbomen vast te stellen.</p>
      <p sl="fr">De heer Zwiefka sprak zojuist over een utopie en herinnerde ons aan de grondleggers van de EU. Dat doet mij denken aan wat een van de grondleggers, Jean Monnet, zei op het moment dat de eerste stap naar de eengemaakte markt werd gezet en kolen en staal in 1950 voor het eerst onder de paraplu van één interne markt werden samengebracht. Hij zei: “Ik ben geen optimist, ik ben geen pessimist, ik ben slechts vastbesloten”. Ik denk, dames en heren, als we goed naar onze burgers luisteren, en ik val hier in herhaling, als we hun woede en hun bezorgdheid horen, als we zien hoeveel van hen het moeilijk hebben, als we het gebrek aan werkgelegenheid en groei zien, dat nu de tijd gekomen is voor een hernieuwde Europese vastbeslotenheid, vooral op het gebied van economie en groei. Mevrouw Thun haalde deze Europese vastbeslotenheid net al aan. Ik vind het heel belangrijk dat u, dankzij het buitengewoon constructieve werk dat u samen met de verschillende commissies en verschillende fracties hebt verricht, op korte termijn, althans dat hoop ik, kunt overgaan tot een stemming die deze vastbeslotenheid tot uitdrukking brengt en waarmee de Raad en op haar beurt de Commissie rekening moeten houden. Ik voel me door dit stimulerende werk dat u gezamenlijk hebt verricht in ieder geval gesterkt in mijn eigen vastbeslotenheid, zoals ik me ook gesterkt voelde door het succes van het openbare debat dat we de afgelopen vier maanden over de Single Market Act (ofwel de Akte voor de interne markt) hebben gehouden, aangezien we, als ik het me goed herinner, 850 bijdragen hebben ontvangen, en door het feit dat de Europese Raad zelf te kennen heeft gegeven onze aanpak te steunen.</p>
      <p sl="fr">Zo zal de Commissie de voorstellen kiezen waarvoor ze de komende twaalf maanden de teksten zal aanleveren en ik hoop dat wij, de Raad, het Parlement en de Commissie, deze teksten in 2011 en 2012 ten uitvoer kunnen leggen.</p>
      <p sl="fr">Zoals u ziet, dames en heren, stelt de Commissie, op basis van uw wetgeving, een groot aantal verordeningen op. De verordeningen die ik momenteel aan het voorbereiden ben over de lessen die we uit de financiële crisis kunnen leren, zijn reactieve en preventieve verordeningen. Met de Single Market Act hebben we de ambitie een proactieve en dynamische verordening tot stand te brengen en de interne markt, conform de aanbevelingen van de heer Juvin en mevrouw Auconie, te veranderen in een ruimte vol mogelijkheden, in plaats van een ruimte vol beperkingen zoals het midden- en kleinbedrijf en de burgers de interne markt momenteel ervaren.</p>
      <p sl="fr">Burgers zijn consumenten en wij zullen ons hard maken voor veiligheidsgaranties voor de producten die ze consumeren en de opheffing van alle discriminatoire belemmeringen. Burgers zijn ook de werknemers, en we zullen ons hard maken voor de erkenning van beroepskwalificaties en de naleving van sociale rechten voor mensen die in een ander land werken. Dit komt overeen met de aanbevelingen van mevrouw Jaakonsaari en mevrouw Gebhardt. Burgers maken gebruik van overheidsdiensten. Dit is een zorg die velen van u hebben geuit, met name de heer Triantaphyllides, en ik raad mevrouw Castex, die zojuist gesproken heeft, aan het voorstel van mijn collega de heer Almunia over de herziening van het pakket-Monti/Kroes zorgvuldig door te lezen – iets wat ze waarschijnlijk al heeft gedaan. Naar mijn mening bevat dit voorstel nieuwe en open antwoorden met betrekking tot de kwaliteit en de toegang tot overheidsdiensten. En dan zijn burgers ook nog spaarders en leners en in die context heb ik zojuist een aantal voorwaarden geschetst met betrekking tot een geïntegreerde markt voor hypothecair krediet.</p>
      <p sl="fr">We hebben niet alleen te maken met burgers, maar ook met bedrijven, die werkgelegenheid verschaffen. De heer Creutzmann, de heer Karas zonet en mevrouw Corazza Bildt hebben al gesproken over de noodzaak van vrije mededinging, vooral binnen het midden- en kleinbedrijf. We werken aan een gunstiger financieel en fiscaal klimaat, aan vooruitgang op het gebied van innovatie, octrooien en auteursrechten, een onderwerp dat door de heer Manders werd aangehaald, toegang tot beleggingen en, naar ik meen, ook aan publiek-private samenwerkingen. Ik wil mevrouw Vergnaud bedanken voor haar steun aan ons project over concessies.</p>
      <p sl="fr">We moeten het bestuur van de interne markt verbeteren. Andreas Schwab zei zojuist iets heel belangrijks over “ontschotting” en ik heb hier met mijn collega’s binnen de Commissie aan proberen te werken. Deze ontschotting geldt ook voor de evaluatie van de verschillende richtlijnen.</p>
      <p sl="fr">Ik ben, zoals u weet, momenteel bezig met een evaluatie per land en per dienst van de dienstenrichtlijn, die mevrouw Handzlik en mevrouw Roithová zojuist noemden, en ik zie dat hier duidelijk sprake is van compartimentering. Soms krijgt dezelfde werknemer of dezelfde ingenieur of architect te maken met botsende wetgeving bij gebruik van de dienstenrichtlijn, de kwalificatierichtlijn en de richtlijn inzake elektronische handel.</p>
      <p sl="fr">Ik wil me graag inzetten, mijnheer Schwab, voor de ontschotting die hier nodig is.</p>
      <p sl="fr">De heer Løkkegaard en de heer Grech verwezen ook naar communicatie. Voordat je iets communiceert, moet je eerst iets hebben gedaan en als je iets doet, moet je dat zodanig uitleggen dat burgers ook begrijpen wat er is gedaan. Daarom hecht ik, binnen het hele systeem van de interne markt, ook zoveel waarde aan de instrumenten die Europa dichter bij de burgers brengen: het SOLVIT-netwerk dat nu goed begint te werken, het informatiesysteem voor de interne markt (IMI), het éénloketsysteem, “Uw Europa” en het forum, dat de heer Grech noemde, dat de dialoog tussen alle belanghebbenden en de civiele maatschappij moet verbeteren.</p>
      <p sl="fr">Tot slot, mijnheer de Voorzitter, wil ik enkele overtuigingen noemen die voor mij een leidraad vormden tijdens mijn mandaat, dat me met uw steun is toevertrouwd.</p>
      <p sl="fr">Laat ik beginnen met mijn eerste overtuiging, aangezien we het hebben over economie en werkgelegenheid. Dames en heren, de rest van de wereld wacht niet op ons. Sterker nog, op sommige gebieden gaat de rest van de wereld veel sneller dan wij. We kunnen niet werkloos toezien en toeschouwers van onze eigen toekomst worden. Wij, Europeanen, moeten onze eigen toekomst scheppen en het belangrijkste argument, de belangrijkste motivatie om onze toekomst in eigen handen te nemen, is de eengemaakte markt. Ik was een paar dagen geleden in China. We worden daar gerespecteerd omdat we een markt van 500 miljoen consumenten en burgers vormen. We moeten het streven naar samenvoeging van onze rijkdommen voortzetten en onze kern, de interne markt, verstevigen.</p>
      <p sl="fr">De eengemaakte markt is de basis, de fundering onder onze economie. Als de fundering goed is, zullen alle particuliere initiatieven voor bedrijven en alle initiatieven van lokale, nationale, of Europese overheidsdiensten die op die fundering worden gebouwd, ook beter werken. Waarom vechten we er bijvoorbeeld voor om het vraagstuk van de octrooien, dat al dertig jaar in een impasse zit, opnieuw op tafel te brengen? De reden is dat alle openbare en particuliere initiatieven op het gebied van innovatie en design ernstig worden verzwakt, omdat we geen Europees octrooi hebben of omdat onze octrooien tien keer zo veel kosten als de octrooien in de Verenigde Staten. Dat is de kern van de zaak en als dat klopt kunnen we op die fundering veel efficiënter een groot aantal initiatieven bouwen.</p>
      <p sl="fr">Mijn tweede overtuiging is dat de tijd is aangebroken om aan een nieuwe groei te werken. Ik wil hier graag benadrukken dat ik het eens ben met mevrouw Turunen die zojuist opriep tot een ander soort groei. De groei die voortkomt uit deze crisis, en daarin heeft mevrouw Turunen gelijk, moet een andere groei zijn dan de groei die we hiervoor kenden. De nieuwe groei gebaseerd zijn op een groter respect voor de natuurlijke hulpbronnen, de natuurlijke ruimten, die niet gratis noch onuitputtelijk zijn, en wij moeten deze doelstellingen opnemen in met name de nieuwe wetgeving of nieuwe verordeningen voor overheidsopdrachten en het belastingstelsel.</p>
      <p sl="fr">Mijn derde overtuiging, dames en heren, is dat er zonder innovatie en sociale cohesie geen duurzaam economisch resultaat mogelijk is. Dit is het dynamische compromis dat de heer Canfin aanhaalde en dat de heer Monti heeft aanbevolen, onder meer in het fiscale domein. De heer Canfin en de heer Cofferati noemden dit onderwerp al en mevrouw Toia verwees zojuist naar een onderwerp dat zal terugkomen in de voorstellen voor een Single Market Act, namelijk de ontwikkeling van een werkwijze waar ik sterk in geloof: het sociaal ondernemerschap.</p>
      <p sl="fr">Mijn vierde overtuiging is dat als we de concurrentiestrijd willen winnen – ik herhaal het nog maar eens – elk gebied, hoe klein en hoe ver weg van Brussel ook, daar een rol in heeft. Elk bedrijf, hoe klein ook, kan zijn eigen strijd winnen, en wij moeten daarbij helpen. Tot slot kunnen al onze burgers, zelfs de allerzwaksten, die soms vanwege handicaps worden buitengesloten, hun eigen concurrentiestrijd winnen, mits zij daarin worden aangemoedigd en ondersteund.</p>
      <p sl="fr">Mijn vijfde overtuiging is dat we in relatie tot wat er in de rest van de wereld gebeurt de ambitie moeten hebben om – en ik heb dit zojuist ook al gezegd – acteurs te zijn en geen toeschouwers. We moeten ook niet toestaan dat Europa slechts een consumptiecontinent wordt. Europa moet een continent blijven waar geproduceerd wordt, en niet alleen diensten worden geleverd, een gebied waarin we een productieve basis handhaven, en dat is dan ook de doelstelling van een groot aantal van onze toekomstige voorstellen over langetermijninvesteringen.</p>
      <p sl="fr">Geachte afgevaardigden, ik heb hier uiteengezet wat mijn tweevoudige ambitie was toen ik commissaris werd. Die ambitie is niet veranderd en zal tot het einde van mijn mandaat onveranderd blijven. We zullen de financiële markten, die we nodig hebben, weer in dienst stellen van de reële economie, en niet andersom, zoals we de afgelopen vijftien jaar hebben gezien. Bedrijven hoeven niet voor de markt te werken, maar gereguleerde financiële markten, die onder een beter bestuur en toezicht zullen komen te staan, moeten in dienst staan van de reële economie. Ons doel is om de reële economie, namelijk de grote eengemaakte markt, weer in dienst te stellen van groei en menselijke vooruitgang. Volgende week moet u het door de Europese Commissie voorgestelde concept van de Single Market Act maar eens lezen, al zal het ongetwijfeld nog niet perfect zijn en zullen er nog verbeteringen moeten worden aangebracht, in het licht van de debatten die u hebt gevoerd, maar ook in het licht van deze tweevoudige ambitie: de markten weer in dienst van de economie te stellen en de economie weer in dienst van groei en menselijke vooruitgang te stellen.</p>
    </intervention>
    <intervention id="3-090-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Mijnheer de Voorzitter, ik wil iedereen bedanken die vandaag een bijdrage heeft geleverd aan dit debat. Dit is voor mij vanuit twee opzichten uitermate belangrijk. Enerzijds hebt u hiermee de overtuiging van het Hongaarse voorzitterschap bevestigd dat de interne markt een essentiële rol speelt bij het feit dat de economische groei in de Europese Unie eindelijk inzet en we eindelijk nieuwe banen kunnen creëren. Het andere grote nut van dit debat is dat er heel veel gedachten en ideeën zijn geopperd die we ook kunnen integreren in het werk van de Raad. De Commissie heeft een groot gedeelte van het werk al uitgevoerd. Maar zij hebben natuurlijk ook nog veel te doen. De Raad wil in een later stadium, bij de aanneming van de concrete wetgeving, bijzonder nauw samenwerken met het Parlement. Ik wil dus iedereen bedanken die als rapporteur of als lid van de Commissie interne markt en consumentenbescherming heeft bijgedragen aan dit proces; ook in de toekomst rekenen we op uw medewerking.</p>
      <p sl="hu">Het Hongaarse voorzitterschap heeft zich, zoals al vaak is gezegd, een sterk Europa ten doel gesteld. Dit is tevens het motto van het Hongaarse voorzitterschap. We zeggen bovendien altijd dat we denken in termen van een sterk Europa waarbij de burgers, de mensen, centraal worden gesteld in het beleid, en dit is wat we niet uit het oog mogen verliezen in het denkproces over de interne markt.</p>
      <p sl="hu">Ik wil graag apart ingaan op enkele kwesties waarover het meest is gesproken in het debat. De eerste is de situatie van kleine en middelgrote ondernemingen. Zij zijn echt de belangrijkste spelers op de interne markt, en dienovereenkomstig willen we er alles aan doen om hen op de kaart te zetten. Dit betekent enerzijds dat kleine en middelgrote ondernemingen gemakkelijker aan financiering moeten kunnen komen, dat de administratieve lasten worden verlicht en de toegang tot openbare aanbestedingen eenvoudiger wordt. We hechten veel belang aan de herziening van de Wet inzake kleine ondernemingen, de Small Business Act , die op de agenda zal staan van de Raad Concurrentievermogen in mei. We zijn van plan om ook conclusies aan te nemen over dit onderwerp.</p>
      <p sl="hu">Het tweede thema is de digitale agenda. Ook daarover hebben we in het debat van vandaag veel kunnen horen. We weten allemaal dat er zeer veel onbenutte mogelijkheden zijn op dit gebied. We moeten de mogelijkheden en de voorwaarden voor papierloze administratie en zakelijke transacties verbeteren. De initiatieven e-handel en e-overheid dienen dit doel, maar in ruimere zin ben ik ervan overtuigd dat het doel van de richtlijn inzake consumentenbescherming ook het stimuleren van grensoverschrijdende transacties is, op grond van geharmoniseerde Europese regels. Hieronder wil ik ook de uitvoering van de dienstenrichtlijn scharen, die betrekking heeft op een aanzienlijk deel van de interne markt en waarvan een van de belangrijkste elementen vereenvoudigde elektronische administratie is.</p>
      <p sl="hu">Een derde punt dat ik wil aansnijden, is dat de afronding van de interne markt volgens mij onvoorstelbaar is zonder de aanleg en de voltooiing van de energie- en transportinfrastructuur. Het Hongaarse voorzitterschap heeft in de eerste drie maanden al bijzondere aandacht besteed aan de verwezenlijking van een interne energiemarkt. Diverse sprekers hebben in het debat de infrastructuurobligaties genoemd en we wachten met interesse op het resultaat van de openbare raadpleging die hierover is gehouden. De bescherming van intellectuele-eigendomsrechten is ook een kwestie waaraan we tot nu toe veel aandacht hebben geschonken. Over het Europese octrooistelsel heb ik het in mijn inleiding al gehad, en ik vertrouw erop dat nadat de nauwere samenwerking van start is gegaan, we samen de inhoud daarvan kunnen ontwikkelen, en dat we wat betreft de regels voor de tenuitvoerlegging daarvan op de Raad Concurrentievermogen in mei maximale vooruitgang zullen kunnen boeken. Ik hoop zelfs dat we eventueel al een overeenkomst kunnen sluiten.</p>
      <p sl="hu">Ten slotte wil ik ingaan op de sociale aspecten. Dit is de kwestie die bij het debat van vandaag op de meeste interesse kon rekenen en tevens de meeste emoties losmaakte in deze zaal. Voor zover ik weet, wordt hierover ook in de Commissie een zeer levendige discussie gevoerd, net als in dit Parlement, en ik ben er zeker van dat dit ook het geval zal zijn in de Raad.</p>
      <p sl="hu">Wat we nodig hebben, is een sterk Europa waarbij de menselijke factor centraal wordt gesteld, zoals ik daarnet al zei. Ik denk dat dit de houding van het Hongaarse voorzitterschap ten opzichte van deze kwestie goed weergeeft, maar we kunnen dit alleen op evenwichtige wijze en met het afwegen van alle aspecten doen. Als we namelijk de menselijke factor centraal stellen, is het creëren van banen zonder meer de belangrijkste taak, want als we garanderen dat iedereen die wil werken ook kan werken, denk ik dat dit het hoogst haalbare is wat wij onze burgers te bieden hebben.</p>
      <p sl="hu">Het andere punt is dat, zoals we allemaal weten, het Europees sociaal model, de Europese sociale markteconomie danig op de proef is gesteld. Het is ons gemeenschappelijke belang om dit te verdedigen. Uiteraard bestaat er niet één model in alle 27 lidstaten, omdat we hier op verschillende manieren invulling aan geven. We moeten dus realistisch zijn. Dit model is op de proef gesteld en het concurrentievermogen van de Europese Unie en de lidstaten hangt af van het feit of we dit sociale model kunnen afstemmen op de uitdagingen van de eenentwintigste eeuw. We moeten dit dus niet als iets heiligs en onaantastbaars behandelen, maar als iets wat we met gezamenlijke inspanningen verdedigen, afgestemd op de eenentwintigste eeuw.</p>
      <p sl="hu">Ten slotte wil ik het hebben over de veel genoemde mobiliteit. Ik denk dat dit het terrein is waarop we misschien op de meest dringende en eenvoudige manier vooruitgang kunnen boeken, en hierover willen we op de Raad Concurrentievermogen in mei in elk geval conclusies aannemen.</p>
      <p sl="hu">Ten slotte is het de intentie van het Hongaarse voorzitterschap om de grootst mogelijke transparantie te bieden aan de interne markt, en we zijn bereid toezeggingen te doen op het hoogste niveau. Daarin rekenen we zowel op de leden en de voorzitter van de Commissie als op de Voorzitter en de afgevaardigden van het Europees Parlement.</p>
    </intervention>
    <intervention id="3-091-000" speaker_id="96934" name="Sandra KALNIETE" is_mep="True" mode="spoken" role="rapporteur" nationality="Latvia" birth_date="22-12-1952" m_state="LV">
      <p sl="lv">Mijnheer de Voorzitter, ter afsluiting van deze zeer vruchtbare discussie wil ik graag benadrukken dat deze discussie heeft aangetoond dat wij, de leden van het Europees Parlement, onze verantwoordelijkheid ten opzichte van de Europeanen erkennen om de economie nieuw leven in te blazen en nieuwe banen te scheppen. Consolidering van de interne markt is van net zo’n groot belang om de economie te doen herleven als de andere twee initiatieven: de versterking van economisch beheer en de 2020-strategie. De interne markt moet een duidelijker politiek profiel krijgen. Zowel de politici als de samenleving als geheel moeten begrijpen hoe enorm belangrijk de interne markt is. Daarom speelt communicatie een zeer belangrijke rol in de herleving van de interne markt: communicatie met het bedrijfsleven, communicatie met de Europeanen en ook communicatie tussen de drie instellingen. Ik ben erg blij dat we één zijn in ons streven de Europese markt te doen herleven, te verenigen en te versterken.</p>
    </intervention>
    <intervention id="3-092-000" speaker_id="96975" name="António Fernando CORREIA DE CAMPOS" is_mep="True" mode="spoken" role="rapporteur" nationality="Portugal" birth_date="14-12-1942" birth_place="Viseu" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mijnheer de Voorzitter, allereerst zou ik iedereen willen danken voor dit debat, dat zeer de moeite waard is geweest. Zojuist had ik echter geen gelegenheid om het laatste deel van mijn toespraak op te lezen. Daarin wilde ik in feite commissaris Barnier bedanken. Het beste kan ik hem nog danken door terug te komen op wat hij zei in de eerste zin van zijn toespraak. Hij zei namelijk dat het tijd is dat Europa de lat hoger legt en de mensen niet alleen slecht nieuws brengt. Dat ben ik roerend met u eens, commissaris, en ik wil u zeggen dat het Parlement in dit verband zijn werk op het juiste moment heeft gedaan en er klaar voor is om de mensen goed nieuws te brengen.</p>
    </intervention>
    <intervention id="3-093-000" speaker_id="38420" name="Cristian-Silviu BUŞOI" is_mep="True" mode="spoken" role="rapporteur" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="en">Mijnheer de Voorzitter, ik wil iedereen danken voor zijn inbreng in dit debat en voor de positieve opmerkingen die zijn gemaakt. Ik wil ook mijn collega’s, mevrouw Kalniete en de heer Correia De Campos, feliciteren met hun goede werk.</p>
      <p sl="en">Er liggen nu drie verslagen voor ons die het resultaat zijn van maanden van hard werk. Ondanks de moeilijkheden die wij hebben ondervonden, ben ik tevreden over het eindresultaat. Wij hebben vastgesteld wat de uitdagingen zijn en een reeks haalbare oplossingen aangedragen. Die vormen ook een duidelijke uitdrukking van het commitment van het Europees Parlement tot het verdiepen en versterken van de interne markt.</p>
      <p sl="en">Ik ben er vast van overtuigd dat de drie verslagen een nuttige aanvulling zullen zijn op de brede openbare raadpleging die door de Commissie werd georganiseerd, en die bijna 750 reacties heeft opgeleverd. Ik ben blij met de belangstelling van ondernemingen, individuele personen, ngo’s en overheden voor het maatregelenpakket voor de interne markt, omdat het van cruciaal belang is dat een brede consensus bestaat over de maatregelen waarmee de interne markt met de verwachtingen van onze burgers en ondernemingen in overeenstemming wordt gebracht.</p>
      <p sl="en">Het doet mij genoegen om te zien dat de Commissie werkelijk actie onderneemt en sommige van de initiatieven al zijn gestart. Ik twijfel er geen moment aan dat de Commissie naar behoren rekening zal houden met de standpunten van het Europees Parlement, omdat uiteindelijk de belangrijkste vraag is: kunnen we met onze acties en inspanningen een significant verschil maken? Ik denk van wel. Maar dan moeten wij wel moed tonen en niet te voorzichtig willen zijn. Wij moeten onmiddellijk actie ondernemen en niet pas over een paar jaar. Ook moeten wij gezamenlijk optreden en niet ieder voor zich met geïsoleerde acties. Het is tijd om in actie te komen.</p>
    </intervention>
    <intervention id="3-094-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Mijnheer de Voorzitter, eerder in dit debat zei collega De Jong dat ik buiten de orde was met de opmerkingen die ik in een vraag aan een collega maakte. Ik geloof niet dat het buiten de orde is om een vraag te stellen naar de invloed van een lid van het Parlement op die instelling.</p>
      <p sl="en">Mag ik alstublieft wat stilte in de zaal?</p>
      <p sl="en">Het kan niet zo zijn dat iemand wordt bekritiseerd voor het stellen van een vraag in het Parlement. Mijn vraag is niet beantwoord en dat had wel moeten gebeuren. In plaats daarvan beantwoordde mijn collega een vraag over werkgelegenheid in de West Midlands. Mag ik hem eraan herinneren hoe de EU banen van de Ryton-fabriek in Coventry wegsubsidieerde?</p>
    </intervention>
    <intervention id="3-095-000" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Het debat is gesloten.</p>
      <p sl="nl">Stemming: 6 april 2011.</p>
      <p sl="nl">De stemming over de verklaring van de Commissie over overheidsopdrachten zal plaatsvinden tijdens de volgende vergaderperiode.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-095-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Dit voorstel betreft een vereenvoudiging van de wetgeving door samenvoeging van diverse richtlijnen. In feite wordt de wetgeving er zo duidelijker op en is zij beter te begrijpen en na te leven door bedrijven en consumenten. Ik denk dat we hiermee een nieuwe impuls geven aan de interne markt en, naar ik hoop, aan regio’s die kampen met een zwakkere economie doordat zij kleinschaliger en afgelegen zijn en economisch afhankelijk zijn van een klein aantal producten, zoals het geval is van de ultraperifere regio’s. In algemene zin zijn er maatregelen nodig in antwoord op de teruglopende vraag als gevolg van grensoverschrijdende aankopen, en het is belangrijk te waarborgen dat deze wetgeving ten goede komt van regio’s zoals de Azoren. De meer geïsoleerde gebieden hebben er extra belang bij dat er veel van hun producten worden uitgevoerd. De ondernemingen hebben behoefte aan duidelijke wetgeving en de consumenten willen een groter productaanbod tegen concurrerender prijzen. Waar sprake is van geharmoniseerde wetgeving op gebieden zoals dat van precontractuele informatie, een onderwerp dat in dit nieuwe voorstel besloten ligt, kan het vertrouwen in producten uit perifere regio’s onder meer verder worden vergroot – en daarmee de verkrijgbaarheid en afzet op de interne markt ervan worden verbeterd – door specifieke maatregelen in te voeren om de reputatie ervan te verbeteren middels kwaliteitscertificering.</p>
    </intervention>
    <intervention id="3-096-000" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">De nog voortdurende economische en financiële crisis heeft laten zien dat als we ons verwijderen van de fundamentele doelstelling van de economie, namelijk het welzijn van de burgers, we het risico lopen dat de gehele samenleving in elkaar stort. Dat geldt ook voor de interne markt. We moeten niet vergeten dat de rol hiervan is om iedere Europese burger op het gehele grondgebied van de Unie dezelfde economische en sociale rechten te laten genieten, voor zijn eigen welzijn. De interne markt moet worden verdiept en opnieuw georiënteerd richting de burgers en hun belangen. Ik ben van mening dat het in deze crisistijd van belang is om zoveel mogelijk te profiteren van het meest waardevolle dat Europa te bieden heeft: menselijk kapitaal. De mobiliteit van werknemers in de EU is de sleutel tot economisch herstel en ontwikkeling van de interne markt. Wij moeten deze mobiliteit aanmoedigen en het eerste dat moet worden gerealiseerd is het wegnemen van alle barrières voor het vrije verkeer van werknemers in de EU. De beperkingen voor werknemers uit de nieuwe lidstaten zijn een belemmering voor de solidaire ontwikkeling van de interne markt en moeten onmiddellijk worden opgeheven.</p>
    </intervention>
    <intervention id="3-096-500" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Om de interne markt weer op gang te brengen moet het Europees beleid meer gericht zijn op het bedrijfsleven en moeten daarin de bevordering van innovatie en groei en een strategische herpositionering van de Europese economie centraal staan. Europa heeft sterk politiek leiderschap nodig om ingrijpende economische prioriteiten vast te kunnen stellen en uit te kunnen voeren. Een sterk punt van de nieuwe Europese strategie, die geïnspireerd is op de richtlijnen uit het verslag van de heer Monti, is dat daarin concrete oplossingen worden geboden om de economische crisis te overwinnen en de productie en de werkgelegenheid weer op peil te brengen. Van de vijftig maatregelen die de Commissie heeft voorgesteld, wil ik met name wijzen op de maatregelen waarmee het concurrentievermogen van de kleine en middelgrote ondernemingen (kmo’s) wordt verbeterd en waarmee zij gemakkelijker toegang krijgen tot een lening en in het buitenland actief kunnen worden, zodat zij kunnen profiteren van de nieuwe investeringsmogelijkheden die de wereldmarkt biedt. Ik grijp deze gelegenheid aan om nog eens te benadrukken dat de kmo’s de meest authentieke uiting zijn van het Europese productiestelsel en talloze voorbeelden van excellentie voortbrengen die moeten worden aangemoedigd en ondersteund. Tot slot zijn de digitale agenda, de bestrijding van namaak, de versterking van de elektronische handel en de rationalisering van het aanbestedingsproces andere prioriteiten die op veel steun kunnen rekenen en die als doel hebben om daadwerkelijke economische voordelen te bewerkstelligen waarmee de monetaire stabiliteit en de cohesie worden bevorderd.</p>
    </intervention>
    <intervention id="3-097-000" speaker_id="28377" name="Lidia Joanna GERINGER de OEDENBERG" is_mep="True" mode="written" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Het begrip ‘Akte voor de interne markt’ is sinds professor Mario Monti zijn verslag heeft opgesteld op alle mogelijke manieren gebruikt. Ongeduldig wacht ik op de twaalf initiatieven die volgens de Europese Commissie van cruciaal belang zijn voor de toekomst van de interne markt. Ik heb ondertussen wel een vermoeden om welke initiatieven het gaat. Ik wil vandaag daarom niet zozeer verwijzen naar concrete projecten, zoals het EU-octrooi, auteursrechten of overheidsopdrachten, maar mij richten op de beginselen waar we ons volgens mij door moeten laten leiden.</p>
      <p sl="pl">Ik vind dat de toekomstige regulering van de interne markt enerzijds een afspiegeling moet zijn van de filosofie van de interne markt waar jaren aan gewerkt is en anderzijds aangepast moet zijn aan de werkelijkheid van de 21e eeuw. Een voorbeeld hiervan is het beginsel waar de Europese Gemeenschap zich vanaf haar oprichting door heeft laten leiden – de verdediging van de zogenaamde parallelhandel. Dit is handel in legale producten buiten de officiële distributiekanalen, bijvoorbeeld de verkoop van Grundig televisies in Duitsland die legaal gekocht zijn in Frankrijk. Tegenwoordig vindt die parallelhandel meestal plaats via internet, via allerlei soorten websites. We moeten dit recht verdedigen door de vrije markt op internet te ontwikkelen, e-business te ondersteunen en betere toegang tot cultuurgoederen via legale internetwinkels te bevorderen. Op dit gebied moet nog heel veel gebeuren, door vereenvoudiging van het functioneren van ondernemingen in de virtuele werelden vergroting van het vertrouwen van consumenten in transacties via internet.</p>
    </intervention>
    <intervention id="3-098-000" speaker_id="96832" name="Kinga GÖNCZ" is_mep="True" mode="written" nationality="Hungary" birth_date="08-11-1947" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="nl">De interne markt is de belangrijkste motor achter de ontwikkeling van de Europese Unie, en schept naast de toename van het concurrentievermogen tevens een kader voor sociale inclusie en het creëren van banen. De voorstellen met betrekking tot de voltooiing van de interne markt – of ze nu betrekking hebben op het opheffen van administratieve obstakels waarmee kleine ondernemingen te maken hebben of op het stimuleren van e-handel – moeten ten goede komen aan de burgers. De verwezenlijking van de strategie mag niet leiden tot de inperking van sociale rechten en de afbraak van de verdiensten op het gebied van welzijn. Er zijn nog steeds te veel barrières om de rechten van werknemers, kopers en consumenten zonder binnengrenzen te laten gelden. De tenuitvoerlegging van de richtlijn inzake vrij verkeer is ook incompleet, terwijl het voor het te boven komen van de crisis bij uitstek belangrijk is dat er zo veel mogelijk mensen werk hebben en dat we de Europese arbeidskrachten zo goed mogelijk managen. De soepele werking van de interne markt wordt in de hand gewerkt door het gezamenlijk Europees optreden tegen corruptie en georganiseerde misdaad en door de implementatie van het Stockholm-programma dat bedoeld is om een ruimte van vrijheid, veiligheid en rechtvaardigheid te creëren. We moeten stappen zetten om ervoor te zorgen dat beroepsopleidingen binnen de EU worden erkend, dat pensioenrechten kunnen worden overgedragen en dat bancaire basisdiensten toegankelijk zijn. We hebben verdere taken in het verschiet om te zorgen voor vrij verkeer van diensten en voor de eerbiediging van de rechten van gedetacheerde werknemers.</p>
    </intervention>
    <intervention id="3-099-000" speaker_id="96950" name="Liem HOANG NGOC" is_mep="True" mode="written" nationality="France" birth_date="11-12-1964" birth_place="Saïgon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="nl">Gezien het belang van deze kwestie en het strikte tijdsschema waaraan het Parlement was gehouden, zijn we allemaal verheugd over het bereikte resultaat. In algemene zin onderschrijf ik de prioriteiten die in de verschillende verslagen naar voren zijn gebracht, met name de erkenning van beroepskwalificaties, de overdraagbaarheid van pensioenrechten, de rationalisatie van de overheidsaanbestedingen, de maatregelen ten behoeve van het midden- en kleinbedrijf en de toegang voor iedereen tot bepaalde basisbankdiensten.</p>
      <p sl="nl">Uiteraard hadden mijns inziens ook nog andere maatregelen onder de aandacht moeten worden gebracht, zoals het vraagstuk van de collectieve vorderingen, maar ik besef dat het moeilijk was om tussen deze vijftig voorstellen te kiezen. Ik verheug me er tevens over dat we een compromis hebben kunnen bereiken over de sociale clausule, waarin wordt gesteld dat elke wet betreffende de eengemaakte markt moet worden onderworpen aan een sociale effectbeoordeling en, als de bevindingen daar aanleiding toe geven, een verwijzing moet bevatten naar politieke en sociale rechten.</p>
      <p sl="nl">Een andere reden om ons tevreden te tonen, is het feit dat het Parlement eist dat de toegang, kwaliteit en betaalbaarheid van de diensten van algemeen economisch belang en de sociale diensten van algemeen belang worden gegarandeerd. Bovendien nodigt het Parlement de Europese Commissie uit sectorale wetgevingsinitiatieven op dit gebied te nemen.</p>
    </intervention>
    <intervention id="3-100-000" speaker_id="101954" name="Jan KOZŁOWSKI" is_mep="True" mode="written" nationality="Poland" birth_date="01-01-1946" birth_place="Wałcz" p_group="Group of the European People's Party (Christian Democrats)" m_state="PL">
      <p sl="pl">Om te beginnen bedank ik de rapporteurs voor de hoeveelheid werk die zij hebben verricht bij de opstelling van de verslagen over de interne markt en feliciteer ik hen met het eindresultaat. Ik ben blij dat we op de twintigste verjaardag van de oprichting van de interne markt kunnen beschikken over een document dat de Europeanen helpt om ten volle te profiteren van de mogelijkheden die de interne markt te bieden heeft. Ik ben ervan overtuigd dat de inwerkingtreding het concurrentievermogen van de Europese markten versterkt en het behalen van de doelen van de EU 2020-strategie een stap dichterbij brengt. Ik acht het TEN-T-netwerk van groot belang om een goed functionerende interne markt te bewerkstelligen en ik ben daarom blij dat in de verslagen de aandacht wordt gevestigd op hun bijzondere betekenis. De TEN-T-netwerken vormen een van de steunpilaren van een goed functionerende markteconomie en creëren voorwaarden voor eerlijke concurrentie voor de hele Europese Unie. In het kader van de besluiten die we moeten nemen over de toekomstige vorm van de TEN-T-netwerken, wil ik wijzen op de noodzaak van een betere verbinding tussen de ‘oude vijftien’ en de nieuwe lidstaten en op het feit dat grotere interne cohesie van het transport in de uitgebreide Europese Unie bepalend is voor het concurrentievermogen van de EU.</p>
    </intervention>
    <intervention id="3-101-000" speaker_id="96652" name="Alajos MÉSZÁROS" is_mep="True" mode="written" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="nl">De interne markt is van cruciaal belang voor de toekomstige groei van de economie van de Europese Unie. Er moet speciale aandacht worden besteed aan kleine en middelgrote ondernemingen, aangezien daarin het grootste potentieel schuilt voor groei en voor het creëren van banen. De interne markt moet voordeel opleveren aan kleine ondernemingen, omdat zij de meeste banen leveren, terwijl het voor hen moeilijker is om de mogelijkheden van de interne markt te benutten. De financiering van ontwikkeling en innovatie stelt hen voor een probleem. Evengoed moet aandacht worden geschonken aan lokale ondernemingen in achtergestelde, dun bevolkte gebieden en stadsdistricten in moeilijkheden. Het concurrentiebeleid is een fundamenteel instrument om ervoor te zorgen dat de EU kan beschikken over een dynamische, effectieve en innovatieve interne markt, en ook mondiaal gezien concurrerend kan zijn. De EU moet belangrijke maatregelen treffen om ervoor te zorgen dat de toegang tot informatie voor kleine en middelgrote ondernemingen verbetert, zodat ze zich bewust zijn van de mogelijkheden van de interne markt en de financiële instrumenten die door de Europese Unie worden aangeboden. Zelf vind ik het ook belangrijk dat de doelstellingen van de Europa 2020-strategie en de onderdelen van het maatregelenpakket voor kleine ondernemingen worden geïntegreerd in alle beleidsgebieden van de Europese Unie met betrekking tot de interne markt. Dit is cruciaal om de bestaande obstakels op nationaal en Europees niveau uit de weg te ruimen.</p>
    </intervention>
    <intervention id="3-102-000" speaker_id="39714" name="Rareș-Lucian NICULESCU" is_mep="True" mode="written" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="en">De interne markt voor Europeanen hoort naar mijn mening ook een interne markt van kwaliteit te zijn. Helaas wordt in dit verslag met geen woord gesproken over de kwaliteit van de producten op de interne markt. In de Europese Unie worden producten soms in verschillende landen onder dezelfde merknaam verkocht hoewel de samenstelling ervan niet in alle landen gelijk is. Naar verluidt zijn er producten die dezelfde merknaam dragen, maar verkrijgbaar zijn in verschillende concentraties en sterkten. Er zijn situaties gemeld waarbij producten in vier verschillende kwaliteitscategorieën onder dezelfde merknaam werden verkocht, waarbij de geleverde kwaliteit afhankelijk was van het land van bestemming. Het gevolg is dat op het oog gelijke producten van verschillende kwaliteit zijn. Aangezien een merknaam staat voor een bepaalde kwaliteit, kan deze praktijk leiden tot misleiding van de consument. Ondernemingen moeten voorkomen dat consumenten worden misleid over de eigenschappen van hun producten. Wanneer producenten producten van lagere kwaliteit willen aanbieden, dienen zij een andere merknaam te gebruiken. Onze burgers zijn van mening dat een product met een bepaalde merknaam op elke markt dezelfde kwaliteit moet hebben, op basis van het beginsel dat een bepaald merk staat voor een bepaald kwaliteitsniveau. Aangezien mijn kiezers bezorgd zijn over deze kwestie, zou ik graag zien dat zij in dit Parlement aan de orde wordt gesteld.</p>
    </intervention>
    <intervention id="3-103-000" speaker_id="1832" name="Marianne THYSSEN" is_mep="True" mode="written" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="nl">Voorzitter, Collega’s, Het stemt me tevreden dat het alom geprezen verslag van oud-commissaris Monti waarin hij pleit voor een verdere uitbouw en vervollediging van de interne markt als “voorwaarde voor een sociale markteconomie met een groot concurrentievermogen”, snel weerklank vond in het Europees Parlement. Het is immers onmiskenbaar dat de financieel-economisch crisis Europa een zware slag toebracht. De verdere uitbouw van de interne markt, die de grootste markt ter wereld is, is hierbij een van onze belangrijkste troeven.</p>
      <p sl="nl">Voor onze kmo’s, die het economische hart zijn van Europa, dienen er doelgerichte acties te worden ondernomen: voldoende toegang tot kapitaalmarkten, faciliteren van onlinehandel en een eerste aanzet tot een gemeenschappelijke geconsolideerde heffingsgrondslag voor de vennootschapsbelasting. Ook de burger vaart er wel bij: studeren in het buitenland, veiligheid van speelgoed, goedkopere roamingtarieven. We kunnen dit als Europese beleidsmakers niet voldoende benadrukken. Collega’s, de uitdagingen zijn niet gering, zo moet er ingezet worden op een volwaardig kader voor een interne markt voor onlinediensten. Met deze drie verslagen geeft het Europees Parlement een duidelijk signaal dat het ons menens is met de hervorming van de interne markt. Laat ons er nu consequent werk van maken.</p>
    </intervention>
    <intervention id="3-104-000" speaker_id="96660" name="Niki TZAVELA" is_mep="True" mode="written" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="nl">Als Europa de hedendaagse ongunstige omstandigheden te boven wil komen en wil kunnen concurreren met de zich snel ontwikkelende economieën, dan zal het moeten investeren in sectoren waarin het een concurrentievoordeel kan genereren. De gemeenschappelijke markt is voor Europa het grootste concurrentievoordeel en zou dienovereenkomstig moeten worden benut. Overigens leidt de recessie tot een diepere economische eenwording onder de lidstaten van Europa. Dit gegeven zouden we moeten benutten om tot een uitbreiding van de Europese economie te komen, met als resultaat een meer concurrerend Europa op zowel nationaal als internationaal niveau. Wij moeten dus in onze officiële documenten aanmoedigen tot de ontwikkeling van een meer ambitieuze verdieping van de gemeenschappelijke Europese markt, vooral voor wat betreft het leveren van diensten. Ook moet de rol van bedrijven worden erkend voor wat betreft het creëren van een goed functionerende interne markt.</p>
    </intervention>
  </section>
  <section id="creitem7" title="7. Verzoek om opheffing van de immuniteit: zie notulen">
    <intervention id="3-108-000" speaker_id="97086" name="Sonia ALFANO" is_mep="True" mode="spoken" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, dames en heren, voordat we overgaan tot de stemming, wil ik van de gelegenheid gebruikmaken om het Parlement, de Raad en de Commissie eraan te herinneren dat L’Aquila twee jaar geleden getroffen werd door een aardbeving die leidde tot 309 doden en 1 650 gewonden. Om die reden zal ik vandaag aan alle leden van het Europees Parlement een video doen toekomen die op 13 januari in L’Aquila is opgenomen. Ik nodig alle leden uit om de video te bekijken, omdat de burgers van L’Aquila verwachten dat Europa krachtig optreedt.</p>
    </intervention>
    <intervention id="3-109-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Dank u, mevrouw Alfano. Ik heb tijdens het debat vanochtend ook melding gemaakt van deze vreselijke ‘verjaardag’. Het is volkomen terecht dat u deze volgepakte vergaderzaal hier nog even aan herinnert.</p>
    </intervention>
    <intervention id="3-110-000" speaker_id="96864" name="David Maria SASSOLI" is_mep="True" mode="spoken" nationality="Italy" birth_date="30-05-1956" birth_place="Firenze" m_state="IT">
      <p sl="it">Mijnheer de Voorzitter, dames en heren, gisternacht heeft er opnieuw een tragedie plaatsgevonden op de Middellandse Zee. Er zijn Noord-Afrikaanse immigranten omgekomen die op weg waren naar Italië en Europa. Honderddertig personen worden vermist en er zijn inmiddels twintig lichamen geborgen.</p>
      <p sl="it">Wanneer wij het hebben over immigratie, mogen wij nooit vergeten dat we het hebben over mannen, vrouwen en kinderen, en niet enkel over getallen. De Raad en de regeringen mogen zich niet langer terughoudend opstellen, maar moeten optreden. Het beschaafde en democratische Europa moet zich solidair tonen en daarom, mijnheer de Voorzitter, vraag ik u om een minuut stilte ter nagedachtenis van de omgekomen immigranten.</p>
      <a text="(Applaus)"/>
    </intervention>
    <intervention id="3-111-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Dank u, mijnheer Sassoli. Uiteraard zal ik uw verzoek inwilligen. Maar voordat ik het Parlement verzoek een minuut stilte in acht te nemen ter nagedachtenis van deze slachtoffers, geef ik het woord aan de heer Tavares, die hier ook iets over wil zeggen.</p>
    </intervention>
    <intervention id="3-112-000" speaker_id="96821" name="Rui TAVARES" is_mep="True" mode="spoken" nationality="Portugal" birth_date="29-07-1972" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="en">Mijnheer de Voorzitter, wij hebben vernomen dat een boot met vluchtelingen uit Libië in de Middellandse Zee is gekapseisd. Wij weten dat daarbij doden zijn gevallen en dat honderdvijftig mensen zijn vermist.</p>
      <p sl="en">Bijna een jaar geleden gaf het Parlement zijn goedkeuring aan een medebeslissingsinstrument dat voorziet in een noodmechanisme voor de hervestiging van vluchtelingen uit gewapende conflicten of een crisissituatie, zoals de burgeroorlog in Libië. Dit instrument ligt nu al een jaar bij de Raad. Afgelopen maand werd de Raad er in een mondelinge vraag op gewezen dat hier mensenlevens in het geding zijn en het dus om een belangrijk instrument gaat. En nu blijkt helaas hoe waar dat is.</p>
    </intervention>
    <intervention id="3-113-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Op verzoek van de heer Sassoli, een verzoek waar iedereen zich, naar ik aanneem, in kan vinden, nemen we nu een minuut stilte in acht ter nagedachtenis van degenen die gisteren zijn omgekomen.</p>
      <a text="(Het Parlement neemt staande een minuut stilte in acht)"/>
    </intervention>
    <intervention id="3-114-000" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Mijnheer de Voorzitter, ik vraag u twintig seconden voor een afwijkend geluid in dit concert van politieke correctheid. Alleen u bent verantwoordelijk voor deze doden die het gevolg zijn van de valse hoop die u Europa en zelfs de wereld heeft gegeven, dat wij bereid zouden zijn om al deze mensen op te vangen. U bent hier verantwoordelijk voor.</p>
    </intervention>
    <intervention id="3-115-000" speaker_id="1073" name="Cristiana MUSCARDINI" is_mep="True" mode="spoken" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, mijn enige vraag is hoeveel minuten stilte er nog nodig zijn voordat wij komen tot een gemeenschappelijk immigratiebeleid.</p>
      <a text="(Applaus)"/>
    </intervention>
    <intervention id="3-116-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Dit is niet het moment om een debat te openen over een onderwerp dat gisteren nog besproken is.</p>
    </intervention>
  </section>
  <section id="creitem8" title="8. Stemmingen">
    <intervention id="3-118-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Wij gaan nu over tot de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem9" title="8.1. Ontwerp van gewijzigde begroting nr. 1/2011 – Afdeling III – Commissie (A7-0115/2011, Sidonia Elżbieta Jędrzejewska) (stemming)"/>
  <section id="creitem10" title="8.2. Beschikbaarstelling van middelen uit het Solidariteitsfonds van de EU – Overstromingen in 2010 in Polen, Slowakije, Hongarije, Tsjechië, Kroatië en Roemenië (A7-0114/2011, Reimer Böge) (stemming)"/>
  <section id="creitem11" title="8.3. Visserijovereenkomst tussen de EG en de Comoren (A7-0056/2011, Luis Manuel Capoulas Santos) (stemming)"/>
  <section id="creitem12" title="8.4. De beslechting van geschillen in verband met de Euro-mediterrane overeenkomst waarbij een associatie tot stand wordt gebracht tussen de EG en Jordanië (A7-0067/2011, Emilio Menéndez del Valle) (stemming)"/>
  <section id="creitem13" title="8.5. Overeenkomst tussen de EU en Marokko tot vaststelling van een regeling inzake de beslechting van geschillen (A7-0066/2011, George Sabin Cutaş) (stemming)"/>
  <section id="creitem14" title="8.6. Regeling inzake de beslechting van geschillen in verband met de Euro-mediterrane overeenkomst waarbij een associatie tot stand wordt gebracht tussen de EG en Egypte (A7-0068/2011, Gianluca Susta) (stemming)"/>
  <section id="creitem15" title="8.7. Deelname van Oekraïne aan EU-programma’s (A7-0063/2011, Ryszard Antoni Legutko) (stemming)"/>
  <section id="creitem16" title="8.8. Invoer van visserijproducten uit Groenland (A7-0057/2011, Carmen Fraga Estévez) (stemming)"/>
  <section id="creitem17" title="8.9. Verlening en intrekking van internationale bescherming (herschikking) (A7-0085/2011, Sylvie Guillaume) (stemming)"/>
  <section id="creitem18" title="8.10. Europese statistieken over toerisme (A7-0329/2010, Brian Simpson) (stemming)"/>
  <section id="creitem19" title="8.11. Communautaire financieringsmaatregelen voor de tenuitvoerlegging van het gemeenschappelijk visserijbeleid en op het gebied van het zeerecht (A7-0017/2011, João Ferreira) (stemming)"/>
  <section id="creitem20" title="8.12. Visserij – Technische overgangsmaatregelen (A7-0024/2011, Estelle Grelier) (stemming)"/>
  <section id="creitem21" title="8.13. Raming van de inkomsten en uitgaven voor het begrotingsjaar 2012 – Afdeling I – Parlement (A7-0087/2011, José Manuel Fernandes) (stemming)">
    <intervention id="3-133-000" speaker_id="96899" name="José Manuel FERNANDES" is_mep="True" mode="spoken" role="rapporteur" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Mijnheer de Voorzitter, ik zou een eenvoudige technische correctie willen aanbrengen die geen enkele inhoudelijke gevolgen heeft voor dit verslag. Er is namelijk een fout gemaakt bij het overnemen van artikel 400 over eigen ontvangsten; dit artikel betreft de belasting op de opbrengst van de belasting op de salarissen, lonen en vergoedingen van de leden van de instellingen, de ambtenaren, de andere personeelsleden en de gepensioneerden. Het bedrag dat er nu staat is 48 103 216, maar dit moet zijn 63 103 216. Dit is slechts een technische wijziging of correctie die niet van invloed is op het verslag en geen enkele andere gevolgen heeft.</p>
    </intervention>
  </section>
  <section id="creitem22" title="8.14. Verlening en weigering van een vergunning voor bepaalde gezondheidsclaims voor levensmiddelen betreffende de ontwikkeling en gezondheid van kinderen (B7-0227/2011&#10;) (stemming)">
    <intervention id="3-136-000" speaker_id="35743" name="Dame Glenis WILLMOTT" is_mep="True" mode="spoken" nationality="United Kingdom" birth_date="04-03-1951" birth_place="Horden" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, de leden van het Europees Parlement vervullen een belangrijke rol bij het toetsen van besluiten inzake gezondheidsclaims. Ik heb veel brieven en e-mails ontvangen waarin ouders, grote gezondheids- en consumentenorganisaties, vroedvrouwen, verpleegsters en artsenverenigingen, alsook Unicef en de Wereldgezondheidsorganisatie hun bezorgdheid uiten over deze claim. Totdat er een echte wetenschappelijke consensus bestaat over de geldigheid ervan, mogen wij niet toestaan dat zo’n claim wordt gemaakt. Op dit moment is er onvoldoende bewijs voor een dergelijke claim voor opvolgzuigelingenvoeding.</p>
      <p sl="en">Wanneer in de toekomst wordt aangetoond dat gesynthetiseerd DHA echt goed is voor zuigelingen, moet het een vast bestanddeel van alle zuigelingenvoeding worden en mogen wij niet toestaan dat een bepaald merk het voor reclamedoeleinden gebruikt. Ik verzoek u met klem deze resolutie te steunen.</p>
    </intervention>
    <intervention id="3-137-000" speaker_id="38398" name="Esther de LANGE" is_mep="True" mode="spoken" nationality="Netherlands" birth_date="19-02-1975" birth_place="Spaubeek" m_state="NL">
      <p sl="en">Mijnheer de Voorzitter, ik wil dit debat zeker niet heropenen, maar wij moeten er echt goed over nadenken voordat wij mensen het woord geven die hun persoonlijke mening geven onder het mom van wetenschappelijk bewijs. Laten wij gewoon gaan stemmen. Iedereen heeft intussen voor zichzelf wel een besluit genomen.</p>
      <a text="(Applaus)"/>
    </intervention>
  </section>
  <section id="creitem23" title="8.15. Het Europees internationaal investeringsbeleid (A7-0070/2011, Kader Arif) (stemming)"/>
  <section id="creitem24" title="8.16. Bescherming van de financiële belangen van de Gemeenschappen en fraudebestrijding (A7-0050/2011, Cătălin Sorin Ivan) (stemming)"/>
  <section id="creitem25" title="8.17. De financiering van politieke partĳen op Europees niveau (A7-0062/2011, Marietta Giannakou) (stemming)"/>
  <section id="creitem26" title="8.18. Governance en partnerschap op de interne markt (A7-0083/2011, Sandra Kalniete) (stemming)"/>
  <section id="creitem27" title="8.19. De interne markt voor Europeanen (A7-0072/2011, António Fernando Correia De Campos) (stemming)">
    <intervention id="3-144-000" speaker_id="96873" name="Jürgen CREUTZMANN" is_mep="True" mode="spoken" nationality="Germany" birth_date="04-10-1945" birth_place="Speyer" p_group="Group of the Alliance of Liberals and Democrats for Europe" m_state="DE">
      <p sl="en">Mijnheer de Voorzitter, namens de ALDE-Fractie wil ik een mondeling amendement op amendement 2 voorstellen. Ons amendement houdt in dat de volgende zinsnede van amendement 2 geschrapt wordt: “door openbare instanties van een instrumentarium te voorzien om de kwaliteit van deze diensten te evalueren”.</p>
    </intervention>
  </section>
  <section id="creitem28" title="8.20. Een interne markt voor ondernemingen en groei (A7-0071/2011, Cristian Silviu Buşoi) (stemming)">
    <intervention id="3-147-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Hiermee is de stemming beëindigd.</p>
    </intervention>
  </section>
  <section id="creitem29" title="9. Stemverklaringen">
    <intervention id="3-151-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Mijnheer de Voorzitter, het voorstel is gericht op de sluiting van een nieuw protocol tot vaststelling van de vangstmogelijkheden en de financiële tegenprestatie waarin is voorzien bij de partnerschapsovereenkomst inzake visserij tussen de Europese Gemeenschap en de Unie van de Comoren.</p>
      <p sl="de">Met het voorgestelde besluit zullen de vangstmogelijkheden van de EU-vaartuigen, afhankelijk van het beschikbare overschot, en de financiële tegenprestatie die duidelijk op grond van de toegangsrechten en de sectorale steun verschuldigd is, worden vastgesteld.</p>
      <p sl="de">In principe moeten we blij zijn met deze overeenkomst. Gecontroleerde visvangst is altijd beter dan ongecontroleerde visvangst. We moeten echter ook passend gebruikmaken van deze overeenkomst en we moeten voortdurend de resultaten ervan beoordelen. De simpele kwestie is en blijft volgens mij dat we, ook al is er op dit ogenblik sprake van visvangstoverschotten, ervoor moeten zorgen dat dit voor de komende jaren ook nog geldt.</p>
    </intervention>
    <intervention id="3-152-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Mijnheer de Voorzitter, wanneer ik kijk naar de stemmingslijst van vandaag heb ik het gevoel een lange en dure menukaart te lezen. Elk punt op deze lijst komt neer op een herallocatie van belastinggeld van Europese burgers naar hetzij een of ander visserijfonds, hetzij het solidariteitsfonds, hetzij naar reddingsmaatregelen voor gebieden die zijn getroffen door overstromingen of wat het ook moge zijn.</p>
      <p sl="en">Ik wil de aandacht vestigen op een bijzonder geval van misbruik van dit herallocatieproces, namelijk het gebruik van artikel 122, lid 2 van het Verdrag betreffende de werking van de Europese Unie voor het aantrekken van geld voor reddingsoperaties voor economieën die in de problemen zijn geraakt, in het bijzonder die van Portugal. Dit fonds was oorspronkelijk bedoeld voor natuurrampen als aardbevingen en overstromingen. De bepaling in het Verdrag wordt nu zo uitgelegd dat daar ook failliete economieën onder vallen. Dat is volstrekt illegaal. Niet alleen is dit niet in de Verdragen voorzien; het is volgens de “no-bail-out-clausule” ook uitdrukkelijk verboden. Het Parlement overtreedt zijn eigen wetgeving. En met deze “bail-out” helpen wij deze landen ook niet. Wij schaden ze juist. Een vriend die tot over de oren in de schulden zit, help je toch ook niet door hem nog meer schulden te laten maken. En natuurlijk schaden wij ook onze eigen belastingbetalers en overtreden wij gewoon de wet. Het is absurd dat Ierland en Griekenland aan die reddingsoperatie gaan deelnemen. Je kunt niet eindeloos schulden op schulden blijven stapelen. De dag van de afrekening komt eraan.</p>
    </intervention>
    <intervention id="3-153-000" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Mijnheer de Voorzitter, bij de stemmingen van gisteren debatteerden wij over het migratievraagstuk. Een van de punten die wij bij die gelegenheid hadden moeten bespreken, is hoe wij het voor mensen minder aantrekkelijk maken hun land te verlaten of meer aantrekkelijk om in hun eigen land te blijven, en wij hadden ons de vraag moeten stellen wat mensen ertoe brengt hun familie en vrienden te verlaten om naar een ander land te gaan.</p>
      <p sl="en">Een van de dingen waar wij naar moeten kijken is het effect van ons beleid binnen de EU. Zijn deze visserijovereenkomsten werkelijk van voordeel voor lokale vissers of zijn het vooral de nationale regeringen zelf die ervan profiteren?</p>
      <p sl="en">Wij zouden er goed aan doen al deze visserijovereenkomsten opnieuw te beoordelen. In plaats van visserijovereenkomsten te ondertekenen zouden wij misschien de visserijcapaciteit van lokale vissers moeten vergroten, om op die manier de welvaart te spreiden en banen te creëren, zodat mensen niet meer de drang hebben om te emigreren.</p>
      <p sl="en">Als wij niet zorgvuldig nadenken over de gevolgen van sommige van deze overeenkomsten, zal de migratievraag toenemen en zullen wij uiteindelijk daarover debatteren in plaats van over de kwesties die wij nu behandelen.</p>
    </intervention>
    <intervention id="3-155-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Ik heb vóór deze overeenkomst gestemd, omdat de export van Groenland van visserijproducten 82 procent van de totale export van dat land uitmaakt. Daarvan gaat 87 procent naar de Europese Unie, hoofdzakelijk Denemarken, namelijk 97 procent.</p>
      <p sl="es">Er bestaat een meningsverschil met de Europese Commissie over de rechtsgrond van deze overeenkomst. Ik deel het standpunt van de Commissie juridische zaken, die eenstemmig haar goedkeuring heeft gegeven aan de toepassing van artikel 43, lid 2 en artikel 204 van het Verdrag betreffende de werking van de Europese Unie en aan het enig artikel van Protocol (nr. 34) betreffende de bijzondere regeling van toepassing op Groenland.</p>
      <p sl="es">Dit standpunt wordt ondersteund door de Juridische dienst van het Parlement. Bijgevolg moet dit volgens de regels van de wetgevingsprocedure als de eerste lezing van het Parlement worden beschouwd.</p>
      <p sl="es">Tot besluit wil ik mijn dank uitspreken aan de commissaris voor het feit dat zij ons standpunt over de rechtsgrond overneemt en zich bereid verklaart een overeenkomst met de Raad te faciliteren en de totstandkoming van deze belangrijke overeenkomst niet nog meer te vertragen.</p>
    </intervention>
    <intervention id="3-157-000" speaker_id="97228" name="Pino ARLACCHI" is_mep="True" mode="spoken" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">Mijnheer de Voorzitter, mijn fractie heeft vóór dit verslag gestemd. Ik neem er kennis van dat het debat in het Parlement over asielzoekers niet de opruiende toon had die wij vaak in verscheidene lidstaten horen.</p>
      <p sl="en">Dat komt waarschijnlijk doordat het totale aantal asielzoekers in het Westen, in tegenstelling tot de wijdverspreide perceptie hierover, de laatste tien jaar met meer dan 40 procent is afgenomen, volgens cijfers die net door de Verenigde Naties bekend zijn gemaakt.</p>
      <p sl="en">In 2010 werden in de geïndustrialiseerde landen in totaal 358 000 asielaanvragen gedaan, vergeleken met 620 000 in 2001. De oorzaak van die daling ligt vooral bij de pushfactoren in de gebieden van herkomst. Het beeld is dus veel hoopgevender dan gewoonlijk wordt gedacht.</p>
    </intervention>
    <intervention id="3-158-000" speaker_id="96917" name="Silvia COSTA" is_mep="True" mode="spoken" nationality="Italy" birth_date="12-06-1949" birth_place="Firenze" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, dames en heren, ik feliciteer de rapporteur met dit verslag waarmee een belangrijke stap wordt gezet voor het communautair beleid. De Commissie wordt verzocht een voorstel voor een richtlijn in te dienen met betrekking tot de door de lidstaten te hanteren procedures voor de erkenning en de afwijzing van internationale bescherming. Ik denk dat de gebeurtenissen die dezer dagen tussen de kusten van Afrika en Europa plaatsvinden, duidelijk maken dat het zogenaamde “asielpakket” bindend moet worden.</p>
      <p sl="it">Ik verwijs in het bijzonder naar de aanneming van enkele goede amendementen, die bijvoorbeeld gericht zijn op betere bescherming van minderjarigen, die in geen geval nog mogen worden behandeld zoals dezer dagen gebeurt op Lampedusa, waar de minderjarigen op dezelfde manier worden behandeld als de volwassenen: samen met de volwassenen leven zij vaak onder erbarmelijke omstandigheden. Deze richtlijn had er al moeten zijn voordat de dramatische gebeurtenissen plaatsvonden die zich in Europa en Afrika hebben voorgedaan.</p>
      <p sl="it">De aspecten die betrekking hebben op de meest kwetsbaren, en vrouwen in het bijzonder, en op gezinskwesties en -herenigingen zijn essentieel. Mijn complimenten voor de rapporteur.</p>
    </intervention>
    <intervention id="3-159-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, staat u mij toe dat ik mevrouw Costa uitnodig naar Lampedusa te gaan voordat zij oordelen velt over de behandeling van minderjarigen op dat eiland. Ik ben er geweest en heb gezien dat alle minderjarigen worden behandeld op een manier die in overeenstemming is met het Italiaanse en bovenal het internationale recht.</p>
      <p sl="it">Ik keer terug naar het onderwerp dat, zoals iedereen aangeeft, zeer actueel is. Ik vind dat alle lidstaten het verbod op uitzetting en het recht op asiel volledig moeten eerbiedigen. Daarbij moet sprake zijn van gedeelde verantwoordelijkheid, moet het Europees Vluchtelingenfonds worden aangewend en moet het Ondersteuningsbureau worden verzocht om krachtige ondersteuning, onder meer ten aanzien van de opleiding van het douanepersoneel en het verbeteren van de Europese asielinstrumenten, teneinde ervoor te zorgen dat het recht op asiel daadwerkelijk wordt toegepast.</p>
    </intervention>
    <intervention id="3-160-000" speaker_id="96663" name="Morten MESSERSCHMIDT" is_mep="True" mode="spoken" nationality="Denmark" birth_date="13-11-1980" birth_place="Frederikssund" p_group="European Conservatives and Reformists Group" m_state="DK">
      <p sl="da">Mijnheer de Voorzitter, in het verslag dat we vandaag hebben aangenomen, staat dat het voorstel van de Commissie pragmatisch is. Ik vind het evenwel moeilijk om te zien wat er pragmatisch aan is wanneer de inwoners van de 27 lidstaten de mogelijkheid wordt ontnomen om zelf de bevolkingssamenstelling in hun eigen landen te bepalen.</p>
      <p sl="da">Het asiel- en migratiebeleid is zo nauw verbonden met het bestaan van een land dat het grotesk is dat de EU zich in deze aangelegenheden begint te mengen. Juist om die reden heeft Denemarken zijn uitzonderingsbepaling voor juridische en binnenlandse aangelegenheden behouden, zodat we in het Deense parlement de mogelijkheid hebben om zelf over dit soort zaken te beslissen en op zo’n manier dat het Europees Parlement en de overige instellingen van de EU zich er niet mee bezig hoeven te houden.</p>
      <p sl="da">Het is daarom stuitend om te zien hoe het Europees Hof van Justitie al geruime tijd probeert de Deense uitzonderingsbepaling voor juridische en binnenlandse aangelegenheden te ondermijnen en nog stuitender is het om te zien hoe dit Parlement een verslag kan aannemen – nog afgezien van het feit dat dit tegen mijn stem en de stemmen van de Deense Volkspartij ingaat – zonder zich überhaupt met de kwestie bezig te houden de kwestie dat het recht van de burgers om zelf over hun migratiebeleid te beslissen wordt weggenomen en dat, in het bijzonder, met list en bedrog wordt gemorreld aan de oorspronkelijke beloften die aan een land als Denemarken zijn gedaan.</p>
    </intervention>
    <intervention id="3-161-000" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Mijnheer de Voorzitter, ik en mijn collega’s van de UKIP hebben ons onthouden van stemming over de amendementen op het verslag-Guillaume betreffende procedures voor de verlening of intrekking van internationale bescherming, maar dat is niet gebeurd uit onverschilligheid.</p>
      <p sl="en">Dit verslag is een bijdrage aan het gemeenschappelijk immigratie- en asielbeleid dat krachtens het Verdrag van Lissabon wordt ontwikkeld. Ik wil noch het Verdrag van Lissabon noch een gemeenschappelijk immigratie- en asielbeleid. De burgers van Europa willen geen gemeenschappelijk immigratie- en asielbeleid, en daarom mocht over het Verdrag van Lissabon ook geen referendum worden gehouden.</p>
      <p sl="en">Ik heb mij van stemming over de amendementen onthouden omdat ik anders impliciet bestaande EU-wetten had ondersteund en ik geen zin had om te gaan muggenziften over de vraag welke bepaling net iets minder slecht is dan de andere. Ik laat het aan de collaborerende afgevaardigden van de Conservatieve Partij, Labour, de Liberaal-Democratische Partij en de groenen over om met elkaar te marchanderen over de voorwaarden van de overgave van ons land. Ik en mijn collega’s van de UKIP hebben tegen dit verslag en tegen een gemeenschappelijk immigratie- en asielbeleid gestemd.</p>
    </intervention>
    <intervention id="3-163-000" speaker_id="97131" name="Giommaria UGGIAS" is_mep="True" mode="spoken" nationality="Italy" birth_date="29-03-1961" birth_place="Villanova Monteleone" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, dames en heren, ik heb mij als schaduwrapporteur met dit onderwerp beziggehouden en mijn fractie en ik konden dan ook alleen maar voorstemmen. Ik heb voorgestemd omdat ik vind dat dit instrument zeer goed bijdraagt tot de ontwikkeling van een sector die de motor van de Europese economie zal zijn.</p>
      <p sl="it">Bedrijven trekken weg uit Europa, de landbouw kampt met ernstige tekorten, terwijl het toerisme juist een sector is die mogelijkheden biedt op het gebied van werkgelegenheid, economische ontwikkeling en slimme, inclusieve en duurzame groei. Daartoe zal het instrument dat wij vandaag hebben aangenomen en waarmee de verzameling, compilatie, verwerking en verspreiding van statistieken gemoderniseerd worden, zeker bijdragen. Daarom heb ik met de Fractie Alliantie van Liberalen en Democraten voor Europa voorgestemd.</p>
    </intervention>
    <intervention id="3-164-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, in december 2009 is het toerisme erkend in het Verdrag, waardoor de sector eindelijk een rechtsgrondslag heeft gekregen voor ontwikkeling en steun op Europees niveau. Het toerisme is voor Europa een sterke groeimotor. Het is al gezegd dat de toeristenindustrie goed is voor meer dan 5 procent van het bbp van de Europese Unie, bijna twee miljoen kleine en middelgrote ondernemingen telt en goed is voor meer dan 12 procent van de werkgelegenheid.</p>
      <p sl="it">Er moeten meer vergelijkende studies en statistieken komen, omdat hiermee de ontwikkelingen beter in de gaten kunnen worden gehouden, vergelijkingen kunnen worden getrokken tussen de lidstaten, duidelijk kan worden gemaakt hoe de Europese middelen worden besteed en goede praktijken kunnen worden ontwikkeld. Daarnaast kunnen hiermee toeristische programma’s voor mensen met een kleine beurs worden ontwikkeld en beoordeeld.</p>
    </intervention>
    <intervention id="3-165-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Mijnheer de Voorzitter, met 40 procent van het wereldwijde aantal toeristen is de Europese Unie nog steeds de grootste toeristenbestemming ter wereld. Vandaar dat het toerisme een banenmotor is, die tevens de integratie van plattelandsgebieden bevordert.</p>
      <p sl="es">Maar de toeristische vraag is de laatste jaren veranderd. Dat is de reden waarom ik achter de doelstelling sta om een gemeenschappelijk kader vast te stellen voor de systematische productie van geharmoniseerde Europese statistieken betreffende vraag en aanbod in de toerismesector en zo nodig het juridisch kader aan nieuwe ontwikkelingen aan te passen, zoals het groeiende aantal dagtochten. Het stelselmatig verzamelen van informatie is een noodzakelijk instrument voor het formuleren van effectief beleid en het ondersteunen van de besluitvorming in de particuliere sector.</p>
      <p sl="es">Ik heb ook de invoering van satellietrekeningen ondersteund, omdat die een beter beeld geven van de effecten van toerisme op de economie en werkgelegenheid en ons meer zekerheid verschaffen bij het formuleren van het beleid voor de toekomst.</p>
    </intervention>
    <intervention id="3-166-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Mijnheer de Voorzitter, de toeristische sector is heel belangrijk voor Europa en zal in de toekomst nog belangrijker zijn, vooral als we banen willen scheppen, met name in afgelegen en landelijke gebieden. Maar de sector moet wel op planning gebaseerd zijn, vooral op planning die uitgaat van de statistische gegevens die we hebben.</p>
      <p sl="en">Dus als we een deugdelijke planning willen hebben en het toerisme willen ontwikkelen, moeten we dit doen op basis van statistieken die trends laten zien op het gebied van gehuurde accommodatie, toeristen die een dagtocht maken, enzovoort. Op basis daarvan kunnen we het toerisme ontwikkelen, in het bijzonder om een einde te maken aan seizoensgebondenheid, om een ouder wordende bevolking aan te moedigen vaker op vakantie te gaan en om ook jongeren hiertoe aan te moedigen. Tegenwoordig heeft elke voetbalclub ten minste één statisticus om de plannen te bepalen en dat is in de toeristenbranche ook nodig.</p>
      <p sl="ga">Het doet mij genoegen voor dit verslag te stemmen.</p>
    </intervention>
    <intervention id="3-170-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Mijnheer de Voorzitter, bij Verordening (EG) nr. 1288/2009 van de Raad zijn de technische overgangsmaatregelen verlengd, zodat deze maatregelen kunnen worden toegepast totdat de permanente maatregelen zijn vastgesteld.</p>
      <p sl="es">Het is voor iedereen wenselijk dat deze maatregelen een definitief karakter krijgen en zo snel mogelijk worden vastgesteld. Aangezien de hervorming van het gemeenschappelijk visserijbeleid in de pijplijn zit, moet dit echter pas gebeuren nadat het nieuwe wetgevingskader is geïmplementeerd.</p>
      <p sl="es">Dit staat gepland voor 2013. Aangezien de vigerende verordening in 2011 buiten werking treedt, moet de geldigheidsduur van de overgangsmaatregelen worden verlengd tot 31 december 2012.</p>
      <p sl="es">Daarom heb ik vóór dit initiatief gestemd.</p>
    </intervention>
    <intervention id="3-171-000" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Mijnheer de Voorzitter, ik heb voor het verslag van mevrouw Grelier gestemd, maar ik heb anders dan mijn fractie gestemd over vier amendementen – amendement 4, amendement 5 DD, amendement 6 en amendement 3.</p>
      <p sl="en">Amendement 4 is een amendement van mijn collega Pat the Cope Gallagher voor het toestaan van het gebruik van warnetten, die Ierse vissers aan de kust gebruiken. Anders lopen we het risico dat we de vissers verder de zee op dwingen naar de noordelijke Atlantische Oceaan, wat niet praktisch en erg onveilig is. Een boot van 50 meter op de Atlantische Oceaan is iets heel anders dan een boot van 50 meter op de Middellandse Zee.</p>
      <p sl="en">Ik heb voor amendement 5 DD met betrekking tot maaswijdten gestemd. Ook dit vormt weer een groot probleem voor onze eigen vissers aan de westkust, die aan gemengde visserij doen met scharretong, zeeduivel en heek. Dit heeft geen nadelig effect op het kabeljauwbestand, want er is op dit moment heel weinig bijvangst van kabeljauw.</p>
      <p sl="en">Ik heb ook voor amendement 6 van Struan Stevenson over afschaffing van de schandalige praktijk van het overboord zetten van schelvis gestemd.</p>
      <p sl="en">Last but not least heb ik amendement 3 gesteund, dat is ingediend door mijn Portugese collega mevrouw Patrão Neves en dat de Portugese vissers steunt. Ik heb daar geen problemen mee.</p>
    </intervention>
    <intervention id="3-173-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Mijnheer de Voorzitter, bij mijn vorige inbreng heb ik door een fout in de vertaling over het verkeerde onderwerp gesproken. Daarom houd ik nu de rede die ik eigenlijk bij mijn vorige inbreng had moeten houden.</p>
      <p sl="es">Ik heb vóór de financieringsmaatregelen gestemd, omdat het noodzakelijk was de verordening aan te passen aan de huidige eisen en aan de werking van de Unie.</p>
      <p sl="es">Ik wil benadrukken dat de verordening voorziet in een uitbreiding van de lijst van organisaties die in aanmerking komen voor financiële hulp en in actualisering van de lijst van adviesorganen. De verordening voorziet tevens in uniforme voorwaarden voor de uitvoering van controle- en handhavingsmaatregelen en voor de uitgaven die de lidstaten maken bij de implementatie van het controle- en handhavingssysteem voor het gemeenschappelijk visserijbeleid, alsook op het gebied van het verzamelen, beheren en gebruiken van basisgegevens.</p>
      <p sl="es">De financieringsmaatregelen hebben ook betrekking op de economische aspecten van visserij en aquacultuur en op het verzamelen van gegevens betreffende milieumaatregelen.</p>
      <p sl="es">Daarom heb ik vóór dit initiatief gestemd.</p>
    </intervention>
    <intervention id="3-175-000" speaker_id="28313" name="Ville ITÄLÄ" is_mep="True" mode="spoken" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">Mijnheer de Voorzitter, ik heb voor het verslag gestemd, maar we moeten een voorbeeld stellen en vooral wat de begrotingsdiscipline betreft zeer nauwkeurig zijn.</p>
      <p sl="fi">Ik wil zeggen waarom ik tegen het voorstel van mijn fractie stemde met betrekking tot amendement 8, dat de Fractie van de Progressieve Alliantie van Socialisten en Democraten in het Europees Parlement had ingediend. Daarin noemt de rapporteur het benutten van ongebruikte kredieten voor bouwprojecten. Dit is hier nu al jarenlang de gewoonte, maar deze manier om bouwprojecten te financieren is niet open en transparant. We moeten al bij de voorbereiding van de begroting vertellen welke bouwprojecten we hebben en mogen niet op deze manier kredieten overschrijven, want dat is in strijd met de begrotingsdiscipline. Daarom heb ik op dit punt tegen het voorstel van mijn fractie gestemd met betrekking tot amendement 8 van de S&amp;D-Fractie.</p>
    </intervention>
    <intervention id="3-176-000" speaker_id="96663" name="Morten MESSERSCHMIDT" is_mep="True" mode="spoken" nationality="Denmark" birth_date="13-11-1980" birth_place="Frederikssund" p_group="European Conservatives and Reformists Group" m_state="DK">
      <p sl="da">Mijnheer de Voorzitter, ik heb gestemd tegen dit begrotingsverslag, maar ik wil eigenlijk de vele collega’s bedanken – helaas zijn het er een beetje te veel – die voor hebben gestemd, omdat het een uitstekend beeld geeft van hoe de perceptie van de realiteit verschoven is hier in het Europees Parlement en de EU-instellingen wanneer het gaat om de buitenwereld, waar de mensen zich bevinden voor wie we in feite regels maken.</p>
      <p sl="da">Hoewel we de lidstaten en andere instellingen vragen om te bezuinigen, zijn op een aantal gebieden de uitgaven van het Europees Parlement en van EU-instellingen in het algemeen verdubbeld. Dit is onder meer gebeurd doordat nu het voorstel is gelanceerd om een geheel nieuw museum te bouwen ter meerdere eer en glorie van de Europese geschiedenis, de Europese instellingen, enzovoort.</p>
      <p sl="da">Volgens mij verbazen talloze mensen in de lidstaten, waar nationale bezuinigingen worden doorgevoerd, zich erover dat hun vertegenwoordigers in het Europees Parlement op zo’n zorgeloze manier naar eigen goeddunken geld rondstrooien, zelfs midden in een economische crisis.</p>
    </intervention>
    <intervention id="3-177-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Mijnheer de Voorzitter, neemt u mij niet kwalijk, maar voordat ik vertrek wil ik nog iets zeggen. Ik heb zo-even gezegd “door een fout in de vertaling”. Ik ga natuurlijk niet de uitstekende vertalers hier de schuld geven. Ik maakte zelf een fout bij het lezen van de tekst. Die vertaalfout heb ik dus zelf gemaakt. Dat wilde ik even duidelijk laten weten, want wij geven altijd maar de vertalers de schuld.</p>
    </intervention>
    <intervention id="3-178-000" speaker_id="photo_generic" name="De Voorzitter" is_mep="True" mode="spoken">
      <p sl="nl">De tolken verdienen inderdaad onze waardering voor het uitstekende werk dat zij leveren in het Parlement en in de commissies.</p>
    </intervention>
    <intervention id="3-179-000" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, ik wil enkele woorden kwijt over deze begroting, over de inkomsten en uitgaven. In deze economische situatie moeten we er ook hier in het Europees Parlement voor zorgen dat de uitgaven binnen de perken blijven. Daarom heb ik wat enkele aspecten betreft anders gestemd dan was aanbevolen.</p>
      <p sl="fi">We moeten naar mijn mening bereid zijn om te bezuinigen op bijvoorbeeld reiskosten, maar als we op vliegreizen bezuinigen, dan moeten de vliegtickets van leden van het Europees Parlement wel kunnen worden geruild. Soms is het probleem namelijk dat goedkope vliegtickets niet kunnen worden geruild. Bijvoorbeeld om hier naar Straatsburg te kunnen komen, moet ik drie verschillende vluchten nemen. Daarom is het belangrijk dat je vliegtickets kunt ruilen. Soms kunnen dergelijke bezuinigingsvoorstellen ertoe leiden dat de kosten juist hoger worden, omdat flexibiliteit ontbreekt.</p>
      <p sl="fi">We moeten echter op de kosten bezuinigen, dat is absoluut duidelijk. Sommige kosten moeten als investeringen worden gezien en ik denk dat het Europahuis een goede investering is die in de toekomst ook in economische zin meerwaarde zal opleveren voor de Europese Unie en haar instellingen.</p>
    </intervention>
    <intervention id="3-180-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Mijnheer de Voorzitter, het is uitgeven, uitgeven, uitgeven, hè? We horen steeds over de 500 miljoen burgers in deze vergadering, maar deze vergadering houdt zich zo ver mogelijk van hen verwijderd.</p>
      <p sl="en">In amendement 15 werd erop aangedrongen de salarissen en vergoedingen van de EP-leden niet aan te passen in 2012 om het goede voorbeeld te geven, maar 391 van onze collega’s hebben daartegen gestemd omdat ze duidelijk niets om de gemiddelde EU-burger geven, toch? Het gemiddelde loon in de EU is 368 euro per week, maar sommige van onze collega’s – 60 tot 70 van onze collega’s – blijven zich op vrijdag aanmelden hier in Straatsburg, als er geen werk is, om 304 euro op te strijken.</p>
      <p sl="en">Wat voor voorbeeld wordt daarmee gegeven? Nog meer geldverspilling: hoeveel miljard gaat dit Huis van de geschiedenis kosten, om propaganda te verkopen en te vertellen hoe de Europese Unie ‘de wereld heeft gered’?</p>
    </intervention>
    <intervention id="3-182-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">De bestendiging van de democratie in de Europese Unie vraagt om continue inspanningen voor de totstandbrenging van een rechtvaardige en transparante omgeving voor de werking en financiering van politieke partijen op Europees niveau. De EU-burger dient meer betrokken te worden bij de politiek op EU-niveau en daarom is het van belang dat er behoorlijke en stimulerende voorwaarden voor de werking van politieke partijen tot stand worden gebracht. Bijvoorbeeld om te voorkomen dat minder dan 20 procent van de kiesgerechtigden aan de verkiezingen voor het Europees Parlement deelneemt, zoals dat in mijn land het geval was.</p>
      <p sl="sk">Ik sluit mij aan bij de gedachte dat dergelijke politieke partijen een communautair en uniform statuut nodig hebben, alsook een eigen rechtspersoonlijkheid die rechtstreeks is gebaseerd op de regels en de verdragen van de Europese Unie. Wat de financiering betreft, moge duidelijk zijn dat transparantie onlosmakelijk verbonden is met de tenuitvoerlegging van waarden. Duidelijke financieringsvoorwaarden hebben daarom de hoogste prioriteit.</p>
    </intervention>
    <intervention id="3-183-000" speaker_id="28422" name="Alfredo ANTONIOZZI" is_mep="True" mode="spoken" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, artikel 325 verplicht de Commissie en de lidstaten de financiële belangen van de Europese Unie te beschermen en fraude te bestrijden op gebieden waar de verantwoordelijkheid tussen de Europese Unie en de lidstaten wordt gedeeld. Krachtens artikel 325, lid 5, brengt de Commissie in samenwerking met de lidstaten jaarlijks aan het Parlement en de Raad verslag uit over de ter uitvoering van dit artikel genomen maatregelen.</p>
      <p sl="it">Ik ben het ermee eens dat aan de hand van de verzameling van gegevens in de lidstaten meer in detail moet worden berekend welk aandeel van de ten onrechte toegekende Europese middelen wordt teruggevorderd. Een ander belangrijk aspect, waar de heer Ivan in zijn verslag terecht de nadruk op legde, is dat de lidstaten gebruik moeten maken van betere opsporingsmethoden bij de bestrijding van fraude. Op die manier kunnen we de fraudebestrijding in de gehele Europese Unie harmoniseren en nagaan of bepaalde vormen van fraude in meerdere lidstaten voorkomen. Daarom heb ik voor dit verslag gestemd.</p>
    </intervention>
    <intervention id="3-184-000" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Mijnheer de Voorzitter, ik heb tegen amendement 1 gestemd, waarin erop gewezen wordt dat geen enkele fout toelaatbaar mag zijn. Ik denk dat het uiterst belangrijk is om onderscheid te maken tussen fraude en fouten. Ja, fraude mag niet toelaatbaar zijn en moet strafrechtelijk worden vervolgd, maar een fout is in veel gevallen onopzettelijk. We moeten alle fouten opsporen en ervoor zorgen dat het betreffende geld wordt teruggevorderd, maar om één eenvoudige reden kan ik niet instemmen met nultolerantie. Die reden is dat ik heb gewerkt met veel buurtgroepen, vrijwilligersgroepen, lokale actiegroepen en partnerschappen in het kader van het Leader-programma, en heb gezien hoeveel frustratie er is over de enorme hoeveelheid regels, de herziening van de regels halverwege of na drie kwart van het programma en de verschillende interpretatie van de regels op lokaal, regionaal, nationaal en Europees niveau – waarbij elke overtreding als een fout wordt gezien. Daarom moeten we weliswaar alert blijven op fraude, maar ook de regels vereenvoudigen, vereenvoudigen en nog eens vereenvoudigen.</p>
    </intervention>
    <intervention id="3-186-000" speaker_id="28313" name="Ville ITÄLÄ" is_mep="True" mode="spoken" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">Mijnheer de Voorzitter, ik heb voor dit voorstel gestemd, dat zeer verdienstelijk is, omdat het gaat om de vraag of we partijen met het geld van de belastingbetalers moeten financieren. Zo ja, dan moeten er natuurlijk duidelijke en voor iedereen gelijke regels zijn.</p>
      <p sl="fi">Naar mijn mening moeten de partijen ook zelf geld inzamelen, in ieder geval voor een deel. In amendement 2 stelde de Fractie van de Progressieve Alliantie van Socialisten en Democraten in het Europees Parlement voor dat dit eigen aandeel aan de financiering slechts 5 procent moet zijn. Ik denk dat dit ten minste 10 procent moet zijn. Dat is zeer weinig wanneer we bedenken dat het hierbij om het geld van de belastingbetalers gaat, en in die gevallen moeten we bijzonder nauwgezet te werk gaan.</p>
    </intervention>
    <intervention id="3-187-000" speaker_id="23785" name="Andrzej GRZYB" is_mep="True" mode="spoken" nationality="Poland" birth_date="23-08-1956" birth_place="Siedlików" p_group="Group of the European People's Party (Christian Democrats)" m_state="PL">
      <p sl="pl">Het verslag van mevrouw Giannakou maakt de weg vrij voor de uitvoering van de bepalingen uit artikel 10, lid 4 van het Verdrag betreffende de Europese Unie en artikel 244 van het Verdrag betreffende de werking van de Europese Unie. Het Parlement en de Raad moeten in overeenstemming de status van Europese partijen en hun stichtingen vaststellen, evenals de regels inzake de financiering van die partijen en hun stichtingen. Het is echter noodzakelijk om te wijzen op de bepalingen uit de paragrafen 10 en 11 van het verslag, die handelen over de toekomst van de zogenoemde transnationale lijsten bij de verkiezingen voor het Parlement. Het gaat hier slechts om een voorstel voor de toekomst dat op dit moment nog geen draagvlak heeft onder de burgers, vooral in de lidstaten die ervaring hebben met landelijke lijsten en hiervan zijn afgestapt. De timing van de indiening van dit soort voorstellen is ook van belang. De huidige crisis en de voorgestelde bezuinigingen maken dat uitbreiding van Europese instellingen weinig enthousiasme wekt. Vanuit onze positie gezien, vind ik de mogelijkheid om het Europees Parlement te vergroten vanwege de uitbreiding van de Europese Unie met nieuwe lidstaten belangrijker dan uitbreiding vanwege nieuwe lijsten.</p>
    </intervention>
    <intervention id="3-188-000" speaker_id="96663" name="Morten MESSERSCHMIDT" is_mep="True" mode="spoken" nationality="Denmark" birth_date="13-11-1980" birth_place="Frederikssund" p_group="European Conservatives and Reformists Group" m_state="DK">
      <p sl="da">Mijnheer de Voorzitter, ook ik wil duidelijke regels voor de Europese partijen, maar als essentieel uitgangspunt moet ik vraagtekens zetten bij wat nu eigenlijk het nut is van de Europese partijen.</p>
      <p sl="da">In het verslag staat dat ze moeten leiden tot meer begrip onder de Europese burgers voor de instellingen van de EU en de grensoverschrijdende samenwerking binnen de EU. Zoals we echter kunnen vaststellen, is de realiteit dat, naarmate de Europese partijen groter worden en er steeds meer geld wordt besteed binnen de partijen, de fondsen en allerlei andere instellingen die hierbij betrokken zijn, de steun en het begrip van de Europese bevolking voor de EU-instellingen juist afnemen.</p>
      <p sl="da">Volgens de laatste Eurobarometer-enquête bevindt de steun voor de EU zich op een historisch laag niveau, wat betekent dat dit niet werkt. Daarom stel ik de essentiële vraag of het werkelijk zinvol is om door te gaan met het verspillen van miljarden euro’s aan deze Europese partijen. Naar mijn mening is dat niet het geval en daarom heb ik tegen dit verslag gestemd.</p>
    </intervention>
    <intervention id="3-189-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Mijnheer de Voorzitter, ik heb tegen dit verslag gestemd. U mag uw dertig zilverlingen houden. Ik word geen lid van een pan-Europese partij. Ik verkoop mijn principes niet, zoals sommigen in deze vergadering bereid zijn te doen.</p>
      <p sl="en">Het is niet eerlijk dat het publiek alweer zijn middelen moet gebruiken om politici te financieren. Politici zouden particulier gefinancierd moeten worden, door donaties, enzovoort, en daarvoor zouden strenge regels moeten gelden. Dit Parlement heeft pas recentelijk ontdekt hoe belangrijk het is om politici te reguleren, maar de financiering van politieke partijen voor een Europees ideaal kan nooit goed zijn. Ik zal nooit lid worden van een pan-Europese partij. Ik zal mijn principes verdedigen en jullie kunnen naar de hel lopen.</p>
    </intervention>
    <intervention id="3-191-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, wij hebben gestemd over drie initiatiefverslagen betreffende de Single Market Act, een belangrijk groei-instrument voor de Europese economie en zeker ook voor de werkgelegenheid, dat directe en concrete resultaten oplevert voor de Europese burgers en de kleine en middelgrote ondernemingen.</p>
      <p sl="it">De Commissie heeft veel voorstellen gedaan waarmee wordt toegewerkt naar de integratie en liberalisering van de Europese markten aan de hand van maatregelen ter ondersteuning van de kleine en middelgrote ondernemingen en de innovatie, ter bescherming van de creativiteit en ter vergroting van de efficiëntie en de duurzaamheid van de materiële en immateriële netwerken en infrastructuren.</p>
      <p sl="it">Ik hoop dat er in het kader van de structurele ondersteuning van de kleine en middelgrote ondernemingen ook aandacht zal worden besteed aan enkele problemen die te maken hebben met de verschillen in de nationale belastingwetgevingen, die leiden tot marktfragmentatie en de bedrijven opzadelen met hoge kosten voor het naleven van de regelgeving.</p>
    </intervention>
    <intervention id="3-192-000" speaker_id="96919" name="Emma McCLARKIN" is_mep="True" mode="spoken" nationality="United Kingdom" birth_date="09-10-1978" birth_place="Stroud" p_group="European Conservatives and Reformists Group" m_state="GB">
      <p sl="en">Mijnheer de Voorzitter, we hebben vandaag gestemd over de drie verslagen over het pakket eengemaakte markt en de voornaamste prioriteiten daarvan; ik hoop dat de Commissie en de Raad hiervan kennis hebben genomen. We moeten ervoor zorgen dat we resultaten boeken op dit gebied voor alle burgers, om de Europese economie te laten groeien, werkgelegenheid te scheppen en wereldwijd te kunnen concurreren. We moeten ervoor zorgen dat de EU-wetgeving overal ten uitvoer wordt gelegd om de handelsbarrières te verminderen, maar we moeten er ook voor zorgen dat de EU-wetgeving de belasting van onze bedrijven niet vergroot.</p>
    </intervention>
    <intervention id="3-194-000" speaker_id="28313" name="Ville ITÄLÄ" is_mep="True" mode="spoken" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">Mijnheer de Voorzitter, dit was een zeer belangrijk verslag ter bevordering van de interne markt.</p>
      <p sl="fi">Wanneer we het echter over consumentenbescherming hebben, was amendement 3 van belang. Daarin staat dat een minimumharmonisatie van de consumentenwetgeving de voorkeur moet krijgen boven volledige harmonisatie. Ik heb voor dit amendement gestemd en dus tegen de aanbeveling van mijn fractie, omdat ik vind dat het niveau van consumentenbescherming bijvoorbeeld in mijn land uitermate hoog is. Wanneer we nu snel overgaan op volledige harmonisatie van consumentenbescherming in de hele Europese Unie, dan weet ik zeker dat het niveau van consumentenbescherming in mijn land zal dalen. Daarom vind ik dat we dit geharmoniseerde niveau van consumentenbescherming alleen kunnen bereiken door eerst bepaalde minimumniveaus vast te stellen en op basis daarvan vervolgens het pad in te slaan van een volledig geharmoniseerd niveau.</p>
    </intervention>
    <intervention id="3-195-000" speaker_id="23873" name="Sergej KOZLÍK" is_mep="True" mode="spoken" nationality="Slovakia" birth_date="27-07-1950" birth_place="Bratislava" p_group="Group of the Alliance of Liberals and Democrats for Europe" m_state="SK">
      <p sl="sk">De interne goederenmarkt van de Europese Unie vertegenwoordigt 17 procent van de wereldwijde goederenmarkt. De interne dienstenmarkt van de Europese Unie is goed voor 28 procent van de dienstenmarkt wereldwijd. Indien een dergelijke massa een zet de goede kant op krijgt, dan moet dat wel de nodige vruchten afwerpen in de vorm van economische groei gebaseerd op een dynamiek van eigen hulpbronnen. Dat is echter alleen mogelijk wanneer de belemmeringen in het verkeer van personen, kapitaal, goederen en diensten tussen de lidstaten van de Europese Unie daadwerkelijk uit de weg worden geruimd. Daarvoor is het nodig de voorgestelde maatregelen, die ik steun, ten uitvoer te leggen en de toegankelijkheid en betrouwbaarheid van kredieten, bankdiensten en de e-handel te verbeteren.</p>
      <p sl="sk">Dat is echter uitsluitend mogelijk indien een goed werkende interne markt nieuw potentieel creëert voor producten en diensten afkomstig uit de Europese Unie, en specifiek op de markten van de Europese Unie. Dan is een bijdrage van vier procent aan de economische groei in de loop van de komende decennia geen verre utopie.</p>
    </intervention>
    <intervention id="3-196-000" speaker_id="96663" name="Morten MESSERSCHMIDT" is_mep="True" mode="spoken" nationality="Denmark" birth_date="13-11-1980" birth_place="Frederikssund" p_group="European Conservatives and Reformists Group" m_state="DK">
      <p sl="da">Mijnheer de Voorzitter, ik steun het standpunt dat de interne markt in essentie een goed idee is en dat een betere governance van de interne markt verstandig is en in het belang van de consumenten. Het verbaast me echter dat de zes amendementen die ik met betrekking tot dit verslag had ingediend in de stemming met zo’n grote meerderheid werden verworpen. Waar ging het in essentie om? Het ging erom in plaats van een totale harmonisatie een minimale harmonisatie te gebruiken teneinde te waarborgen dat landen die reeds goede regels ter bescherming van consumenten hebben, niet gedwongen worden om het beschermingsniveau voor consumenten te verlagen. Ook ging het om het volstrekt unieke arbeidsmarktmodel in de Scandinavische landen, waar het niet de wetgever is, maar de partijen die de arbeidsmarkt vormen die beslissen over de lonen en voorwaarden op de arbeidsmarkt. Het ging erom dat zij de regels bepalen en dat we het Scandinavische arbeidsmarktmodel moeten behouden en beschermen in plaats van het te ondermijnen. Zo worden twee volledig onschadelijke voorstellen, die naar mijn mening een afgetekende meerderheid zouden krijgen als er onder de Europeanen een stemming zou worden gehouden, in dit Parlement in de stemming verworpen. Dit brengt de verschuiving in de perceptie van de realiteit aan het licht die kenmerkend is voor de leden van het Europees Parlement.</p>
    </intervention>
    <intervention id="3-198-000" speaker_id="28422" name="Alfredo ANTONIOZZI" is_mep="True" mode="spoken" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, de voltooiing van de interne markt is bijzonder nuttig voor het herstel van de Europese economie, met name voor wat betreft het scheppen van nieuwe banen.</p>
      <p sl="it">De initiatiefverslagen over de Single Market Act vormen de bijdrage van het Parlement aan het raadplegingsproces dat de Commissie in gang heeft gezet met de mededeling “Naar een Single Market Act – Voor een sociale markteconomie met een groot concurrentievermogen – 50 voorstellen om beter samen te werken, te ondernemen en zaken te doen”.</p>
      <p sl="it">De nadruk had in mijn ogen meer moeten worden gelegd op het concurrentievermogen van de kleine en middelgrote ondernemingen, de bestrijding van namaak en piraterij en het bevorderen van innovatie en concurrentie via het wegnemen van bureaucratische, administratieve en wettelijke lasten.</p>
      <p sl="it">Toch oordeel ik positief over de opzet van het verslag en over de daarin voorgestelde maatregelen die gericht zijn op de versterking van de elektronische handel en op het stroomlijnen van de aanbestedingen. Daarom heb ik voor het verslag gestemd.</p>
    </intervention>
    <intervention id="3-199-000" speaker_id="96819" name="Licia RONZULLI" is_mep="True" mode="spoken" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, ik heb voor deze resolutie gestemd omdat ik van mening ben dat hiermee een goede stap wordt gezet op weg naar een goed functionerende geïntegreerde interne markt. Europa is op dit moment een van de grootste wereldeconomieën en heeft nog veel groeipotentieel, met name op het vlak van de economie en de werkgelegenheid.</p>
      <p sl="it">De kleine en middelgrote ondernemingen zijn de motor en de hoofdrolspelers van het huidige economisch herstel. Europa moet hun betere garanties bieden: het moet voor deze bedrijven makkelijker worden om leningen te sluiten, de bureaucratische hindernissen moeten worden verminderd en de ontwikkeling van de elektronische handel moet worden bevorderd. Alleen op die manier kan er een sociale economie tot stand worden gebracht die gestoeld is op groei, concurrentie en duurzaamheid.</p>
      <p sl="it">Door de EU in de huidige geglobaliseerde context te voorzien van een dynamische, efficiënte en innovatieve interne markt, zal zij de onbetwiste hoofdrolspeler worden op het toneel van de wereldeconomie.</p>
    </intervention>
    <intervention id="3-200-000" speaker_id="96711" name="Pascal CANFIN" is_mep="True" mode="spoken" nationality="France" birth_date="22-08-1974" birth_place="Arras" m_state="FR">
      <p sl="fr">Mijnheer de Voorzitter, ik zou graag willen toelichten waarom wij voor deze Single Market Act hebben gestemd. Ik denk dat dit een stap voorwaarts is. Het Parlement is erin geslaagd de juiste compromissen te vinden die de tekst niet van zijn inhoud beroven, maar daarentegen wel druk leggen op die personen in de Commissie die willen vasthouden aan een zuiver liberale benadering van de eengemaakte markt en de sociale, fiscale en milieuvraagstukken daarbuiten willen houden.</p>
      <p sl="fr">Ik wil tevens vooral benadrukken dat paragraaf 54, over overheidsdiensten en diensten van algemeen belang, voor ons een probleem vormt en dat we daarom tegen een deel van deze paragraaf hebben gestemd, die, zij het in bedekte bewoordingen, een ideologisch pleidooi neerzet voor verdere liberalisering. Wij stemmen daarentegen liever voor Europese overheidsdiensten en het veiligstellen van het Europees kader, waarin iedere lidstaat de mogelijkheid behoudt zijn overheidsdiensten naar eigen wens te organiseren, met name op territoriaal niveau.</p>
    </intervention>
    <intervention id="3-201-000" speaker_id="23785" name="Andrzej GRZYB" is_mep="True" mode="spoken" nationality="Poland" birth_date="23-08-1956" birth_place="Siedlików" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, een interne markt zonder uitsluiting van burgers of bedrijven – zo luidt in één zin mijn samenvatting van het debat van vandaag over het pakket verslagen betreffende de Akte voor de interne markt dat inmiddels is aangenomen. Met grote belangstelling en tevredenheid onderstreep ik de voorstellen die het functioneren van vooral kleine en middelgrote ondernemingen moeten vereenvoudigen. Het is heel belangrijk dat kleine en middelgrote ondernemingen toegang hebben tot overheidsopdrachten. De aankondiging dat aanbestedingsprocedures worden vereenvoudigd en in het bijzonder dat de financiële drempels voor deelname aan overheidsopdrachten omlaag gaan, waardoor kleine en middelgrote ondernemingen hier niet langer van zijn uitgesloten, verdient onze bijzondere steun, evenals het feit dat de specifieke eigenschappen van lokale markten bij aanbestedingen in aanmerking zullen worden genomen.</p>
      <p sl="pl">Kleine en middelgrote ondernemingen verwachten ook hulp bij het betreden van de markt, vereenvoudiging van administratieve procedures en een oplossing voor octrooizaken. Met grote interesse wacht ik op de presentatie van de twaalf hefbomen voor het stimuleren van de interne markt die door de heer Barnier is aangekondigd. De aankondiging dat de beoordeling van innovatieve oplossingen in verband met die hefbomen binnen een relatief korte periode kan plaatsvinden, is bijzonder bemoedigend.</p>
    </intervention>
    <intervention id="3-203-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik ben voor dit verslag, omdat ik het eens ben met het aanbevolen bedrag van in totaal 182 388 893 euro voor het herstel van de schade veroorzaakt door de overstromingen in de landen Polen, Slowakije, Hongarije, Tsjechië, Kroatië en Roemenië.</p>
    </intervention>
    <intervention id="3-203-750" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb dit verslag, waarin het standpunt van de Raad over het ontwerp van gewijzigde begroting nr. 1/2011 zonder wijzigingen wordt goedgekeurd, gesteund. Dit ontwerp van gewijzigde begroting is bedoeld om een beroep te doen op het Solidariteitsfonds van de Europese Unie voor een bedrag van 182,4 miljoen euro aan vastleggings- en betalingskredieten, om de effecten te milderen van de overstromingen als gevolg van hevige regenval in Polen, Slowakije, de Tsjechische Republiek, Hongarije, Kroatië en Roemenië. Ik ben van mening dat na een natuurramp zo snel mogelijk middelen uit het Solidariteitsfonds ter beschikking moeten worden gesteld en dat de aanvragen voor financiële hulp effectief en snel moeten worden aangepakt, opdat er direct financiële ondersteuning kan worden gegeven aan landen die zijn getroffen door natuurrampen.</p>
    </intervention>
    <intervention id="3-204-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ik heb het verslag gesteund, omdat de lidstaten die vanwege de vele regens door overstromingen zijn getroffen, verwachten dat de 182,4 miljoen euro wordt toegekend. Het gaat om Polen, Slowakije, Tsjechië, Hongarije, Kroatië en Roemenië. Net als de rapporteur ben ik van mening dat de beschikbaarstelling van middelen uit het Solidariteitsfonds veel sneller en efficiënter moet kunnen dan nu het geval is.</p>
    </intervention>
    <intervention id="3-204-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik ben het eens met het aangepaste bedrag voor beschikbaarstelling uit het Solidariteitsfonds van de Europese Unie (SFEU), aangezien in diverse landen, te weten Polen, Slowakije, Hongarije en Roemenië, de directe schade die is veroorzaakt door natuurrampen groter is dan de drempel van 0,6 procent van het bruto nationaal inkomen die standaard is voorgeschreven om een beroep te kunnen doen op het SFEU. Verder acht ik het belangrijk dat er zo snel mogelijk na een natuurramp middelen uit het SFEU ter beschikking moeten worden gesteld, en dat alle betrokken organisatorische, wetgevings- en uitvoerende procedures snel en doelmatig worden doorlopen. Ik ben het daarom eens met het gemeenschappelijk standpunt van de Raad over het ontwerp van gewijzigde begroting van de Europese Unie voor het begrotingsjaar 2011.</p>
    </intervention>
    <intervention id="3-206-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De Commissie stelt voor de begroting van de Commissie voor 2011 zodanig te wijzigen dat een beroep kan worden gedaan op het Solidariteitsfonds van de Europese Unie voor een bedrag van 182,4 miljoen euro aan vastleggings- en betalingskredieten ter vermindering van de gevolgen van de overstromingen door hevige regenval in Polen, Slowakije, Tsjechië, Hongarije, Kroatië en Roemenië. Het Parlement dient dit voorstel goed te keuren volgens de door de rapporteur gestelde voorwaarden.</p>
    </intervention>
    <intervention id="3-206-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Het hier besproken verslag houdt zich bezig met het standpunt van de Raad inzake het ontwerp van gewijzigde begroting nr. 1/2011 van de Europese Unie voor het huidige jaar. De Commissie is gemachtigd om ontwerpen van gewijzigde begroting in te dienen wanneer zich “onvermijdbare, uitzonderlijke of onvoorziene omstandigheden” voordoen. Bepaalde EU-lidstaten zijn door natuurrampen getroffen die verscheidene infrastructuren hebben verwoest, met een schade die ongeveer 5,5 miljard euro bedroeg en in sommige gevallen boven de drempel van 0,6 procent van het bruto nationaal inkomen uitkwam. Deze situatie rechtvaardigt en motiveert beschikbaarstelling van middelen uit het Solidariteitsfonds van de Europese Unie (SFEU), dat speciaal bedoeld is voor de reparatie van infrastructuur. Aangezien de bestaande begrotingskredieten onvoldoende zijn voor dekking van de toepassingen ben ik het eens met deze gewijzigde begroting – het eerste voorstel voor een beroep op het SFEU dat door de Commissie is ingediend – waarin een verhoging van de vastleggings- en betalingskredieten met 182 388 893 euro wordt voorgesteld.</p>
    </intervention>
    <intervention id="3-207-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Deze gewijzigde begroting is bedoeld als reactie op het verzoek om beschikbaarstelling van middelen uit het Solidariteitsfonds van de Europese Unie (SFEU) om de schade te repareren die is aangericht door rampen in vijf lidstaten en Kroatië in mei en juni 2010. Dat waren “onvermijdbare, uitzonderlijke of onvoorziene omstandigheden”, zoals omschreven in het Financieel Reglement, en daarom is deze procedure naar onze mening zowel gerechtvaardigd als noodzakelijk.</p>
      <p sl="pt">Het bedrag dat beschikbaar is gesteld ter ondersteuning van deze landen – 182,4 miljoen euro – vertegenwoordigt niet meer dan ongeveer 3 procent van de totale schade, die op ongeveer 5 512,7 miljoen euro wordt geschat. De lidstaten van de EU zijn in recente jaren zwaar getroffen door een aanzienlijk aantal rampen. In de eerste zes jaren van het SFEU heeft de Commissie 62 verzoeken om financiële steun ontvangen uit 21 verschillende landen. Ongeveer een derde daarvan werd aangemerkt als “grote natuurramp”, evenals vier van de gevallen die hier vandaag aan de orde zijn. Het SFEU is een belangrijk instrument voor het verhelpen van de bijna altijd aanzienlijke en vaak langdurige gevolgen van rampen voor mensen, het milieu en de economie. Maar er is ook een overeenkomstige verbintenis tot preventie van rampen nodig, die de daartoe onlangs door het Parlement goedgekeurde aanbevelingen in de praktijk brengt.</p>
    </intervention>
    <intervention id="3-208-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit is een verslag over het ontwerp van gewijzigde begroting dat bedoeld is als reactie op het verzoek om beschikbaarstelling van middelen uit het Solidariteitsfonds van de Europese Unie (SFEU) om de schade te repareren die is aangericht door rampen in vijf lidstaten en Kroatië in mei en juni 2010.</p>
      <p sl="pt">Dat waren “onvermijdbare, uitzonderlijke of onvoorziene omstandigheden”, zoals omschreven in het Financieel Reglement, en daarom is deze procedure naar onze mening zowel gerechtvaardigd als noodzakelijk. Het bedrag dat beschikbaar is gesteld ter ondersteuning van deze landen – 182,4 miljoen euro – vertegenwoordigt niet meer dan ongeveer 3 procent van de totale schade, die op ongeveer 5 512,7 miljoen euro wordt geschat.</p>
      <p sl="pt">De lidstaten van de EU zijn in recente jaren zwaar getroffen door een aanzienlijk aantal rampen. In de eerste zes jaren van het SFEU heeft de Commissie 62 verzoeken om financiële steun ontvangen uit 21 verschillende landen. Ongeveer een derde daarvan werd aangemerkt als “grote natuurramp”, evenals vier van de gevallen die hier vandaag aan de orde zijn.</p>
      <p sl="pt">Het SFEU is een belangrijk instrument voor het verhelpen van de bijna altijd aanzienlijke en vaak langdurige gevolgen van rampen voor mensen, het milieu en de economie. Een verbintenis tot preventie is eveneens belangrijk.</p>
    </intervention>
    <intervention id="3-208-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb mijn goedkeuring verleend aan het verslag en het voorstel van de rapporteur om het standpunt van de Raad over het ontwerp van gewijzigde begroting nr. 1/2011 zonder wijzigingen goed te keuren, omdat de financiële hulp aan deze landen, te weten Polen, de Tsjechische Republiek, Slowakije, Hongarije, Kroatië en Roemenië, moet worden verstrekt en niet verder moet worden uitgesteld.</p>
    </intervention>
    <intervention id="3-210-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit voorstel van de Commissie voor beschikbaarstelling van middelen uit het Solidariteitsfonds van de Europese Unie (SFEU) overeenkomstig punt 26 van het Interinstitutioneel Akkoord van 17 mei 2006 betreffende de begrotingsdiscipline en een goed financieel beheer gestemd, dat een dergelijke beschikbaarstelling met een jaarlijks maximum van 1 miljard euro mogelijk maakt. De voorwaarden om voor middelen uit het fonds in aanmerking te komen staan uiteengezet in Verordening (EG) nr. 2012/2002 van de Raad tot oprichting van het Solidariteitsfonds van de Europese Unie. Er zij aan herinnerd dat het fonds is bedoeld voor de herstelling van infrastructuur en dat het een herfinancieringsinstrument is en niet mag dienen voor de vergoeding van particuliere schade. Het onderhavige voorstel voor terbeschikkingstelling van middelen uit het SFEU is het eerste dat de Commissie voor 2011 indient.</p>
    </intervention>
    <intervention id="3-210-250" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Dit ontwerp van gewijzigde begroting is zinvol, gezien het doel van de middelen die beschikbaar worden gesteld via het Solidariteitsfonds, namelijk om de schade aan te pakken die is aangericht door aardverschuivingen en ernstige overstromingen als gevolg van hevige neerslag in Polen, Slowakije, de Tsjechische Republiek, Hongarije, Kroatië en Roemenië. Na te hebben vastgesteld dat de verzoeken voldoen aan de subsidiabiliteitscriteria van Verordening (EG) nr. 2012/2002 heeft de Commissie voorgesteld middelen uit het Solidariteitsfonds ten bedrage van 182,4 miljoen euro beschikbaar te stellen voor de aanpak van de gebeurtenissen in die landen. Ik zou evenwel willen wijzen op de vertraging bij de beschikbaarstelling van dit soort steun. De procedure moet minder bureaucratisch worden gemaakt en beter worden gestroomlijnd om tijdig te kunnen reageren op toekomstige catastrofes.</p>
    </intervention>
    <intervention id="3-210-500" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Rekeninghoudend met het feit dat het ontwerp van gewijzigde begroting nr. 1/2011, dat betrekking heeft op de algemene begroting 2011, en dat is bedoeld om een beroep te doen op het Solidariteitsfonds van de Europese Unie voor een bedrag van 182,4 miljoen euro aan vastleggings- en betalingskredieten, om de effecten te milderen van de overstromingen als gevolg van hevige regenval in Polen, Slowakije, de Tsjechische Republiek, Hongarije, Kroatië en Roemenië, heb ik voorgestemd.</p>
    </intervention>
    <intervention id="3-211-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Natuurrampen zijn tegenwoordig in Europa geen zeldzaamheid meer. Uit recente gebeurtenissen zoals de overstromingen in 2011 in Polen, Slowakije, Roemenië, Tsjechië en Hongarije blijkt dat het Solidariteitsfonds absoluut noodzakelijk is. Dit fonds is er niet voor schadevergoedingen voor particulieren, maar in eerste instantie voor de wederopbouw van infrastructuur en kan daarom als een geschikt herfinancieringsinstrument worden beschouwd. Vooral in landen als Polen, Slowakije, Hongarije of Roemenië hebben zich rampen van grote omvang voltrokken en de directe schade overschrijdt de gebruikelijke drempelwaarde van 0,6 procent van het bruto nationaal inkomen. Daarom heb ik voor dit voorstel gestemd.</p>
    </intervention>
    <intervention id="3-211-250" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Dit verslag verwijst naar het ontwerp van gewijzigde begroting nr. 1/2011, dat betrekking heeft op de algemene begroting 2011, en dat is bedoeld om een beroep te doen op het Solidariteitsfonds van de Europese Unie voor een bedrag van 182,4 miljoen euro aan vastleggings- en betalingskredieten, om de effecten te milderen van de overstromingen als gevolg van hevige regenval in Polen, Slowakije, de Tsjechische Republiek, Hongarije, Kroatië en Roemenië. Het enige doel van het ontwerp van gewijzigde begroting nr. 1/2011 is om deze begrotingswijziging officieel in de begroting 2011 op te nemen. De opgegeven redenen rechtvaardigen deze gewijzigde begroting volledig, en daarom heb ik voor dit verslag gestemd.</p>
    </intervention>
    <intervention id="3-211-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ik heb voor dit ontwerp van gewijzigde begroting gestemd, dat tot doel heeft te reageren op de beschikbaarstelling van middelen uit het Solidariteitsfonds van de Europese Unie ten bedrage van 182,4 miljoen euro aan vastleggings- en betalingskredieten om de effecten te milderen van de overstromingen als gevolg van hevige regenval in Polen, Slowakije, de Tsjechische Republiek, Hongarije, Kroatië en Roemenië.</p>
    </intervention>
    <intervention id="3-212-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Wij hebben ons onthouden van stemming. Het verslag heeft betrekking op een overdracht van betalingen voor de beschikbaarstelling van middelen uit het Solidariteitsfonds van de EU voor overstromingen in Polen, Slowakije, Hongarije, Tsjechië, Kroatië en Roemenië in 2011. Wij zijn het ermee eens dat de fondsen dringend beschikbaar moeten worden gesteld, maar we zijn het niet eens met de voorgestelde financieringsmethode (via een ‘negatieve reserve’).</p>
    </intervention>
    <intervention id="3-214-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik ben voor dit verslag, dat tot doel heeft communautaire steun te verlenen uit het Solidariteitsfonds van de Europese Unie aan Polen, Slowakije, Hongarije, de Tsjechische Republiek, Kroatië en Roemenië na de overstromingen in mei en juni 2010 waardoor deze gebieden en hun bevolking zijn getroffen. De EU moet een organisatie blijven die solidariteit betuigt.</p>
    </intervention>
    <intervention id="3-214-375" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb mijn goedkeuring gegeven aan dit verslag over de terbeschikkingstelling van middelen uit het Solidariteitsfonds van de Europese Unie aan Polen, Slowakije, Hongarije, de Tsjechische Republiek, Kroatië en Roemenië. Het Interinstitutioneel Akkoord staat uitgaven uit het fonds toe tot het jaarlijkse maximum van een miljard euro. Ik ben van mening dat na een natuurramp zo snel mogelijk middelen uit het Solidariteitsfonds ter beschikking moeten worden gesteld en dat de aanvragen voor financiële hulp effectief en snel moeten worden aangepakt, opdat er direct financiële ondersteuning kan worden gegeven aan landen die zijn getroffen door natuurrampen.</p>
    </intervention>
    <intervention id="3-214-000" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Het Solidariteitsfonds van de Europese Unie (SFEU) heeft tot doel in geval van een grote natuurramp snelle, effectieve en soepele hulp te bieden aan de bevolking van een lidstaat of van een land waarmee toetredingsonderhandelingen worden gevoerd.</p>
      <p sl="pt">Dit fonds is een aanvulling op de openbare middelen van lidstaten in noodsituaties en speciaal bedoeld voor de urgente reparatie van de infrastructuurvoorzieningen, tijdelijke opvang en hulpdiensten teneinde in te spelen op directe behoeften van de bevolking, alsmede voor het schoonmaken in het rampgebied. Polen, Slowakije, Hongarije, de Tsjechische Republiek, Kroatië en Roemenië werden in 2010 door stortregens getroffen, die ernstige overstromingen en dientengevolge enorme verliezen in die landen veroorzaakten. Na de rampen hebben de landen in kwestie om steun uit het SFEU gevraagd. Aangezien voldaan is aan de subsidiabiliteitscriteria die in de vigerende verordening zijn opgenomen is een beroep op het SFEU goedgekeurd om de pijn, het leed en de verliezen van de door de voornoemde rampen getroffen mensen te beperken. Om deze redenen steun ik dit verslag.</p>
    </intervention>
    <intervention id="3-214-250" speaker_id="23788" name="Adam BIELAN" is_mep="True" mode="written" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Vorig jaar zijn de landen in het oosten van de Europese Unie getroffen door overstromingen, die in vrijwel alle regio’s van die landen enorme materiële schade hebben aangericht. Vele van hen worstelen tot op heden nog met de tragische gevolgen van de wateroverlast. Ook wachten veel mensen nog steeds op de financiële hulp die door de autoriteiten is toegezegd. Vooral de landbouw, infrastructuur en het wegennet hebben ernstige schade opgelopen, maar ook cultureel erfgoedlocaties zijn niet gespaard gebleven. Vele burgers hebben hieronder geleden en niet zelden zijn zij al hun bezittingen kwijtgeraakt. Alleen al in Polen wordt de directe schade geraamd op bijna drie miljard euro. Dit bedrag betekent een ruime overschrijding van de gebruikelijke drempel voor beschikbaarstelling van middelen uit het Solidariteitsfonds. Ook in de andere landen die hebben verzocht om steun uit het fonds doet zich een vergelijkbare situatie voor. Het vinden van de Europese middelen, waarin is voorzien in het Interinstitutioneel Akkoord, betekent een aanzienlijke verlichting voor de zwaarst getroffen regio’s bij de uitvoering van de werkzaamheden om de gevolgen van de natuurramp weg te nemen. Ik ben er dan ook een groot voorstander van middelen uit het Solidariteitsfonds beschikbaar te stellen.</p>
    </intervention>
    <intervention id="3-215-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Ik ben ingenomen met het besluit van het Europees Parlement vandaag inzake de beschikbaarstelling van middelen uit het Solidariteitsfonds van de EU aan de vorig jaar door overstromingen getroffen Midden-Europese lidstaten. Voor de Tsjechische Republiek gaat het om een bedrag van 125 miljoen kroon ter dekking van een deel van de schade die in mei en juni vorig jaar in Noord-Moravië door overstromingen is veroorzaakt. Aangezien de totale omvang van de schade geschat wordt op 5 miljard kroon, oftewel minder dan 0,6 procent van het Tsjechische bbp, is er niet overeenkomstig de Europese wetgeving inzake “grote natuurrampen” te werk gegaan waarbij hulp uit het Solidariteitsfonds nagenoeg vanzelfsprekend is. Er was voor de Tsjechische Republiek in dit geval een uitzonderingsverzoek nodig dat gebaseerd was op de redenering dat ons land getroffen was door dezelfde natuurramp als het naburige Polen waar de gevolgen ervan veel vernietigender waren. In de oorspronkelijke ontwerpresolutie van het Europees Parlement werd uitsluitend gewag gemaakt van Polen als getroffen land en pas nadat ik erop gewezen had dat ook andere lidstaten door de overstromingen getroffen waren, werd de resolutie uitgebreid tot heel Midden-Europa. Ik ben blij dat de Tsjechische regering na haar aanvankelijk lakse houding en geweifel uiteindelijk in actie is gekomen en nog net op tijd het verzoek tot financiële steun uit het Solidariteitsfonds heeft ingediend. Die hulp komt nu uiteraard zeer goed van pas.</p>
    </intervention>
    <intervention id="3-215-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">In het licht van de aanzienlijke schade die is aangericht door de grote natuurrampen die hebben plaatsgevonden, in het bijzonder met betrekking tot particuliere eigendommen, verkeersinfrastructuur en cultureel erfgoed, en ook aangezien de geraamde totale directe schade in al deze landen de normale drempel om een beroep te doen op het Solidariteitsfonds – dat wil zeggen 0,6 procent van het bruto nationaal inkomen – overschrijdt, ben ik het eens met het voorstel voor een besluit van het Europees Parlement en de Raad betreffende de beschikbaarstelling van middelen uit het Solidariteitsfonds van de Europese Unie ten gunste van Polen, Slowakije, Hongarije, de Tsjechische Republiek, Kroatië en Roemenië.</p>
    </intervention>
    <intervention id="3-216-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb gestemd voor beschikbaarstelling van middelen uit het Solidariteitsfonds van de Europese Unie ten gunste van Slowakije, Hongarije, de Tsjechische Republiek, Kroatië en Roemenië na de ernstige overstromingen waardoor deze landen in mei en juni 2010 zijn getroffen. Ik zou willen herhalen dat de Raad de nieuwe verordening inzake het Solidariteitsfonds die door het Parlement is goedgekeurd dringend moet blijven herzien om haar sneller en effectiever te maken.</p>
    </intervention>
    <intervention id="3-217-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Beschikbaarstelling van middelen uit het Solidariteitsfonds van de Europese Unie ten gunste van Polen, Slowakije, Hongarije, de Tsjechische Republiek, Kroatië en Roemenië is gerechtvaardigd met het oog op de hevige neerslag en overstromingen waardoor deze landen zijn getroffen en de ernstige schade als gevolg daarvan. De steun die dit besluit heeft gekregen van een grote meerderheid in de bevoegde commissie toont hoe breed het draagvlak ervoor is. Ik betreur het leed dat mensen hebben moeten ondergaan, en ik hoop dat beschikbaarstelling van middelen uit het fonds dat zal verzachten en ertoe zal bijdragen dat er een snellere en effectievere wederopbouw in de zwaarst getroffen gebieden zal worden bewerkstelligd.</p>
    </intervention>
    <intervention id="3-217-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">In mei en juni 2010 werden Midden- en Oost-Europa geteisterd door een zware storm die in bepaalde lidstaten enorme schade heeft aangericht, in het bijzonder door verwoesting van de openbare infrastructuur, boerderijen, het spoor- en wegennet, en openbare en particuliere eigendommen. Vrijwel overal in Polen vonden overstromingen plaats en zij veroorzaakten een schade van meer dan 0,85 procent van het bruto nationaal inkomen (bni); in Slowakije zette de storm sommige gebieden onder water, veroorzaakte aardverschuivingen en overstromingen, en leidde tot schade in de orde van 0,89 procent van het bni; in Hongarije komt de schade uit op 0,73 procent van het bni; in Roemenië wordt ze geschat op meer dan 875 miljoen euro, ofwel 0,67 procent van het bni; in Kroatië bedraagt ze meer dan 153 miljoen euro (0,6 procent van het bni); en in de Tsjechische Republiek is het bedrag 204 miljoen euro (0,6 procent van het bni). Deze situatie rechtvaardigt beschikbaarstelling van middelen uit het Solidariteitsfonds van de Europese Unie en heeft geleid tot goedkeuring van de eerste gewijzigde begroting voor 2011. Aangezien ze bestreken wordt door het reeds goedgekeurde ontwerp van gewijzigde begroting en met het oog op het advies van de Commissie regionale ontwikkeling ben ik het derhalve eens met het standpunt van de rapporteur inzake de beschikbaarstelling van 182 388 893 euro voor hulp bij het herstel van de door de stormen beschadigde openbare infrastructuur in de hierboven genoemde lidstaten.</p>
    </intervention>
    <intervention id="3-218-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Met dit verslag onderschrijft het Parlement de beschikbaarstelling van middelen uit het Solidariteitsfonds van de Europese Unie (SFEU) om zes landen bijstand te verlenen: Polen, Slowakije, Hongarije, de Tsjechische Republiek, Kroatië en Roemenië. Deze landen zijn getroffen door stortbuien, en in sommige gevallen, zonder precedent, door zware overstromingen, aardverschuivingen en modderlawines. In het geval van vier landen – Polen, Slowakije, Hongarije en Roemenië – worden de rampen aangemerkt als “grote natuurrampen” conform de definitie in de SFEU-verordening; met andere woorden, de schade wordt op meer dan 0,6 procent van hun bruto nationaal inkomen getaxeerd. Wij achten de beschikbaarstelling van deze steun belangrijk en noodzakelijk, en hebben het verslag daarom bij de stemming goedgekeurd.</p>
      <p sl="pt">Wederom moeten we de aandacht vestigen op de buitensporige vertragingen tussen het plaatsvinden van de ramp, het besluit om middelen van het SFEU vrij te maken, en de daadwerkelijke EU-steunverlening aan de getroffen lidstaten en gebieden. In dit geval hebben de rampen plaatsgevonden in mei en juni 2010. Het Parlement heeft steunverlening uit het SFEU zojuist pas goedgekeurd, bijna een jaar later. Nu zullen andere procedurevoorschriften de aankomst van het geld op zijn bestemming nog verder vertragen. Dat is waarom we gepleit hebben voor de noodzaak om de regels voor de beschikbaarstelling van middelen uit dit fonds aan te passen teneinde de beschikbaarstelling ervan soepeler en tijdiger te maken.</p>
    </intervention>
    <intervention id="3-219-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Wij hebben voor dit verslag gestemd, waarin de beschikbaarstelling van middelen uit het Solidariteitsfonds van de Europese Unie (SFEU) wordt bevestigd om zes landen bijstand te verlenen: Polen, Slowakije, Hongarije, de Tsjechische Republiek, Kroatië en Roemenië.</p>
      <p sl="pt">Deze landen zijn getroffen door stortbuien, en in sommige gevallen, zonder precedent, door zware overstromingen, aardverschuivingen en modderlawines. In het geval van vier landen – Polen, Slowakije, Hongarije en Roemenië – worden de rampen aangemerkt als “grote natuurrampen” conform de definitie in de SFEU-verordening; met andere woorden, de schade wordt op meer dan 0,6 procent van hun bruto nationaal inkomen getaxeerd.</p>
      <p sl="pt">Wij achten de beschikbaarstelling van deze steun belangrijk en noodzakelijk, en hebben het verslag daarom bij de stemming goedgekeurd.</p>
      <p sl="pt">We moeten echter de aandacht vestigen op de buitensporige vertragingen tussen het plaatsvinden van de ramp, het besluit om middelen van het SFEU vrij te maken, en de daadwerkelijke EU-steunverlening aan de getroffen lidstaten en gebieden. Er zij op gewezen dat de rampen in mei en juni 2010 hebben plaatsgevonden. Het Parlement heeft steunverlening uit het SFEU zojuist pas goedgekeurd, bijna een jaar later. Nu zullen andere procedurevoorschriften de aankomst van het geld op zijn bestemming nog verder vertragen.</p>
      <p sl="pt">Dat is waarom we pleiten voor de noodzaak om de regels voor de beschikbaarstelling van middelen uit dit fonds aan te passen teneinde de beschikbaarstelling ervan soepeler en tijdiger te maken.</p>
    </intervention>
    <intervention id="3-220-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">De overstromingen van 2010 hebben een uitgestrekt gebied getroffen, verdeeld over meerdere Midden-Europese landen. Met name Polen, Slowakije, Hongarije, de Tsjechische Republiek, Kroatië en Roemenië werden door deze natuurramp getroffen. De inwoners van deze gebieden kunnen de gevolgen van de overstromingen niet zelf aan; ze zijn niet in staat om het herstel van de schade uit eigen zak te bekostigen, omdat de overheidsfinanciën van die landen reeds onder zware druk van de economische en financiële crisis staan. De Commissie stelt echter voor om deze landen te helpen middels het Solidariteitsfonds van de EU. Alle genoemde landen vroegen om hulp uit dit fonds nadat zij gedurende de lente- en zomermaanden getroffen waren en verlamd raakten door aardverschuivingen, vloedgolven en vrijwel onophoudelijke regenval.</p>
      <p sl="sk">Het natuurgeweld veroorzaakte omvangrijke schade aan de publieke en private infrastructuur in de getroffen gebieden, aan wegen en sporen, alsook aan de landbouw. Ook was er uitgebreide schade aan eigendom, woningen en monumenten. Het is dan ook geheel op zijn plaats dat de getroffen Europese lidstaten de broodnodige financiële hulp krijgen, zodat zij beter in staat zijn de gevolgen van de natuurramp te boven te komen en hun leven zo snel mogelijk weer op de rails te krijgen.</p>
    </intervention>
    <intervention id="3-220-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit verslag gestemd omdat de Commissie het Parlement in haar voorstel voor een besluit van het Europees Parlement en de Raad betreffende de beschikbaarstelling van middelen uit het Solidariteitsfonds van de Europese Unie (COM (2011)0010) heeft laten weten dat zij op grond van de verzoeken om bijstand uit het fonds die Polen, Slowakije, Hongarije, de Tsjechische Republiek, Roemenië en kandidaat-lidstaat Kroatië in verband met de overstromingsrampen van mei, juni en juli 2010 hebben ingediend, voorstelt middelen uit het Solidariteitsfonds beschikbaar te stellen. Om onnodige vertraging te voorkomen bij de vaststelling van deze maatregel, die de Begrotingscommissie zo spoedig mogelijk denkt goed te keuren, dient te worden opgemerkt dat de Commissie regionale ontwikkeling geen bezwaar heeft tegen de beschikbaarstelling van een bedrag van 182 388 893 euro aan de desbetreffende landen uit het Solidariteitsfonds van de EU, zoals is voorgesteld door de Commissie, overeenkomstig de bepalingen van het Interinstitutioneel Akkoord van 17 mei 2006 en Verordening (EG) nr. 2012/2002 van de Raad.</p>
    </intervention>
    <intervention id="3-220-500" speaker_id="96857" name="Cătălin Sorin IVAN" is_mep="True" mode="written" nationality="Romania" birth_date="23-12-1978" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Het Solidariteitsfonds is een zeer belangrijk instrument voor de EU. Afgezien van het financiële effect is het ook een uitdrukking van Europese solidariteit. De Raad heeft ons echter juist laten zien dat deze solidariteit aan het afbrokkelen is. Vandaag verplicht de Raad ons om middelen uit zeer belangrijke programma’s weg te halen om diegenen te kunnen helpen die al zoveel geleden hebben vanwege de overstromingen van vorig jaar.</p>
      <p sl="ro">Bovendien, als we kijken welke lidstaten nu het idee van ‘nieuw geld’ blokkeren voor de behoeften van het fonds, zien we dat deze staten in eerdere jaren op hun beurt geprofiteerd hebben van grote bedragen.</p>
      <p sl="ro">De Unie is gebaseerd op solidariteit. Zonder solidariteit hadden we het Europa van vandaag niet kunnen opbouwen, en zullen we ook niet in staat zijn het Europa van morgen te bouwen.</p>
    </intervention>
    <intervention id="3-221-000" speaker_id="96704" name="Edvard KOŽUŠNÍK" is_mep="True" mode="written" nationality="Czechia" birth_date="30-01-1971" birth_place="Olomouc" p_group="European Conservatives and Reformists Group" m_state="CZ">
      <p sl="cs">In tegenstelling tot het Europees fonds voor aanpassing aan de globalisering beschouw ik het Solidariteitsfonds – dat tot doel heeft om door natuurrampen veroorzaakte schade mede te vergoeden – als een echte, volwaardige uiting van Europese solidariteit. Het doet mij zeer veel deugd dat in het verslag tevens gepleit wordt voor beschikbaarstelling van middelen ter dekking van de overstromingsschade aan openbaar bezit in de Tsjechische Republiek. Dat is specifiek het geval in Noord-Moravië dat vorig jaar mei door dezelfde watervloed getroffen die daarna in heel Midden-Europa verwoestingen aanrichtte. Dat Tsjechië middelen ter dekking van de schade uit het Solidariteitsfonds krijgt, waardeer ik des te meer gezien het feit dat de omliggende landen beduidend ernstiger getroffen werden dan Tsjechië.</p>
      <p sl="cs">Ondanks dit feit is Tsjechië in het kader van de Europese solidariteit dus niet met lege handen blijven staan. Ik zou graag tevens mijn collega’s de heer Březina en de heer Tošenovský willen bedanken voor het eendrachtige pleidooi dat zij, samen met mijzelf, gevoerd hebben voor beschikbaarstelling van middelen uit het Solidariteitsfonds voor Tsjechië in verband met deze overstromingen. Een bijzonder woord van dank wil ik richten aan de Voorzitter van het Parlement, de heer Buzek, voor het feit dat hij samen met ons de getroffen Moldavische gebieden bezocht heeft en zich persoonlijk hard heeft gemaakt voor steun aan Tsjechië.</p>
    </intervention>
    <intervention id="3-222-000" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Het jaar 2010 werd in veel landen van Europa gekenmerkt door overstromingen, waarbij Polen zelfs tweemaal is getroffen. We moeten onze instemming betuigen met de uitingen van solidariteit van de Europese Unie om de gevolgen van de overstromingen te verzachten en de maatregelen om de hopeloze toestand te verlichten van de slachtoffers van de overstromingen, die een groot deel en vaak al hun materiële bezittingen zijn kwijtgeraakt, gezondheidsschade hebben opgelopen en zelfs hun naasten hebben verloren.</p>
      <p sl="pl">Naast de steun voor het concept van solidariteit in tijden van nood en lijden, moeten we ook stilstaan bij het voorkomen van overstromingen. De beste manier om overstromingen te voorkomen is watermanagement: het reguleren van rivieren, het aanleggen van retentiereservoirs en vergelijkbare maatregelen. We moeten veel meer middelen uit het Cohesiefonds die bestemd zijn voor milieudoelen, gebruiken ter voorkoming van overstromingen. Ik heb vóór het verslag van de heer Böge gestemd en roep op om het voorstel te steunen om meer middelen te reserveren in de begroting na 2013.</p>
    </intervention>
    <intervention id="3-223-000" speaker_id="96791" name="Elżbieta Katarzyna ŁUKACIJEWSKA" is_mep="True" mode="written" nationality="Poland" birth_date="25-11-1966" birth_place="Jasło" m_state="PL">
      <p sl="pl">Ik ben zeer verheugd dat het Europees Parlement zulke constructieve besluiten neemt. De afgevaardigden die afkomstig zijn uit de regio’s die getroffen zijn door de overstromingen, hebben zich bijzonder ingespannen voor toekenning van EU-hulp en we weten dat dit succes niet zonder slag of stoot is bereikt. Het bedrag van 182,4 miljoen euro dat is toegekend ter compensatie van de gevolgen van de overstromingen van vorig jaar is buitengewoon belangrijk voor de getroffen regio’s en de mensen die er wonen.</p>
      <p sl="pl">Polen en de regio Podkarpacie hebben zwaar geleden als gevolg van de ramp en ik reken erop dat de financiële middelen die ter beschikking zijn gesteld voor de wederopbouw van de infrastructuur effectief worden aangewend. Het besluit van het Parlement van vandaag is definitief en start de procedure voor het overmaken van EU-middelen. Daarom heb ik voor het verslag gestemd betreffende de beschikbaarstelling van middelen uit het Solidariteitsfonds van de Europese Unie – overstromingen in 2010 in Polen, Slowakije, Hongarije, Tsjechië, Kroatië en Roemenië.</p>
    </intervention>
    <intervention id="3-224-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik steun dit voorstel van de Commissie voor een besluit van het Europees Parlement en de Raad betreffende de beschikbaarstelling van middelen uit het Solidariteitsfonds van de Europese Unie. Op grond van de verzoeken om bijstand uit het fonds die Polen, Slowakije, Hongarije, Tsjechië, Roemenië en kandidaat-lidstaat Kroatië in verband met de overstromingsrampen van mei, juni en juli 2010 hebben ingediend, wordt voorgesteld middelen uit het Solidariteitsfonds beschikbaar te stellen.</p>
    </intervention>
    <intervention id="3-225-000" speaker_id="96813" name="Barbara MATERA" is_mep="True" mode="written" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Ik ben blij dat vandaag besloten is het Europees Solidariteitsfonds in verband met de overstromingen van verleden jaar aan te wenden voor Polen, Slowakije, Tsjechië, Hongarije, Roemenië en Kroatië.</p>
      <p sl="it">Hoewel het Parlement en de Raad het niet eens waren over de technische procedure tot vaststelling van de middelen waarmee de lidstaten worden gecompenseerd voor de geleden schade, toont Europa zich wederom solidair met zijn burgers. Ik vertrouw erop dat het overschot op de begroting voor 2010 zal worden aangewend om de ‘negatieve reserve’ te dekken die wordt gebruikt om de benodigde middelen bijeen te brengen. Deze reserve is een boekhoudkundig instrument dat moet worden aangewend ten behoeve van noodsituaties die zich in het lopende begrotingsjaar voordoen.</p>
    </intervention>
    <intervention id="3-225-500" speaker_id="95017" name="Iosif MATULA" is_mep="True" mode="written" nationality="Romania" birth_date="23-08-1958" birth_place="Tamasda" p_group="Group of the European People's Party (Christian Democrats)" m_state="RO">
      <p sl="ro">Solidariteit is het belangrijkste kenmerk van de Europese Unie. Op basis van deze solidariteit beschouw ik het verslag over de beschikbaarstelling van middelen uit het Solidariteitsfonds van de Europese Unie als tijdig en noodzakelijk. Het gaat om overstromingen die in 2010 Polen, Slowakije, Tsjechië, Hongarije, Kroatië en Roemenië hebben getroffen. Deze solidariteit is des te noodzakelijker omdat klimaatverandering in heel Europa rampen blijft veroorzaken. Hiervoor moeten strategieën worden opgesteld, die ook de uitstoot van broeikasgassen zullen helpen verminderen.</p>
      <p sl="ro">De inspanningen van de Europese Unie moeten worden gericht op het versterken van de acties van de lidstaten ter preventie en het terugdringen van de gevolgen van grote overstromingen in Europa, die steeds vaker voorkomen. In dit verband heeft het prioriteit dat de lidstaten een beoordeling maken van de activiteiten die het risico op overstromingen verhogen en de reactiesnelheid, mobiliteit en flexibiliteit van de interventies verhogen. Tot slot wil ik benadrukken hoe belangrijk het is dat de burger op de hoogte wordt gehouden over en kan deelnemen aan de acties en plannen voor het omgaan met overstromingen.</p>
    </intervention>
    <intervention id="3-225-750" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Dit solidariteitsinstrument is in het verleden gebruikt – met name in mijn land, waar Madeira steun ontving na de hevige regenval daar in februari 2010 – en nu ligt het zeer voor de hand om die vrij te maken in een poging de gevolgen die natuurrampen altijd hebben voor de bevolking van de getroffen landen te beperken.</p>
    </intervention>
    <intervention id="3-226-000" speaker_id="96652" name="Alajos MÉSZÁROS" is_mep="True" mode="written" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="nl">Vanwege de hevige regenval van vorig jaar is er in de Midden-Europese landen een rampzalige situatie ontstaan. De rivieren zijn uit hun oevers getreden en hebben straten en woonhuizen overstroomd. Mensen zijn straatarm geworden, en velen van hen zijn bijna alles kwijtgeraakt. Daarom was het op dat moment cruciaal om snel de toestand op te nemen en hulp te verlenen. Slowakije, Hongarije, Polen, Tsjechië, Kroatië en Roemenië hebben steun gevraagd van de Europese Unie, zodat ze met behulp van het Solidariteitsfonds de mensen in nood kunnen helpen. Ik ben zeer verheugd dat ook het Europees Parlement deze situatie heeft erkend en deze landen ook wilde helpen. Daarom vind ik het belangrijk om het voorstel voor een besluit te steunen, en bij dezen wil ik iedereen bedanken die toen zijn of haar solidariteit heeft betuigd aan mijn Midden-Europese medeburgers. Dank u wel.</p>
    </intervention>
    <intervention id="3-227-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Door de zware regenval in augustus 2010 als gevolg waarvan rivieren buiten hun oevers traden en mensen hun huizen moesten verlaten, heeft Tsjechië in oktober 2010 verzocht om steun uit het Solidariteitsfonds. De drempelwaarde van 0,6 procent van het bruto nationaal inkomen werd weliswaar niet overschreden, maar toch heeft het grootste deel van de bevolking hierdoor schade geleden en is de stabiliteit in de regio ook zwaar onder druk komen te staan. Belangrijke sectoren als de toeristenindustrie en het bedrijfsleven hebben veel schade geleden. Door deze steun kan een deel van de kosten van de noodmaatregelen voor het herstel van de infrastructuur worden gedekt. Daarom steun ik dit voorstel.</p>
    </intervention>
    <intervention id="3-228-000" speaker_id="39714" name="Rareș-Lucian NICULESCU" is_mep="True" mode="written" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Afgelopen zomer had het grootste deel van Roemenië te lijden onder ernstige overstromingen en aardverschuivingen. De schade is geschat op ongeveer 900 miljoen euro, dat wil zeggen bijna 0,7 procent van het Roemeense bni. De hulp uit het Solidariteitsfonds is welkom en zal bijdragen aan het verzachten van de gevolgen van de catastrofe maar ook aan preventie van nieuwe natuurrampen. Het Solidariteitsfonds is een van de concrete voorbeelden voor onze burgers van het belang van gemeenschappelijk optreden op Europees niveau.</p>
    </intervention>
    <intervention id="3-228-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De Commissie stelt voor om middelen beschikbaar te stellen uit het Solidariteitsfonds van de Europese Unie ten gunste van Polen, Slowakije, Hongarije, de Tsjechische Republiek, Kroatië en Roemenië overeenkomstig het Interinstitutioneel Akkoord van 17 mei 2006 betreffende de begrotingsdiscipline en een goed financieel beheer (IIA). Krachtens het IIA mag uit het Solidariteitsfonds een jaarlijks maximumbedrag van 1 miljard euro beschikbaar worden gesteld. Naast dit voorstel om het Solidariteitsfonds van de Europese Unie vrij te maken ten gunste van Polen, Slowakije, Hongarije, de Tsjechische Republiek, Kroatië en Roemenië heeft de Commissie tevens een ontwerp van gewijzigde begroting (A7-0115/2011) ingediend. Uit het verslag blijkt duidelijk dat alle verzoeken om bijstand voldoen aan de bij Verordening (EG) nr. 2012/2002 vastgestelde subsidiabiliteitscriteria. Ik heb daarom gestemd voor beschikbaarstelling van middelen uit het Solidariteitsfonds van de Europese Unie ten bedrage van 105 567 155 euro voor Polen, 20 430 841 euro voor Slowakije, 22 485 772 euro voor Hongarije, 5 111 401 euro voor de Tsjechische Republiek, 3 825 983 euro voor Kroatië, en 24 967 741 euro voor Roemenië, wat uitkomt op een totaal van 182 388 893 euro aan vastleggings- en betalingskredieten.</p>
    </intervention>
    <intervention id="3-229-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">De directe kosten van de overstromingen van 2010 in Polen, Slowakije, Tsjechië, Hongarije, Kroatië en Roemenië zijn 5 512 719 662 euro. Ik heb voor dit verslag gestemd opdat het toekennen van 182,4 miljoen euro uit het Solidariteitsfonds van de Europese Unie wordt goedgekeurd. Ik was het niet eens met de bron van financiering, de zogenaamde ‘negatieve reserve’ die de Raad heeft voorgesteld, maar ik heb voor het voorstel van de Raad gestemd omdat ik vind dat de slachtoffers van overstromingen niet het slachtoffer mogen worden van een interinstitutionele strijd tussen de lidstaten en het Europees Parlement.</p>
    </intervention>
    <intervention id="3-229-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Deze kwestie betreft de verzoeken om bijstand die door Polen, Slowakije, Hongarije, de Tsjechische Republiek, Roemenië en Kroatië (als kandidaat-lidstaat) zijn ingediend voor dekking van de aanzienlijke schade die is aangericht door de rampzalige overstromingen in deze landen in mei, juni en juli 2010. Aangezien alle verzoeken voldoen aan de bij Verordening (EG) nr. 2012/2002 vastgestelde subsidiabiliteitscriteria heb ik gestemd voor dit voorstel om middelen uit het Solidariteitsfonds van de Europese Unie vrij te maken voor de toekenning van 182 388 893 euro aan de landen in kwestie, in de verwachting dat deze steun ertoe kan bijdragen de wederopbouw van de getroffen gebieden te bespoedigen en het leed van de bevolking daarvan te verzachten.</p>
    </intervention>
    <intervention id="3-230-000" speaker_id="28352" name="Zuzana ROITHOVÁ" is_mep="True" mode="written" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Ik heb met het grootste genoegen voor het voorstel voor een besluit van het Europees Parlement en de Raad betreffende de beschikbaarstelling van middelen uit het Solidariteitsfonds van de Europese Unie gestemd ten behoeve van Polen, Slowakije, Hongarije, de Tsjechische Republiek, Kroatië en Roemenië. Alle genoemde landen werden vorig jaar getroffen door ernstige overstromingen als gevolg van langdurige slagregens die tevens aardverschuivingen veroorzaakten, talrijke mensen het leven hebben gekost en schade hebben berokkend aan woningen, bedrijven, landbouwgebieden, de spoor- en wegeninfrastructuur, alsook de infrastructuur als geheel. Hoewel de voorgestelde hulpbedragen voor het leeuwendeel van de landen slechts een fractie van de totale opgelopen schade vertegenwoordigen, gaat het om het aanzienlijke bedrag van in totaal 182 miljoen euro. Ondersteuning van de inwoners van door natuurrampen getroffen gebieden is de raison d’être van het Solidariteitsfonds, daar heeft de EU het voor opgericht. Ik wil u allen hartelijk danken voor uw steun voor dit verslag.</p>
    </intervention>
    <intervention id="3-231-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb voorgestemd. De Commissie stelt voor op grond van punt 26 van het Interinstitutioneel Akkoord (IIA) van 17 mei 2006 betreffende de begrotingsdiscipline en een goed financieel beheer middelen uit het Solidariteitsfonds van de Europese Unie beschikbaar te stellen voor Polen, Slowakije, Hongarije, Tsjechië, Kroatië en Roemenië. Het IIA staat uitgaven uit het fonds toe tot het jaarlijkse maximum van 1 miljard euro. Naast dit voorstel om middelen uit het Solidariteitsfonds beschikbaar te stellen voor Polen, Slowakije, Hongarije, Tsjechië, Kroatië en Roemenië, heeft de Commissie een ontwerp van gewijzigde begroting (OGB nr. 1/2011 van 14 januari 2011) ingediend om in de begroting 2011 de vereiste vastleggings- en betalingskredieten op te nemen, overeenkomstig punt 26 van het IIA.</p>
    </intervention>
    <intervention id="3-232-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik heb voor dit document gestemd omdat ik van mening ben dat het Solidariteitsfonds van de Europese Unie moet worden aangewend voor de landen die schade hebben opgelopen na de overstromingen die in 2010 een groot deel van Centraal- en Oost-Europa troffen.</p>
      <p sl="it">Landen als Polen, Slowakije, Hongarije, Tsjechië, Kroatië en Roemenië hebben enorme kosten gemaakt na de zware regenval die grote schade heeft toegebracht aan hun infrastructuur. Zo is Polen in mei en juni 2010 getroffen door twee opeenvolgende overstromingsgolven van de belangrijkste rivieren, die aanzienlijke schade hebben toegebracht aan de landbouwsector, de openbare infrastructuur en cultureel erfgoedlocaties. De totale schade bedroeg bijna drie miljard euro. De prioriteit is om de regio’s die het zwaarst zijn getroffen door de overstromingen van vorig jaar er weer bovenop te helpen, zodat hun productiestelsels zonder verdere vertraging weer op gang kunnen worden gebracht.</p>
    </intervention>
    <intervention id="3-233-000" speaker_id="96718" name="Olga SEHNALOVÁ" is_mep="True" mode="written" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">De overstromingen in 2010 hebben niet in alle getroffen Europese landen dezelfde schade aangericht. Zo werd in Tsjechië slechts een relatief klein gebied getroffen, wat echter niet wegneemt dat de overstromingen in dat concrete gebied niet minder vernietigend waren dan in het buurland Polen. Ik heb dan ook voor beschikbaarstelling van middelen gestemd op basis van de door Verordening (EG) nr. 2012/2002 van de Raad geboden uitzondering voor buitengewone situaties. Ik heb voor goedkeuring van het verslag gestemd en daarmee mede voor beschikbaarstelling van middelen aan Tsjechië, alsook aan Kroatië dat op soortgelijke manier getroffen werd.</p>
    </intervention>
    <intervention id="3-234-000" speaker_id="96789" name="Joanna SENYSZYN" is_mep="True" mode="written" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Ik heb het verslag betreffende de beschikbaarstelling van middelen uit het Solidariteitsfonds van de Europese Unie overeenkomstig punt 26 van het Interinstitutioneel Akkoord van 17 mei 2006 tussen het Europees Parlement, de Raad en de Commissie betreffende de begrotingsdiscipline en een goed financieel beheer, gesteund. EU-steun voor landen die getroffen zijn door natuurrampen is ontzettend belangrijk. De ramp heeft schade veroorzaakt met een waarde van meer dan 2,9 miljard euro. De financiële steun van de EU helpt bij de wederopbouw van de gemeenschapsvoorzieningen die door de ramp zijn vernietigd: waterleiding, riolering, wegen en bruggen. Sinds de ramp is bijna een jaar verstreken. Hulp is nog steeds noodzakelijk en moet sneller ter beschikking worden gesteld. Hiertoe moeten de toekenningsprocedures voor financiële steun uit het Solidariteitsfonds worden verkort.</p>
    </intervention>
    <intervention id="3-235-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik ben voor dit verslag, aangezien erin gepleit wordt voor een verantwoorde visserij in de visserijzone van de Comoren op basis van een beleid waarbij geen onderscheid gemaakt wordt tussen de verschillende vloten die in die zone aanwezig zijn, naast het feit dat er een dialoog over noodzakelijke hervormingen wordt aangegaan. Ik ben ook voor dit verslag omdat het een stap voorwaarts betekent ten opzichte van de eerdere overeenkomst doordat het erin voorziet dat de toepassing van het protocol opgeschort wordt in het geval van schending van de mensenrechten. Maar aangezien dit protocol tot doel heeft het partnerschap en de samenwerking in de visserijsector te versterken met gebruikmaking van alle beschikbare financieringsinstrumenten, wil ik erop wijzen dat we dringend behoefte hebben aan een kader dat gunstig is voor de ontwikkeling van de investeringen in deze sector en voor het beter benutten van de productie van de kleinschalige visserij in deze sector.</p>
    </intervention>
    <intervention id="3-236-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ik heb dit verslag gesteund omdat het een verbintenis markeert om overal waar EU-vaartuigen actief zijn verantwoordelijke en duurzame visserij te bevorderen, op basis van een grondige evaluatie van de beschikbare bestanden, en door ervoor te zorgen dat de te benutten vangstmogelijkheden door betrouwbare wetenschappelijke adviezen worden ondersteund en alle risico’s op uitputting van de lokale bestanden uitsluiten. De Unie van de Comoren wordt beschouwd als een van de minst ontwikkelde landen, met een economie die in grote mate afhankelijk is van buitenlandse schenkingen en technische bijstand. Hoewel de exploiteerbare bestanden in de Comorese EEZ, voornamelijk grote diepzeevissen, geschat worden op 33 000 ton per jaar, bedraagt de jaarlijkse vangst van de lokale vissers circa 16 000 ton, die volledig op de lokale markt wordt afgezet. Het nieuwe protocol is voornamelijk bedoeld om vast te stellen welke vangstmogelijkheden de EU-vloot krijgt in ruil voor toegangsrechten en sectorale steun, en om de samenwerking tussen de EU en de UvdC voort te zetten, teneinde een partnerschapskader in te stellen voor de ontwikkeling van een duurzaam visserijbeleid en de verantwoorde exploitatie van de visbestanden in de Comorese visserijzone, wat in het belang van beide partijen is.</p>
    </intervention>
    <intervention id="3-236-250" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">De sluiting van bilaterale visserijovereenkomsten tussen de Europese Unie en niet-lidstaten, ‘partnerschapsovereenkomsten inzake visserij’ genoemd, is een gangbare praktijk in het kader van het gemeenschappelijk visserijbeleid. Ik heb voorgestemd omdat ik meen dat het nieuwe protocol voor de partnerschapsovereenkomst inzake visserij met de Unie van de Comoren ook in het belang van beide partijen is. Enerzijds vergroot het de vangstmogelijkheden van de EU-vloot in de Comorese visserijzone omdat alle risico’s van uitputting van de lokale bestanden in het gebied worden uitgesloten. Anderzijds wijst de EU fondsen toe voor de ontwikkeling van het sectorale visserijbeleid van de Comoren.</p>
    </intervention>
    <intervention id="3-236-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik ben het eens met het voorstel voor een besluit van de Raad betreffende de sluiting van het protocol tot vaststelling van de vangstmogelijkheden en de financiële tegenprestatie waarin is voorzien bij de partnerschapsovereenkomst inzake visserij tussen de Europese Gemeenschap en de Unie van de Comoren. Ik beschouw het genoemde protocol als positief, aangezien het een duurzame en verantwoorde visserij in de territoriale wateren van de Comoren bevordert en de belangen van beide partijen dient door vangstmogelijkheden toe te kennen aan vaartuigen uit de EU in ruil voor belangrijke ondersteuning van de sector voor de gemeenschap in de archipel van de Comoren.</p>
    </intervention>
    <intervention id="3-237-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb gestemd voor de aanbeveling over de visserijovereenkomst EG-Comoren, aangezien de partijen zich verbinden tot bevordering van een duurzame en verantwoorde visserij in de visserijzone van de Comoren en ze voorziet in een opschortingsclausule in het geval van schending van de mensenrechten in de Unie van de Comoren.</p>
    </intervention>
    <intervention id="3-238-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Het huidige protocol bij de visserijovereenkomst tussen de Europese Gemeenschap en de Unie van de Comoren, een van vele partnerschapsovereenkomsten inzake visserij, waarvan de Europese Unie medeondertekenaar is, is op 31 december 2010 verstreken. Het nieuwe protocol zal voor een periode van drie jaar worden gesloten (2011-2013), die aanvangt op de datum van inwerkingtreding van dit besluit van de Raad over de voorlopige toepassing van het genoemde protocol, na het verstrijken van de geldigheid van het huidige protocol. Met het voorstel voor een beschikking wordt beoogd de aan de vaartuigen uit de Europese Unie geboden vangstmogelijkheden vast te stellen op basis van het beschikbare overschot, alsmede de financiële tegenprestatie voor, afzonderlijk, de toegangsrechten en de ondersteuning van de sector.</p>
      <p sl="pt">Het nieuwe protocol dient de belangen van beide partijen en is erop gericht samenwerking op het gebied van de visserij te versterken met gebruikmaking van alle beschikbare financieringsinstrumenten. Het is echter noodzakelijk gebleken een kader te scheppen dat gunstig is voor de ontwikkeling van de investeringen in deze sector en voor het beter benutten van de productie van de kleinschalige visserij. Net als de rapporteur denk ik dat het Parlement de mogelijkheid moet hebben om de manier waarop het akkoord zich ontwikkelt en wordt nageleefd nauwlettend te blijven volgen, en het is aan de Commissie om het daartoe in staat te stellen.</p>
    </intervention>
    <intervention id="3-238-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Dit verslag is gericht op een voorstel voor een besluit van de Raad betreffende de sluiting van een protocol dat de voorwaarden vaststelt waarop vissersvaartuigen van de Europese Unie (EU) visserijactiviteiten mogen verrichten in de wateren van de Unie van de Comoren. In de loop der jaren heeft de EU met een aantal landen partnerschapsovereenkomsten in de visserijsector gesloten, en in ruil daarvoor een zekere financiële tegenprestatie geleverd die er in hoofdzaak op gericht is het nationale visserijbeleid te steunen, vooral om bestanden te beschermen. Met de inwerkingtreding van het verdrag van Lissabon heeft het Parlement meer verantwoordelijkheden op zich genomen in deze sector, en nu moeten we onze toestemming geven voor nieuwe visserijovereenkomsten. Aangezien het protocol tussen de EU en de Unie van de Comoren op 31 december 2010 verstreken is, moet het dringend worden vernieuwd. Het onderhavige voorstel dient de belangen van beide partijen, zoals de rapporteur heel goed uitlegt, en daarom heb ik voor het voorstel gestemd. Het is alleen jammer dat het niet eerder het licht heeft gezien.</p>
    </intervention>
    <intervention id="3-238-750" speaker_id="photo_generic" name="João Ferreira en Ilda Figueiredo" is_mep="True" mode="written">
      <p sl="pt">Dit verslag steunt het nieuwe protocol bij de partnerschapsovereenkomst inzake visserij tussen de Europese Gemeenschap en de Unie van de Comoren, dat een looptijd van drie jaar heeft en waarmee voornamelijk beoogd wordt de aan de vaartuigen uit de EU geboden vangstmogelijkheden en de financiële tegenprestatie voor de toegangsrechten en de ondersteuning van de sector vast te stellen. Dit is een overeenkomst betreffende toegangsrechten tot de Comorese wateren voor 70 Europese vaartuigen in ruil voor een financiële tegenprestatie van ongeveer 600 000 euro per jaar, waarbij ongeveer de helft van dit bedrag bestemd is voor de ontwikkeling van de visserijsector van het land. Dit land heeft vrijwel geen andere middelen; 30 000 van zijn 800 000 bewoners zijn van deze sector afhankelijk.</p>
      <p sl="pt">Dat is waar de zogenoemde partnerschapsovereenkomsten op dit gebied het duidelijkst hebben gefaald, wat aanleiding zou moeten geven tot bezinning en beleidsveranderingen. Een machtiging voor de visserij zal worden afgegeven aan 45 vaartuigen voor de tonijnvisserij met de ringzegen – waaronder 22 Franse en 22 Spaanse – en 25 vaartuigen voor de visserij met de drijvende beug: dat is meer dan het huidige protocol, dat toestemming geeft voor 40 ringzegenvaartuigen en 17 beugvisserijvaartuigen. Portugal heeft nog steeds dezelfde vijf beugvisserijvaartuigen. Frankrijk en Spanje zijn nog altijd de voornaamste begunstigden.</p>
    </intervention>
    <intervention id="3-240-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb mij achter dit verslag geschaard omdat de sluiting van bilaterale visserijovereenkomsten tussen de Europese Gemeenschap en niet-lidstaten – sinds 2004 “partnerschapsovereenkomsten inzake visserij” genoemd – een gangbare praktijk is in het kader van het gemeenschappelijk visserijbeleid (GVB), en een centraal onderdeel vormt van de externe dimensie van het beleid. De financiële tegenprestatie van de EU in het kader van de overeenkomsten met Afrikaanse landen en landen in de Stille Oceaan is in grote mate uitdrukkelijk bedoeld ter ondersteuning van nationale visserijbeleidsmaatregelen die uitgaan van het duurzaamheidsbeginsel en van een goed beheer van de visserijbestanden. De partnerschapsovereenkomsten omvatten daarom de verbintenis om overal waar EU-vaartuigen actief zijn verantwoordelijke en duurzame visserij te bevorderen, op basis van een grondige evaluatie van de beschikbare bestanden, en door ervoor te zorgen dat de te benutten vangstmogelijkheden door betrouwbare wetenschappelijke adviezen worden ondersteund en alle risico’s op uitputting van de lokale bestanden uitsluiten. Met de inwerkingtreding van het Verdrag van Lissabon heeft het Parlement grotere bevoegdheden gekregen op het gebied van partnerschapsovereenkomsten inzake visserij: op grond van artikel 218, lid 6, onder a), van het VEU moet het EP nu vooraf zijn goedkeuring verlenen voor de sluiting van een overeenkomst. Deze voorwaarde vervangt de voormalige gewone raadplegingsprocedure. Ik ben van oordeel dat het voorgestelde nieuwe protocol voor de partnerschapsovereenkomst inzake visserij met de Unie van de Comoren in het belang van beide partijen is.</p>
    </intervention>
    <intervention id="3-241-000" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">De visserijsector in de regio van de Comoren is bijzonder specifiek van karakter. De vangsten van lokale vissers zijn slechts zelden voldoende om te kunnen voorzien in de levensbehoeften van de plaatselijke samenleving. Dit komt door de slecht ontwikkelde haveninfrastructuur en vissersvloot – als je daar überhaupt al van kunt spreken. De bevolking van de eilanden in dit deel van de Indische Oceaan is bijzonder arm en kampt met hoge werkloosheid. De rapporteur meldt dat de economie vrijwel geheel afhankelijk is van buitenlandse financiële steun. De partnerschapsovereenkomst, waardoor EU-schepen in ruil voor financiële steun mogen vissen in de territoriale wateren van de Comoren, draagt ongetwijfeld bij aan versterking van de economie van deze regio. We moeten echter controleren op welke manier de middelen worden uitgegeven en of zij daadwerkelijk bijdragen aan de verbetering van de situatie in de sector.</p>
    </intervention>
    <intervention id="3-241-500" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Het nieuwe protocol tot vaststelling van de vangstmogelijkheden en de financiële tegenprestatie waarin is voorzien bij de partnerschapsovereenkomst inzake visserij tussen de Europese Gemeenschap en de Unie van de Comoren is erop gericht om het partnerschap en de samenwerking in de visserijsector met alle financiële instrumenten te versterken. Met dit protocol wordt een kader gecreëerd dat bevorderlijk is voor de ontwikkeling van de investeringen in deze sector en de opwaardering van de producten van de ambachtelijke visserij. Ik ben blij met het voorstel voor het sluiten van dit nieuwe protocol.</p>
    </intervention>
    <intervention id="3-241-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">De aanbeveling betreffende het voorstel voor een besluit van de Raad betreffende de sluiting van een nieuw protocol tot vaststelling van de vangstmogelijkheden en de financiële tegenprestatie waarin is voorzien bij de partnerschapsovereenkomst inzake visserij tussen de Europese Gemeenschap en de Unie van de Comoren heeft als doel om de rol van het Europees Parlement vast te stellen bij het herzien van de overeenkomst. Europa heeft altijd gestreefd naar partnerschapsovereenkomsten inzake visserij en het partnerschap tussen de EU en de Comoren op dit gebied is al sinds 1988 van kracht. Het nieuwe protocol is bedoeld om vast te stellen welke vangstmogelijkheden de EU-vloot krijgt, om een duurzaam visserijbeleid en de verantwoorde exploitatie van de visbestanden te ontwikkelen en om meer te investeren in de visserijsector teneinde de visserijactiviteiten te optimaliseren. Beide verdragsluitende partijen – de EU en de Unie van de Comoren – profiteren van het voorstel voor een besluit van de Raad waarmee de bestaande overeenkomst wordt gewijzigd. Nu het Parlement sinds de inwerkingtreding van het Verdrag van Lissabon echter een specifieke rol toebedeeld heeft gekregen bij de uitvoering van de overeenkomsten, lijkt het onvermijdelijk dat we, in alle fasen van het besluitvormingsproces tot aan de definitieve goedkeuring van de overeenkomst, moeten vaststellen bij welke maatregelen het Parlement wordt betrokken.</p>
    </intervention>
    <intervention id="3-242-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd. De sluiting van bilaterale visserijovereenkomsten tussen de Europese Gemeenschap en niet-lidstaten – sinds 2004 “partnerschapsovereenkomsten inzake visserij” genoemd – is een gangbare praktijk in het kader van het gemeenschappelijk visserijbeleid (GVB), en vormt een centraal onderdeel van de externe dimensie van het beleid. De financiële tegenprestatie van de EU in het kader van de overeenkomsten met Afrikaanse landen en landen in de Stille Oceaan is in grote mate uitdrukkelijk bedoeld ter ondersteuning van nationale visserijbeleidsmaatregelen die uitgaan van het duurzaamheidsbeginsel en van een goed beheer van de visserijbestanden. De partnerschapsovereenkomsten omvatten daarom de verbintenis om overal waar EU-vaartuigen actief zijn verantwoordelijke en duurzame visserij te bevorderen, op basis van een grondige evaluatie van de beschikbare bestanden, en door ervoor te zorgen dat de te benutten vangstmogelijkheden door betrouwbare wetenschappelijke adviezen worden ondersteund en alle risico’s op uitputting van de lokale bestanden uitsluiten.</p>
    </intervention>
    <intervention id="3-242-125" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Deze nieuwe overeenkomst vervangt de eerder geldende overeenkomst, die op 31 december 2010 is verstreken. Dit type overeenkomst verschaft EU-vissersvaartuigen toegang tot de visserijzones van de Comoren in ruil voor een financiële tegenprestatie. Het grote voordeel van dit type protocol is dat de Europese Unie een helpende hand kan bieden bij de ontwikkeling van deze landen. In dit geval zal ze meer hulp aan de visserijsector bieden, aangezien die sector ongeveer 50 procent van de ingebrachte middelen zal absorberen. We dienen er rekening mee te houden dat ongeveer 30 000 mensen in de Comoren direct afhankelijk zijn van de visserijsector, vandaar het belang van deze steun.</p>
    </intervention>
    <intervention id="3-242-250" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">De visserijovereenkomst tussen de Europese Gemeenschap en de Comoren is in december 2010 verstreken. Het nieuwe protocol geldt van 2011 tot 2013 en zou voorlopig moeten worden toegepast in afwachting van de goedkeuringsprocedure in het Europees Parlement. Volgens de ontwerpovereenkomst verbinden de partijen zich tot het bevorderen van verantwoorde visserij in de visserijzone van de Comoren, zonder de verschillende vloten die in die wateren actief zijn te discrimineren. Wat de vangstmogelijkheden betreft, zullen 45 vaartuigen voor de tonijnvisserij met de zegen en 25 vaartuigen voor de visserij met de drijvende beug toestemming krijgen om te vissen. De nieuwe overeenkomst bevat in tegenstelling tot de vorige een clausule die het mogelijk maakt de uitvoering van het protocol te onderbreken in het geval van mensenrechtenschendingen. Ik ben van mening dat het nodig is het partnerschap en de samenwerking in de visserijsector te versterken met behulp van alle beschikbare financiële instrumenten. Daarom heb ik voorgestemd.</p>
    </intervention>
    <intervention id="3-242-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="nl">De sluiting van bilaterale visserijovereenkomsten tussen de Europese Gemeenschap en niet-lidstaten – sinds 2004 de ‘partnerschapsovereenkomsten inzake visserij’ genoemd – is een gangbare praktijk in het kader van het gemeenschappelijk visserijbeleid (GVB), en vormt een centraal onderdeel van de externe dimensie van dat beleid.</p>
      <p sl="nl">Dit voorstel voor een nieuw protocol voor de partnerschapsovereenkomst inzake visserij tussen de Europese Unie en de Unie van de Comoren maakt integraal deel uit van de externe dimensie van het GVB, en is in het belang van beide partijen.</p>
      <p sl="nl">In het onderhavige verslag worden de volgende aanbevelingen gedaan die relevant geacht worden:</p>
      <p sl="nl">· de Commissie moet het Parlement voorzien van de conclusies van de vergaderingen en de werkzaamheden van het gemengd comité zoals bedoeld in artikel 9 van de overeenkomst, het meerjarige sectorale programma als vermeld in artikel 7, lid 2, van het protocol, en van de resultaten van de jaarlijkse evaluaties;</p>
      <p sl="nl">· vertegenwoordigers van het Europees Parlement die optreden als waarnemers moet worden toegestaan de vergaderingen en werkzaamheden van het gemengd comité zoals bedoeld in artikel 9 van de overeenkomst bij te wonen;</p>
      <p sl="nl">· de Commissie moet vóór de onderhandelingen voor de verlenging van de overeenkomst een verslag indienen bij het Parlement en de Raad over de uitvoering ervan;</p>
      <p sl="nl">· het Parlement en de Raad moeten billijk worden behandeld, zowel wat betreft het recht onmiddellijk en ten volle te worden geïnformeerd als het toezicht op en de evaluatie van de uitvoering van internationale visserijovereenkomsten en de onderhandelingen over de herziening ervan.</p>
      <p sl="nl">Om deze redenen heb ik voor dit verslag gestemd.</p>
    </intervention>
    <intervention id="3-242-750" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="nl">Doel van dit protocol is vervanging van het protocol dat als bijlage ging bij de Partnerschapsovereenkomst inzake visserij tussen de Europese Unie en de Unie van de Unie van de Comoren, die is afgelopen op 31 december 2010. Het nieuwe protocol is voornamelijk bedoeld om vast te stellen welke vangstmogelijkheden de EU-vloot krijgt in ruil voor toegangsrechten en sectorale steun, en om de samenwerking tussen de Europese Unie en de Unie van de Comoren voort te zetten, teneinde een partnerschapskader in te stellen voor de ontwikkeling van een duurzaam visserijbeleid en de verantwoorde exploitatie van de visbestanden in de Comorese visserijzone. Uitgaande van het nieuwe protocol is de totale jaarlijkse financiële tegenprestatie van de EU 1 845 750 euro voor de gehele periode van drie jaar. Ook wordt beoogd investeringen in de visserijsector te ontwikkelen met het oog op de optimalisering van kleinschalige visserijactiviteiten. Omdat ik geloof dat dit voorstel voor een nieuw protocol voor de Partnerschapsovereenkomst inzake de visserij tussen de Europese Unie en de Unie van de Comoren in het belang van beide partijen is, heb ik voor dit voorstel gestemd.</p>
    </intervention>
    <intervention id="3-243-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb tegengestemd. De sluiting van bilaterale visserijovereenkomsten tussen de Europese Gemeenschap en niet-lidstaten – sinds 2004 “partnerschapsovereenkomsten inzake visserij” genoemd – is een gangbare praktijk in het kader van het gemeenschappelijk visserijbeleid (GVB), en vormt een centraal onderdeel van de externe dimensie van het beleid. De financiële tegenprestatie van de EU in het kader van de overeenkomsten met Afrikaanse landen en landen in de Stille Oceaan is in grote mate uitdrukkelijk bedoeld ter ondersteuning van nationale visserijbeleidsmaatregelen die uitgaan van het duurzaamheidsbeginsel en van een goed beheer van de visserijbestanden. De partnerschapsovereenkomsten omvatten daarom de verbintenis om overal waar EU-vaartuigen actief zijn verantwoordelijke en duurzame visserij te bevorderen, op basis van een grondige evaluatie van de beschikbare bestanden, en door ervoor te zorgen dat de te benutten vangstmogelijkheden door betrouwbare wetenschappelijke adviezen worden ondersteund en alle risico’s op uitputting van de lokale bestanden uitsluiten.</p>
      <p sl="en">Met de inwerkingtreding van het Verdrag van Lissabon heeft het Parlement grotere bevoegdheden gekregen op het gebied van partnerschapsovereenkomsten inzake visserij: op grond van artikel 218, lid 6, onder a), van het VEU moet het EP nu vooraf zijn goedkeuring verlenen voor de sluiting van een overeenkomst. Deze voorwaarde vervangt de voormalige gewone raadplegingsprocedure. Wij, de groenen, zijn zeer kritisch over de wijze waarop overeenkomsten van dit type tot nu toe ten uitvoer zijn gelegd.</p>
    </intervention>
    <intervention id="3-244-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">De sluiting van bilaterale visserijovereenkomsten tussen de Europese Gemeenschap en niet-lidstaten is een gangbare praktijk in het kader van het gemeenschappelijk visserijbeleid en vormt een centraal onderdeel van de externe dimensie van het beleid.</p>
      <p sl="it">De financiële tegenprestatie van de EU in het kader van de overeenkomsten met Afrikaanse landen en landen in de Stille Oceaan is in grote mate bedoeld ter ondersteuning van nationale visserijbeleidsmaatregelen die uitgaan van het duurzaamheidsbeginsel en van een goed beheer van de visserijbestanden.</p>
      <p sl="it">De bilaterale betrekkingen in de visserijsector tussen de EG en de UvdC dateren van 1988. In de vandaag aangenomen resolutie wordt onderstreept dat meer informatie over en toezicht van het Europees Parlement op alle stappen van het onderhandelingsproces het partnerschap zou versterken, en een positief effect zou hebben op de ontwikkeling van de visserijsector. Het Parlement en de Raad moeten billijk worden behandeld, zowel wat betreft het recht onmiddellijk en ten volle te worden geïnformeerd als het toezicht op en de evaluatie van de uitvoering van internationale visserijovereenkomsten en de onderhandelingen over de herziening ervan.</p>
    </intervention>
    <intervention id="3-245-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">De visserijvloot van de EU is wereldwijd actief. Sinds 1988 bestaan er bilaterale betrekkingen tussen de huidige EU en de Unie van de Comoren. Met de huidige herziening van de partnerschapsovereenkomst inzake visserij van 2006 in het kader van de verlenging hiervan, zijn ook de basisprincipes van duurzaam visserijbeleid en een verantwoord gebruik van de visserijbestanden in de Comorese zone in de overeenkomst opgenomen. Dit is niet alleen verheugend, maar ook noodzakelijk, indien de EU en haar gemeenschappelijk visserijbeleid geloofwaardig wil zijn. In deze context moet ook het verzoek van de rapporteur om meer informatie en controle van de kant van het Parlement nadrukkelijk worden ondersteund. Ik heb daarom met dit verslag ingestemd.</p>
    </intervention>
    <intervention id="3-247-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">De verbetering van de Euro-mediterrane overeenkomst kan bijdragen aan de economische en politieke stabiliteit van de regio, met het oog op het consolideren van een gezamenlijke ruimte waarin waarden als vrede, justitie, gelijkheid, vrijheid en democratie leidend zijn. De opzet van een standaardmechanisme voor geschillenbeslechting heeft als doel te zorgen voor gestroomlijnde en doeltreffende beroepsprocedures binnen strikte termijnen, hetgeen onze bilaterale handelsbetrekkingen veiliger en meer voorspelbaar kan maken en een verdere stap vormen in de richting van de opzet en goede werking van de Euromed-vrijhandelszone. Ik heb voor deze ontwerpresolutie gestemd.</p>
    </intervention>
    <intervention id="3-247-250" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ik heb vóór deze resolutie gestemd omdat een doeltreffend mechanisme dient te worden vastgesteld voor de beslechting van handelsgeschillen tussen de Europese Unie en het Hasjemitisch Koninkrijk Jordanië. Het voorgestelde mechanisme is geënt op de geschillenbeslechtingsmechanismen van de meest recente overeenkomsten die door de Europese Unie gesloten zijn, en die in overeenstemming zijn met de regels en procedures voor geschillenbeslechting van de Wereldhandelsorganisatie. Dit mechanisme zal de goede werking van de Euromed-vrijhandelszone bevorderen, maar vooral stabiliteit aanbrengen in de bilaterale handelsbetrekkingen tussen de Europese Unie en het Hasjemitisch Koninkrijk Jordanië.</p>
    </intervention>
    <intervention id="3-247-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="nl">Verbeteringen van de Euro-mediterrane overeenkomsten hebben zonder uitzondering een belangrijke impact op de economische en politieke stabiliteit van de betrokken landen, en dragen bij tot vele sociale en democratische verworvenheden. Daarom ook juich ik alle inspanningen toe die hierop gericht zijn. Gezien de onvolledige oplossing van bepaalde geschillen in het kader van de handelsbepalingen van de Euro-mediterrane overeenkomst tot instelling van een partnerschap tussen Europese Gemeenschappen en het Hasjemitisch Koninkrijk Jordanië, moet erkend worden dat de diplomatieke benadering hier niet efficiënt geweest is. Daarom ben ik het ermee eens dat er een mechanisme voor een eenvoudig en doeltreffend gebruik van de middelen nodig is. Ik sta dan ook achter het ontwerpbesluit van de Raad over de sluiting van een overeenkomst in de vorm van een protocol tussen de Europese Unie en het Hasjemitisch Koninkrijk Jordanië. Doel van dit protocol is de instelling van een mechanisme voor geschillenbeslechting dat kan worden toegepast bij geschillen in het kader van de handelsbepalingen van deze Euro-mediterrane overeenkomst.</p>
    </intervention>
    <intervention id="3-248-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="nl">De Euro-mediterrane overeenkomsten bevatten bepalingen voor het liberaliseren van de goederenhandel, maar de regels voor het beslechten van geschillen die uit de overeenkomsten voortvloeien, steunden vooral op diplomatie en konden gemakkelijk geblokkeerd worden door de ‘laederende’ partij. In 2006 machtigde de Raad de Commissie om onderhandelingen te openen met zijn mediterrane partners over een passend mechanisme voor geschillenbeslechting. Het voorgestelde mechanisme is geënt op de mechanismen voor geschillenbeslechting van de meest recente overeenkomsten van de Europese Unie binnen de Wereldhandelsorganisatie. Op 9 december 2009 werd een ontwerpovereenkomst met Jordanië geparafeerd.</p>
      <p sl="nl">Ik sta achter het mechanisme voor geschillenbeslechting, en ik hoop dat zijn werking eerder afschrikwekkend dan onderdrukkend zal zijn. Ik hoop ook dat Jordanië het hoofd zal weten te bieden aan de instabiliteit in de regio, en dat het de gematigde en verantwoordelijke partner zal blijven die het altijd geweest is ten tijde van de regeerperioden van koning Hussein en koning Abdullah II.</p>
    </intervention>
    <intervention id="3-248-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="nl">Deze aanbeveling is gebaseerd op een ontwerpbesluit van de Raad over de sluiting van een protocol tussen de Europese Unie en Jordanië, met als doel de instelling van een mechanisme voor geschillenbeslechting als deel van de Euro-mediterrane overeenkomst. Over het algemeen heeft het oplossen van handelsconflicten tussen landen langs diplomatieke weg niet altijd het gewenste effect gehad. Daarom zijn er in het kader van de Euro-mediterrane regio onderhandelingen geopend tussen de Europese Unie en zijn mediterrane partners, in het bijzonder met Jordanië De betreffende ontwerpovereenkomst werd ondertekend op 9 december 2009 op de conferentie van Euro-mediterrane ministers van Handel in Brussel. Ik stem voor dit voorstel voor een wetgevingsresolutie van het Europees Parlement, want het is duidelijk dat dit de betrekkingen tussen de staten op het punt van de vrijhandel aanzienlijk zal verbeteren en dat het bevorderlijk zal zijn voor de politieke en economische stabiliteit van de regio. Daarom juich ik de nieuwe overeenkomst toe, in de hoop dat er na haar inwerkingtreding geen enkel conflict meer zal ontstaan tussen de Europese Unie of haar lidstaten en het koninkrijk Jordanië.</p>
    </intervention>
    <intervention id="3-249-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="nl">Zoals is gezegd in de toelichting op dit verslag, werd voor de beslechting van de geschillen die voortvloeiden uit de Euro-mediterrane overeenkomsten uitsluitend uitgegaan van een diplomatieke benadering. Het voorgestelde ‘alternatieve’ model past in de denktrant die binnen de Wereldhandelsorganisatie gestimuleerd wordt. Vanuit die gedachte wordt er, met het oog op de efficiëntie, naar gestreefd om voorbij te gaan aan de nationale soevereiniteit, aan de beslechting van geschillen door respect voor de specifieke kenmerken van ieder land, en aan het recht van deze landen om hun belangen en die van hun bevolking te beschermen. Het beslechten van geschillen langs diplomatieke weg garandeert een gelijke behandeling tussen de landen. Dit principe wordt ondermijnd door het genoemde mechanisme, dat de kapitaalstroom stimuleert en economische macht boven politieke macht stelt, dat de belangen van het kapitaal boven de belangen van landen en hun bevolking stelt.</p>
      <p sl="nl">Het feit dat wij dit mechanisme en zijn implicaties verwerpen is des te meer gerechtvaardigd omdat dit het resultaat is van de sluiting van een overeenkomst waarvan het wettelijke karakter uit hoofde van het Verdrag van Lissabon aanvechtbaar is en die hoe dan ook betreurenswaardig is, daar hij gesloten is tussen de Europese Unie en het regime van koning Abdullah, dat de opkomende, vreedzame jongerenbeweging die om hervormingen en democratische vrijheden vraagt, nog steeds gewelddadig onderdrukt.</p>
    </intervention>
    <intervention id="3-250-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="nl">Tot nu toe werd voor de beslechting van uit de Euro-mediterrane overeenkomsten voortvloeiende geschillen uitsluitend uitgegaan van een diplomatieke benadering. Het voorgestelde ‘alternatieve’ model past in de denktrant die binnen de Wereldhandelsorganisatie gestimuleerd wordt. Vanuit die gedachte wordt er, met het oog op de efficiëntie, naar gestreefd om voorbij te gaan aan de nationale soevereiniteit, aan de beslechting van geschillen door respect voor de specifieke kenmerken van ieder land, en aan het recht van deze landen om hun belangen en die van hun bevolking te beschermen. Het beslechten van geschillen langs diplomatieke weg garandeert een gelijke behandeling tussen de landen. Dit principe wordt ondermijnd door het genoemde mechanisme, dat de kapitaalstroom stimuleert en economische macht boven politieke macht stelt, dat de belangen van het kapitaal boven de belangen van landen en hun bevolking stelt.</p>
      <p sl="nl">Het feit dat wij dit mechanisme en zijn implicaties verwerpen is des te meer gerechtvaardigd omdat dit het resultaat is van de sluiting van een overeenkomst waarvan het wettelijke karakter uit hoofde van het Verdrag van Lissabon aanvechtbaar is en die hoe dan ook betreurenswaardig is, daar hij gesloten is tussen de Europese Unie en het regime van koning Abdullah, dat de opkomende, vreedzame jongerenbeweging die om hervormingen en democratische vrijheden vraagt, nog steeds gewelddadig onderdrukt.</p>
    </intervention>
    <intervention id="3-251-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd. De opzet van een standaardmechanisme voor geschillenbeslechting is een goede zaak, aangezien dit zorgt voor gestroomlijnde en doeltreffende beroepsprocedures binnen strikte termijnen. De rapporteur meent dat deze verbeteringen aan de vrijhandelsovereenkomsten met Euromed-partners een bijdrage kunnen leveren tot de economische en politieke stabiliteit in deze belangrijke regio om te komen tot “één enkele oever” van vrede, ontwikkeling, rechtvaardigheid, gelijkheid, vrijheid, pluralisme, democratie en respect. Bovendien kan de adequate toepassing van dit mechanisme onze bilaterale handelsbetrekkingen veiliger en meer voorspelbaar maken en een verdere stap vormen in de richting van de opzet en goede werking van de Euromed-vrijhandelszone.</p>
    </intervention>
    <intervention id="3-251-125" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="nl">Het verleden toont aan dat de diplomatie er niet in geslaagd is om de verschillende soorten geschillen die er bestaan op doeltreffende wijze te beslechten. Ik juich de opzet van een standaardmechanisme voor geschillenbeslechting dan ook toe, dat moet zorgen voor gestroomlijnde en doeltreffende beroepsprocedures binnen strikte termijnen. Ik ben het met de rapporteur eens dat deze verbeteringen van de Euro-mediterrane vrijhandelsovereenkomsten kunnen bijdragen aan de economische en politieke stabiliteit in de regio, om te komen tot “één enkele oever” van vrede, ontwikkeling, rechtvaardigheid, gelijkheid, vrijheid, pluraliteit, democratie en respect. Als dit mechanisme adequaat wordt toegepast, zou het bovendien de veiligheid en de voorspelbaarheid van onze bilaterale handelsbetrekkingen kunnen vergroten. Het is ook een stap verder naar de instelling en goede werking van de Euro-mediterrane vrijhandelszone.</p>
    </intervention>
    <intervention id="3-251-187" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Ik weet dat het voorgestelde mechanisme is geënt op de geschillenbeslechtingsmechanismen van de meest recente overeenkomsten die door de Europese Unie gesloten zijn alsook op het WTO-memorandum. Bilaterale handelsovereenkomsten moeten altijd volledig in overeenstemming zijn met het multilateraal handelssysteem. De Commissie moet ervoor zorgen dat de uitvoering doeltreffend is. Aanslepende geschillen hebben nadelige gevolgen voor het bedrijfsleven. Daarom heb ik voorgestemd.</p>
    </intervention>
    <intervention id="3-251-250" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Via dit verslag stemt het Europees Parlement in met het opzetten van een standaardmechanisme voor geschillenbeslechting. Dat mechanisme zal zorg dragen voor gestroomlijnde en doeltreffende beroepsprocedures binnen strikte termijnen als er met betrekking tot de handelsbepalingen van de Euro-mediterrane overeenkomst conflicten ontstaan tussen de Europese Gemeenschappen en het Hasjemitisch Koninkrijk Jordanië. Tot nu toe werd voor de beslechting van uit de Euro-mediterrane overeenkomsten voortvloeiende geschillen uitsluitend uitgegaan van een diplomatieke benadering. In de praktijk is dit niet efficiënt en het heeft tot situaties geleid waarbij geschillen onopgelost bleven omdat deze door de laedens gemakkelijk geblokkeerd konden worden. De verbeteringen aan de vrijhandelsovereenkomsten met Euromed-partners kunnen een bijdrage leveren tot economische en politieke stabiliteit in deze belangrijke regio om te komen tot ‘één enkele oever’ van vrede, ontwikkeling, rechtvaardigheid, gelijkheid, vrijheid, pluralisme, democratie en respect. Bovendien kan de adequate toepassing van dit mechanisme onze bilaterale handelsbetrekkingen veiliger en meer voorspelbaar maken en een verdere stap vormen bij het verwezenlijken van een goed functionerende Euromed-vrijhandelszone. Om al deze redenen heb ik vóór dit verslag gestemd.</p>
    </intervention>
    <intervention id="3-251-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ik heb voor de sluiting van deze overeenkomst tussen de EU en Jordanië gestemd. Het is de bedoeling een standaardmechanisme op te zetten voor het beslechten van geschillen voortvloeiende uit de handelsbepalingen van de Euro-mediterrane overeenkomsten. Tot nu toe werd voor de beslechting van uit de Euro-mediterrane overeenkomsten voortvloeiende geschillen uitsluitend uitgegaan van een diplomatieke benadering. In de praktijk is dit niet efficiënt en het heeft tot situaties geleid waarbij geschillen onopgelost bleven omdat deze gemakkelijk geblokkeerd konden worden. Ik hoop dat de toepassing van dit standaardmechanisme voor geschillenbeslechting de handelsbetrekkingen tussen de EU en Jordanië veiliger en meer voorspelbaar zullen maken.</p>
    </intervention>
    <intervention id="3-252-500" speaker_id="4345" name="Tokia SAÏFI" is_mep="True" mode="written" nationality="France" birth_date="11-07-1959" birth_place="Hautmont" p_group="Group of the European People's Party (Christian Democrats)" m_state="FR">
      <p sl="nl">In het kader van de Euro-mediterrane overeenkomst waarbij een associatie tot stand wordt gebracht tussen de EG en Jordanië worden eventuele handelsgeschillen tussen twee partijen, met de EG aan de ene kant en Jordanië aan de andere kant, momenteel nog altijd via diplomatieke weg geregeld. Deze methode is niet efficiënt en ondoorzichtig en daarom heb ik gestemd voor het instellen van een standaardmechanisme voor geschillenbeslechting waardoor deelnemers aan beide kanten van de Middellandse Zee handel kunnen drijven in een veiliger en voorspelbaarder klimaat. Dit standaardmechanisme is gebaseerd op de oplossingen die door de Wereldhandelsorganisatie worden bepleit in haar memorandum inzake geschillenbeslechting, alsook op de protocollen die onderdeel uitmaken van onlangs door de EU afgesloten bilaterale handelsovereenkomsten.</p>
      <p sl="nl">Tot slot zullen door het opnemen van dergelijke protocollen in een groeiend aantal overeenkomsten gelijke mededingingsvoorwaarden worden geschapen voor zowel de Europese handelsdeelnemers, als hun partners in derde landen.</p>
    </intervention>
    <intervention id="3-253-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">De aanleiding voor deze onderhandelingen was de tot nu toe feitelijk rechtsvrije ruimte waardoor er voor geschillen tussen de EU en de landen van het Middellandse Zeegebied geen procedurele steun bestond. Het mechanisme voor geschilbeslechting is gebaseerd op de internationaal gebruikelijke procedureregels. Omdat de weg die tot nu toe werd bewandeld tot onoplosbare problemen heeft geleid, heb ik de aanbeveling van de rapporteur opgevolgd.</p>
    </intervention>
    <intervention id="3-254-625" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ik heb vóór deze resolutie gestemd omdat een doeltreffend mechanisme dient te worden vastgesteld voor de beslechting van handelsgeschillen tussen de Europese Unie en het Koninkrijk Marokko. Het voorgestelde mechanisme is geënt op de geschillenbeslechtingsmechanismen van de meest recente overeenkomsten die door de Europese Unie gesloten zijn, en die in overeenstemming zijn met de regels en procedures voor geschillenbeslechting van de Wereldhandelsorganisatie. Dit mechanisme zal stabiliteit aanbrengen in de bilaterale handelsbetrekkingen tussen de Europese Unie en het Koninkrijk Marokko.</p>
    </intervention>
    <intervention id="3-254-750" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Alle verbeteringen van de Euro-mediterrane overeenkomsten hebben belangrijke gevolgen voor de economische en politieke stabiliteit van de betrokken landen, met al de maatschappelijke en democratische voordelen die daaruit voortvloeien. Er zijn met betrekking tot de handelsbepalingen van de Euro-mediterrane overeenkomst die een associatie tussen de Europese Gemeenschap en het Koninkrijk Marokko tot stand brengt geschillen ontstaan, en sommige daarvan zijn niet bevredigend opgelost. Het op diplomatieke leest geschoeide systeem voor geschilbeslechting is inefficiënt gebleken. Ik ben het er daarom mee eens dat er een mechanisme moet worden opgezet voor een gestroomlijnde en doeltreffende verwerking van beroepsprocedures. Ik sluit me dus aan bij dit ontwerpbesluit van de Raad betreffende de sluiting van een overeenkomst tussen de Europese Unie en het Koninkrijk Marokko tot vaststelling van een regeling inzake de beslechting van geschillen.</p>
    </intervention>
    <intervention id="3-254-875" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Aangezien de huidige normen voor geschillenbeslechting uitgaan van een diplomatieke benadering en eenvoudig kunnen worden geblokkeerd door de partij die zijn verplichtingen niet nakomt, ben ik van mening dat het aannemen van deze overeenkomst de handelsrelaties tussen de EU en Marokko veiliger en voorspelbaarder maakt, hetgeen zowel voor bedrijven als consumenten voordelig is. De aanneming van de overeenkomst is in lijn met de Euro-mediterrane routekaart voor de handel na 2010.</p>
    </intervention>
    <intervention id="3-255-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Net als de overige overeenkomsten ontbeerde ook de overeenkomst tussen de Europese Unie en het Koninkrijk Marokko een goed systeem voor geschilbeslechting, en dat droeg uiteraard bij tot een minder dan optimaal vertrouwen in deze overeenkomst. Het vertrouwen van partijen in een rechtvaardige oplossing van geschillen werd zo aangetast. Ik hoop dat het nu voorziene mechanisme in werking zal treden en dat dit zal bijdragen tot meer vertrouwen bij de partijen. Ik hoop ook dat het Koninkrijk Marokko de door Hassan II in gang gezette, en door Mohammed VI gesteunde hervormingen zal voortzetten.</p>
    </intervention>
    <intervention id="3-255-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Deze aanbeveling heeft betrekking op een ontwerpbesluit van de Raad betreffende de sluiting van een overeenkomst tussen de Europese Unie (EU) en het Koninkrijk Marokko tot vaststelling van een regeling inzake de beslechting van geschillen voortvloeiende uit de Euro-mediterrane overeenkomst. De oplossing van handelsgeschillen via diplomatieke wegen heeft niet altijd de gewenste resultaten opgeleverd. Daarom zijn er binnen de Euro-mediterrane sfeer tussen de EU en de partners in die regio, in dit geval Marokko, onderhandelingen van start gegaan. Op 9 december 2009 werd op de Euro-mediterrane conferentie van de ministers van Handel in Brussel in Brussel een ontwerpovereenkomst met Marokko geparafeerd, die op 7 maart 2010 op de top EU-Marokko bevestigd is. Ik sluit me aan bij dit ontwerp voor een wetgevingsresolutie van het Europees Parlement. Ik geloof dat de vrijhandelsbetrekkingen tussen de staten op deze wijze aanzienlijk verbeterend kunnen worden, en dat dit zal bijdragen tot meer politieke en economische stabiliteit in de regio. Ik ben daarom tevreden met deze nieuwe overeenkomst, en ik hoop dat er na de inwerkingtreding ervan geen nieuwe conflicten tussen de EU – of haar lidstaten – en Marokko zullen ontstaan.</p>
    </intervention>
    <intervention id="3-256-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Zoals in de toelichting bij dit verslag vermeld, werd voor de beslechting van uit de Euro-mediterrane overeenkomsten voortvloeiende geschillen uitsluitend uitgegaan van een diplomatieke benadering. Het ‘alternatieve’ model dat ons nu wordt voorgesteld sluit aan bij de filosofie zoals die bij de Wereldhandelsorganisatie wordt gepropageerd. Dat model zou efficiënter zijn, maar het gaat er eigenlijk om de nationale soevereiniteit buiten werking te stellen. Bij de oplossing van geschillen wordt dan geen rekening met de specifieke omstandigheden van elk land en het recht van elk land om de eigen belangen en die van het eigen volk te verdedigen. Geschiloplossing via diplomatieke weg garandeerde de gelijke behandeling van landen. Dit mechanisme echter ondermijnt dat beginsel: het kapitaalverkeer krijgt voorrang, economische macht gaat vóór politieke macht, en het belang van het kapitaal vóór het belang van landen en hun bevolking.</p>
      <p sl="pt">Ons verzet tegen dit mechanisme en alles wat ermee samenhangt vindt een extra rechtvaardiging in het feit dat het een voortvloeisel is van een vrijhandelsovereenkomst met Marokko, een land dat de Westelijke Sahara blijft bezetten en inkomsten ontleent aan hulpmiddelen die niet tot Marokko behoren. Daarmee schendt Marokko het internationale recht, temeer omdat het de bevolking van de Westelijke Sahara, de Sarahwi, het zelfbeschikkingsrecht ontzegt.</p>
    </intervention>
    <intervention id="3-257-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit verslag heeft betrekking op het instellen van een mechanisme voor geschilbeslechting, wat een wijziging van de huidige aanpak met zich meebrengt. Zoals in de toelichting bij dit verslag vermeld, werd voor de beslechting van uit de Euro-mediterrane overeenkomsten voortvloeiende geschillen uitsluitend uitgegaan van een diplomatieke benadering.</p>
      <p sl="pt">De Commissie stelt nu een ‘alternatief’ model voor dat aansluit bij de filosofie zoals die bij de Wereldhandelsorganisatie wordt gepropageerd. Dat model zou efficiënter zijn, maar het gaat er eigenlijk om de nationale soevereiniteit buiten werking te stellen. Bij de oplossing van geschillen wordt dan geen rekening met de specifieke omstandigheden van elk land en het recht van elk land om de eigen belangen en die van het eigen volk te verdedigen.</p>
      <p sl="pt">Geschiloplossing via diplomatieke weg garandeerde de gelijke behandeling van landen. Dit mechanisme echter ondermijnt dat beginsel: het kapitaalverkeer krijgt voorrang, economische macht gaat vóór politieke macht, en het belang van het kapitaal vóór het belang van landen en hun bevolking.</p>
      <p sl="pt">Ons verzet tegen dit mechanisme en alles wat ermee samenhangt vindt een extra rechtvaardiging in het feit dat het een voortvloeisel is van een vrijhandelsovereenkomst met Marokko, een land dat de Westelijke Sahara blijft bezetten en inkomsten ontleent aan hulpmiddelen die niet tot Marokko behoren. Daarmee schendt Marokko het internationale recht, temeer omdat het de bevolking van de Westelijke Sahara, de Sarahwi, het zelfbeschikkingsrecht ontzegt. Daarom hebben we tegengestemd.</p>
    </intervention>
    <intervention id="3-258-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik steun de rapporteur, die voorstelt dat het Parlement deze overeenkomst goedkeurt. Aanslepende geschillen hebben nadelige gevolgen voor het bedrijfsleven en voor de eindverbruikers op de beide oevers van de Middellandse Zee.</p>
    </intervention>
    <intervention id="3-259-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="nl">Het burgeroproer tegen de Arabische despoten heeft de zuidkust van de Middellandse Zee in vuur en vlam gezet. Blijkbaar is dit voor de Europese Unie onvoldoende reden om de instelling van de vrijhandelszone op te schorten die zij met sommige despoten overeen is gekomen. Hiermee hebben we een duidelijk signaal afgegeven: de Europese Unie wenst niet te onderhandelen met de Arabische democratieën die het daglicht zouden kunnen zien. Dat is absurd. Ik stem dan ook tegen.</p>
    </intervention>
    <intervention id="3-259-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">De ervaring heeft ons geleerd dat het oplossen van geschillen met diplomatieke middelen een weinig efficiënte methode is. Ik ben dus heel tevreden met de invoering van een standaardmechanisme voor geschillenbeslechting, aangezien dit zorgt voor gestroomlijnde en doeltreffende beroepsprocedures binnen strikte termijnen. Ik sluit me aan bij de stelling van de rapporteur dat deze verbeteringen aan de vrijhandelsovereenkomsten tussen de EU en Marokko een bijdrage kunnen leveren tot de economische en politieke stabiliteit in deze belangrijke regio om te komen tot “één enkele oever” van vrede, ontwikkeling, rechtvaardigheid, gelijkheid, vrijheid, pluralisme, democratie en respect. Bovendien kan de adequate toepassing van dit mechanisme onze bilaterale handelsbetrekkingen veiliger en meer voorspelbaar maken en een verdere stap vormen bij het verwezenlijken van een goed functionerende vrijhandelszone tussen de EU en Marokko.</p>
    </intervention>
    <intervention id="3-260-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Geschillenbeslechting in verband met de overeenkomst tussen Europa en het Middellandse Zeegebied behoorde soms ook tot de taken van de diplomatieke diensten. Nu wil men op EU-niveau mechanismen invoeren waarmee geschillen beslecht kunnen worden en die voor politiek instabiele regio’s, zoals Marokko, van nut kunnen zijn bij de ontwikkeling van een homogene staat die door vrede, ontwikkeling, gerechtigheid, gelijkheid, vrijheid, pluralisme, democratie en respect gekenmerkt wordt. Ik onthoud mij van stemming, omdat de rapporteur niet duidelijk maakt hoe inachtneming van de mechanismen kan worden gewaarborgd.</p>
    </intervention>
    <intervention id="3-261-000" speaker_id="1073" name="Cristiana MUSCARDINI" is_mep="True" mode="written" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">De vrijhandelsovereenkomst tussen de EU en Marokko dient de weg vrij te maken voor de ontwikkeling, de stabilisatie en het herstel van de economie van de hele Noord-Afrikaanse regio. De EU kan en mag de kans niet aan zich voorbij laten gaan om het initiatief te nemen voor een geactualiseerd handelsbeleid ter ondersteuning van de landen die te maken hebben gekregen met politieke en sociale crises die ernstige gevolgen hebben voor de nationale economieën en zodoende ook voor onze investeringen in die landen.</p>
      <p sl="it">Dankzij deze stemming over een gestroomlijnd en doeltreffend standaardmechanisme voor geschillenbeslechting worden de Europese investeringen in Marokko beter beschermd. Deze investeringen zijn essentieel voor het economisch welzijn van vrijwel alle sectoren in de regio.</p>
      <p sl="it">Met de stemming van vandaag benadrukken wij dat de EU voornemens is te voorkomen dat de eindverbruikers op de beide oevers van de Middellandse Zee negatieve economische gevolgen ondervinden van protectionistische maatregelen waarmee specifieke belangen worden behartigd en waarbij de ratificatie wordt uitgesteld van overeenkomsten die van groot belang zijn om ervoor te zorgen dat deze regio, die steeds interessanter wordt voor concurrerende markten als China en het Midden-Oosten, weer evenwichtige economische keuzen gaat maken.</p>
    </intervention>
    <intervention id="3-261-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Via dit verslag stemt het Europees Parlement in met het opzetten van een standaardmechanisme voor geschillenbeslechting. Dit mechanisme garandeert gestroomlijnde en doeltreffende beroepsprocedures binnen strikte termijnen voor geschillen die voortvloeien uit de Euro-mediterrane overeenkomsten, in dit geval die tussen de EU en Marokko. Tot nu toe werd voor de beslechting van uit de Euro-mediterrane overeenkomsten voortvloeiende geschillen uitsluitend uitgegaan van een diplomatieke benadering. In de praktijk is dit niet efficiënt en het heeft tot situaties geleid waarbij geschillen onopgelost bleven omdat deze gemakkelijk door de laedens geblokkeerd konden worden. Aanslepende geschillen hebben nadelige gevolgen voor het bedrijfsleven en voor de eindverbruikers op de beide oevers van de Middellandse Zee. De verbeteringen aan de vrijhandelsovereenkomsten met Euromed-partners kunnen een bijdrage leveren tot de economische en politieke stabiliteit in deze belangrijke regio om te komen tot “één enkele oever” van vrede, ontwikkeling, rechtvaardigheid, gelijkheid, vrijheid, pluralisme, democratie en respect. Het voorgestelde mechanisme is geënt op de geschillenbeslechtingsmechanismen van de meest recente overeenkomsten die door de Europese Unie gesloten zijn alsook op het WTO-Memorandum inzake geschillenbeslechting. Bovendien moet de Commissie ervoor zorgen dat de uitvoering doeltreffend is en dat het mechanisme daadwerkelijk wordt gebruikt. In het kader van dit alles, heb ik voor dit verslag gestemd waarin de sluiting van de overeenkomst wordt goedgekeurd.</p>
    </intervention>
    <intervention id="3-261-750" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ik heb voor de sluiting van deze overeenkomst tussen de EU en het Koninkrijk Marokko gestemd. Het is de bedoeling een standaardmechanisme op te zetten voor het beslechten van geschillen voortvloeiende uit de handelsbepalingen van de Euro-mediterrane overeenkomsten. Tot nu toe werd voor de beslechting van uit de Euro-mediterrane overeenkomsten voortvloeiende geschillen uitsluitend uitgegaan van een diplomatieke benadering. In de praktijk is dit niet efficiënt en het heeft tot situaties geleid waarbij geschillen onopgelost bleven omdat deze gemakkelijk geblokkeerd konden worden. Ik hoop dat de toepassing van dit standaardmechanisme voor geschillenbeslechting de handelsbetrekkingen tussen de EU en Koninkrijk Marokko veiliger en meer voorspelbaar zullen maken.</p>
    </intervention>
    <intervention id="3-262-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb voorgestemd. Tot nu toe werd voor de beslechting van uit de Euro-mediterrane overeenkomsten voortvloeiende geschillen uitsluitend uitgegaan van een diplomatieke benadering. In de praktijk is dit niet efficiënt en het heeft tot situaties geleid waarbij geschillen onopgelost bleven omdat deze gemakkelijk geblokkeerd konden worden door de “laederende” partij. In 2006 machtigde de Raad de Commissie onderhandelingen te openen met zijn mediterrane partners over een passend mechanisme voor geschillenbeslechting. Op 9 december 2009 werd op de Euro-mediterrane conferentie van de ministers van Handel in Brussel in Brussel een ontwerpovereenkomst met Marokko geparafeerd, die op 7 maart 2010 op de top EU-Marokko bevestigd werd. De opzet van een standaardmechanisme voor geschillenbeslechting is een goede zaak, aangezien dit zorgt voor gestroomlijnde en doeltreffende beroepsprocedures binnen strikte termijnen.</p>
    </intervention>
    <intervention id="3-266-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Ik steun de instelling van een standaardmechanisme voor geschillenbeslechting met Egypte, waardoor inefficiënties en hindernissen uit de weg zijn geruimd en de ontwerpovereenkomst met dat land kon worden afgesloten. Deze overeenkomst draagt bij aan economische en politieke stabiliteit in het Euro-mediterrane gebied, waardoor het gemakkelijker wordt een toekomst van vrede, rechtvaardigheid, vrijheid, pluralisme en democratie te realiseren.</p>
    </intervention>
    <intervention id="3-266-500" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ik heb vóór deze resolutie gestemd omdat een doeltreffend mechanisme dient te worden vastgesteld voor de beslechting van handelsgeschillen tussen de Europese Unie en de Arabische Republiek Egypte. Het voorgestelde mechanisme is geënt op de geschillenbeslechtingsmechanismen van de meest recente overeenkomsten die door de Europese Unie gesloten zijn, en die in overeenstemming zijn met de regels en procedures voor geschillenbeslechting van de Wereldhandelsorganisatie. Dit mechanisme zal de goede werking van de Euromed-vrijhandelszone bevorderen, maar vooral stabiliteit aanbrengen in de bilaterale handelsbetrekkingen tussen de Europese Unie en de Arabische Republiek Egypte.</p>
    </intervention>
    <intervention id="3-267-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor de regeling inzake de beslechting van geschillen die door de heer Susta is ingediend. Ik ben het ermee eens dat de adequate toepassing van een standaardmechanisme voor geschillenbeslechting een verdere stap kan vormen in de richting van de opzet en goede werking van de Euromed-vrijhandelszone. Tot nu toe werd voor de beslechting van uit de Euro-mediterrane overeenkomsten voortvloeiende geschillen uitsluitend, waar mogelijk, uitgegaan van een diplomatieke benadering. Er moet een stabiel mechanisme komen, ook omdat aanslepende handelsgeschillen nadelige gevolgen hebben voor de eindverbruikers op de beide oevers van de Middellandse Zee. Gelet op de gebeurtenissen in een aantal Noord-Afrikaanse landen moet de ontwikkeling van een stabiele economische en politieke situatie in die landen gepaard gaan met een goede werking van de vrijhandelsovereenkomsten in het Middellandse Zeegebied.</p>
    </intervention>
    <intervention id="3-267-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Alle verbeteringen van de Euro-mediterrane overeenkomsten hebben belangrijke gevolgen voor de economische en politieke stabiliteit van de betrokken landen, met al de maatschappelijke en democratische voordelen die daaruit voortvloeien. Er zijn met betrekking tot de handelsbepalingen van de Euro-mediterrane overeenkomst die een associatie tussen de Europese Gemeenschappen en de Arabische Republiek Egypte tot stand brengt geschillen ontstaan en sommige daarvan zijn niet bevredigend opgelost. Het op diplomatieke leest geschoeide systeem voor geschilbeslechting is inefficiënt gebleken. Ik ben het er daarom mee eens dat er een mechanisme moet worden opgezet voor een gestroomlijnde en doeltreffende verwerking van beroepsprocedures. Ik sluit me dus aan bij dit ontwerpbesluit van de Raad betreffende de sluiting van een overeenkomst tussen de Europese Unie en de Arabische Republiek Egypte tot vaststelling van een regeling inzake de beslechting van geschillen.</p>
    </intervention>
    <intervention id="3-268-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Het is mogelijk dat de huidige situatie in Egypte de noodzaak om door te gaan met het sluiten van overeenkomsten als de onderhavige minder vanzelfsprekend maakt. Ontwikkelingen zoals die welke zich onlangs in Egypte hebben voorgedaan brengen altijd onrust en onzekerheid met zich mee, maar nu deze periode voorbij is zal de Egyptische staat opnieuw al zijn taken moeten gaan waarnemen. Dat geldt ook voor de buitenlandse betrekkingen, waaronder de betrekkingen met de Europese Unie, die krachtens de Euro-mediterrane overeenkomst een partner van Egypte is. Op dit moment zal Egypte zich vermoedelijk niet al te veel zorgen maken over geschillen die zich in de toekomst zouden kunnen voorden, maar ik geloof toch dat het een goede zaak is mechanismen in te voeren die een voor beide partijen bevredigende oplossing van zulke conflicten mogelijk maken. Egypte is vanaf de vroegste tijden onlosmakelijk verbonden geweest met de geschiedenis van Europa en de rest van de wereld. Ik hoop dat dit land een toekomst tegemoet gaat die aansluit bij de grootsheid van het verleden.</p>
    </intervention>
    <intervention id="3-268-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Deze aanbeveling heeft betrekking op een ontwerpbesluit van de Raad betreffende de sluiting van een overeenkomst tussen de Europese Unie (EU) en de Volksrepubliek Egypte tot vaststelling van een regeling inzake de beslechting van geschillen. Egypte onderneemt nu de eerste stappen in de richting van een democratisch bestel, wat dit protocol een bijzondere betekenis verleent. De oplossing van handelsgeschillen via diplomatieke wegen heeft niet altijd de gewenste resultaten opgeleverd. Daarom zijn er binnen de Euro-mediterrane sfeer tussen de EU en de partners in die regio, in dit geval Egypte, onderhandelingen van start gegaan. De ontwerpovereenkomst is op 27 april 2010 door de Associatieraad EU-Egypte in Luxemburg ondertekend. Ik sluit me aan bij deze ontwerpwetgevingsresolutie van het Europees Parlement. Ik geloof dat de vrijhandelsbetrekkingen tussen de staten op deze wijze aanzienlijk verbeterend kunnen worden, en dat dit zal bijdragen tot meer politieke en economische stabiliteit in de regio. Ik ben daarom tevreden met deze nieuwe overeenkomst, en ik hoop dat er na de inwerkingtreding ervan geen nieuwe conflicten tussen de EU – of haar lidstaten – en de Arabische Republiek Egypte zullen ontstaan.</p>
    </intervention>
    <intervention id="3-269-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Zoals in de toelichting bij dit verslag vermeld, werd voor de beslechting van uit de Euro-mediterrane overeenkomsten voortvloeiende geschillen uitsluitend uitgegaan van een diplomatieke benadering. Het ‘alternatieve’ model dat ons nu wordt voorgesteld sluit aan bij de filosofie zoals die bij de Wereldhandelsorganisatie wordt gepropageerd. Dat model zou efficiënter zijn, maar het gaat er eigenlijk om de nationale soevereiniteit buiten werking te stellen. Bij de oplossing van geschillen wordt dan geen rekening met de specifieke omstandigheden van elk land en het recht van elk land om de eigen belangen en die van het eigen volk te verdedigen. Geschillenbeslechting via diplomatieke weg garandeerde de gelijke behandeling van landen. Dit mechanisme echter ondermijnt dat beginsel: het kapitaalverkeer krijgt voorrang, economische macht gaat vóór politieke macht, en het belang van het kapitaal vóór het belang van landen en hun bevolking.</p>
      <p sl="pt">Ons verzet tegen dit mechanisme en alles wat ermee samenhangt vindt extra rechtvaardiging in het feit dat het een voortvloeisel is van een overeenkomst tussen de EU en het regime van dictator Mubarak. De opstand van het Egyptische volk is gericht op een democratische overgang. Daarmee beoogt men de eigen soevereiniteit te beschermen tegen buitenlandse inmenging en tegen concessies die het regime zou kunnen doen aan de belangen van het imperialisme in de regio. Dat is een positief signaal, en we hopen dat die houding een concrete weerslag zal vinden in deze en andere overeenkomsten.</p>
    </intervention>
    <intervention id="3-270-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Tot nu toe werd voor de beslechting van uit de Euro-mediterrane overeenkomsten voortvloeiende geschillen uitsluitend uitgegaan van een diplomatieke benadering. Het ‘alternatieve’ model dat ons nu wordt voorgesteld sluit aan bij de filosofie zoals die bij de Wereldhandelsorganisatie wordt gepropageerd. Dat model zou efficiënter zijn, maar het gaat er eigenlijk om de nationale soevereiniteit buiten werking te stellen. Bij de oplossing van geschillen wordt dan geen rekening met de specifieke omstandigheden van elk land en het recht van elk land om de eigen belangen en die van het eigen volk te verdedigen.</p>
      <p sl="pt">Geschiloplossing via diplomatieke weg garandeerde de gelijke behandeling van landen. Dit mechanisme echter ondermijnt dat beginsel: het kapitaalverkeer krijgt voorrang, economische macht gaat vóór politieke macht, en het belang van het kapitaal vóór het belang van landen en hun bevolking.</p>
      <p sl="pt">Ons verzet tegen dit mechanisme en alles wat ermee samenhangt vindt extra rechtvaardiging in het feit dat het een voortvloeisel is van een overeenkomst tussen de EU, wier legitimiteit uit hoofde van het Verdrag van Lissabon in twijfel getrokken kan worden, en het regime van dictator Mubarak. De opstand van het Egyptische volk is gericht op een democratische overgang. Daarmee beoogt men de eigen soevereiniteit te beschermen tegen buitenlandse inmenging en tegen concessies die het regime zou kunnen doen aan de belangen van het imperialisme in de regio. Dat is een positief signaal, en we hopen dat die houding een concrete weerslag zal vinden in deze en andere overeenkomsten.</p>
    </intervention>
    <intervention id="3-271-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ondanks de onzekere situatie in Egypte is het naar mijn mening juist dat het Parlement doorgaat met de goedkeuring van deze overeenkomst, die het leven gemakkelijker moet maken voor bedrijven zonder politiek commentaar te leveren op de huidige Egyptische regering.</p>
    </intervention>
    <intervention id="3-271-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Het verleden leert ons dat de diplomatie er niet in geslaagd is om verschillende bestaande geschillen op een doeltreffende manier te beslechten. De opzet van een standaardmechanisme voor geschillenbeslechting is dan ook een goede zaak, aangezien dit zorgt voor gestroomlijnde en doeltreffende beroepsprocedures binnen strikte termijnen. Ik ben het eens met de rapporteur dat de verbeteringen aan de vrijhandelsovereenkomsten tussen de EU en Egypte een bijdrage kunnen leveren tot de economische en politieke stabiliteit in deze belangrijke regio om te komen tot “één enkele oever” van vrede, ontwikkeling, rechtvaardigheid, gelijkheid, vrijheid, pluralisme, democratie en respect. Bovendien kan de adequate toepassing van dit mechanisme onze bilaterale handelsbetrekkingen veiliger en meer voorspelbaar maken en een verdere stap vormen in de richting van de opzet en goede werking van de vrijhandelszone EU-Egypte.</p>
    </intervention>
    <intervention id="3-272-000" speaker_id="97344" name="Paul MURPHY" is_mep="True" mode="written" nationality="Ireland" birth_date="13-04-1983" birth_place="Dublin" p_group="Confederal Group of the European United Left - Nordic Green Left" m_state="IE">
      <p sl="en">Ik heb tegen dit verslag gestemd omdat ik me ernstig zorgen maak over de economische en politieke benadering van de landen die onder de Euro-mediterrane overeenkomst vallen door de EU. De totstandbrenging van een vrijhandelsgebied zou ingrijpende gevolgen hebben voor werkende mensen in de regio. Op basis van de eigen cijfers van de EU wordt verwacht dat Egypte 1,5 miljoen arbeidsplaatsen zal verliezen. De trieste economische vooruitzichten voor jonge mensen en de woede over de corruptie en uitwassen van de zeer kleine dictatoriale elite vormen de kern van de revolutionaire bewegingen en de aspiraties van het Egyptische volk. Een voortzetting van de vrijhandelsdoctrine in het belang van Europese grote bedrijven en de rijke elites betekent meer van hetzelfde en moet dus worden verworpen. De onderhandelingen over deze overeenkomst werden geleid door vertegenwoordigers van het dictatoriale regime van Mubarak, dat omvergeworpen is door de revolutionaire opstand. De top van het leger is echter sterk verbonden met de economische belangen van het voormalige regime en vertegenwoordigt niet de legitieme eisen en aspiraties van de werkende mensen. Handelsbetrekkingen moeten gebaseerd zijn op de behoeften van de meerderheid van de bevolking, niet op de hebzucht van piepkleine elites en ondernemingen.</p>
    </intervention>
    <intervention id="3-272-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">In dit verslag stelt de rapporteur van het EP dat de opzet van een standaardmechanisme voor geschillenbeslechting een goede zaak is, aangezien dit ervoor zorgt dat de beroepsprocedures op een gestroomlijnde en doeltreffende manier en binnen strikte termijnen kunnen worden toegepast in de uit de Euro-mediterrane overeenkomsten voortvloeiende geschillen tussen de EU en de Arabische Republiek Egypte. De diplomatieke benadering die men hanteerde bij de beslechting van geschillen is niet efficiënt gebleken en heeft tot situaties geleid waarbij geschillen onopgelost bleven omdat deze gemakkelijk geblokkeerd konden worden door de “laederende” partij. Aanslepende geschillen hebben nadelige gevolgen voor het bedrijfsleven en ook voor de eindverbruikers op de beide oevers van de Middellandse Zee. Deze verbeteringen aan de Euro-mediterrane vrijhandelsovereenkomsten kunnen een bijdrage leveren tot de economische en politieke stabiliteit in deze belangrijke regio om te komen tot “één enkele oever” van vrede, ontwikkeling, rechtvaardigheid, gelijkheid, vrijheid, pluralisme, democratie en respect. Het voorgestelde mechanisme is geënt op de geschillenbeslechtingsmechanismen van de meest recente overeenkomsten die door de Europese Unie gesloten zijn alsook op het WTO-Memorandum inzake geschillenbeslechting. Bovendien moet de Commissie ervoor zorgen dat de uitvoering doeltreffend is en dat het mechanisme daadwerkelijk wordt gebruikt. In het kader van dit alles, heb ik voor dit verslag gestemd waarin de sluiting van de overeenkomst wordt goedgekeurd.</p>
    </intervention>
    <intervention id="3-272-750" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ik heb voor de sluiting van deze overeenkomst tussen de EU en Egypte gestemd, die tot doel heeft een regeling inzake de beslechting van geschillen in verband met de handelsbepalingen van de Euro-mediterrane overeenkomst vast te stellen. Tot nu toe werd voor de beslechting van uit de Euro-mediterrane overeenkomsten voortvloeiende geschillen uitsluitend uitgegaan van een diplomatieke benadering. In de praktijk is dit niet efficiënt en het heeft tot situaties geleid waarbij geschillen onopgelost bleven of geblokkeerd werden. Ik pleit voor de toepassing van dit standaardmechanisme voor geschillenbeslechting om de bilaterale handelsbetrekkingen tussen de EU en Egypte veiliger en meer voorspelbaar te maken.</p>
    </intervention>
    <intervention id="3-265-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik stem voor deze aanbeveling, want de opzet van een standaardmechanisme voor geschillenbeslechting is een goede zaak, aangezien dit zorgt voor gestroomlijnde en doeltreffende beroepsprocedures binnen strikte termijnen. Voorts ben ik het eens met het standpunt van de rapporteur, die meent dat deze verbeteringen aan de vrijhandelsovereenkomsten met Euromed-partners een bijdrage kunnen leveren tot de economische en politieke stabiliteit in deze belangrijke regio om te komen tot “één enkele oever” van vrede.</p>
    </intervention>
    <intervention id="3-270-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit document gestemd omdat voor de beslechting van uit de Euro-mediterrane overeenkomsten voortvloeiende geschillen tot nu toe uitsluitend werd uitgegaan van een diplomatieke benadering. In de praktijk is dit niet efficiënt en het heeft tot situaties geleid waarbij geschillen onopgelost bleven omdat deze gemakkelijk geblokkeerd konden worden door de “laederende” partij. De verbeteringen aan de vrijhandelsovereenkomsten met Euromed-partners kunnen een bijdrage leveren tot de economische en politieke stabiliteit in deze belangrijke regio om te komen tot “één enkele oever” van vrede, ontwikkeling, rechtvaardigheid, gelijkheid, vrijheid, pluralisme, democratie en respect. Bovendien kan de adequate toepassing van dit mechanisme onze bilaterale handelsbetrekkingen veiliger en meer voorspelbaar maken en een verdere stap vormen in de richting van de opzet en goede werking van de Euromed-vrijhandelszone. Aanslepende geschillen hebben nadelige gevolgen voor het bedrijfsleven en voor de eindverbruikers op de beide oevers van de Middellandse Zee. Met de inwerkingtreding van het Verdrag van Lissabon zijn buitenlandse directe investeringen een onderdeel geworden van het handelsbeleid van de EU en vallen zij dus onder de exclusieve bevoegdheid van de Unie. In een tijd waarin buitenlandse directe investeringen een belangrijke rol spelen in het economisch welzijn van landen en regio’s, zal een goed werkend en doeltreffend mechanisme voor geschillenbeslechting ook bijdragen tot het oplossen van conflicten in dit gebied.</p>
    </intervention>
    <intervention id="3-270-500" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Aangezien de regels voor geschillenbeslechting op de diplomatie gebaseerd zijn en gemakkelijk geblokkeerd kunnen worden, verdient een nieuw mechanisme voor beslechting van handelsgeschillen onze steun. Dit mechanisme sluit aan bij de reeds door de EU gesloten overeenkomsten en WTO-overeenkomsten. Er bestaan al geparafeerde overeenkomsten met Jordanië, Marokko en Egypte die ook betrekking hebben op de handel in agrarische producten. Ik ben blij met het besluit van het Europees Parlement om deze overeenkomst goed te keuren.</p>
    </intervention>
    <intervention id="3-273-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik stem voor deze resolutie omdat ik het essentieel vind dat de Europese Unie voorziet in een passend mechanisme voor de beslechting van geschillen die voortvloeien uit de Euro-mediterrane overeenkomsten. In 2006 machtigde de Raad de Commissie onderhandelingen te openen met zijn mediterrane partners, maar het duurde tot 2009 eer er een overeenkomst werd gesloten.</p>
      <p sl="it">De opzet van een standaardmechanisme voor geschillenbeslechting zorgt eindelijk voor gestroomlijnde en doeltreffende beroepsprocedures binnen strikte termijnen. Ik sluit mij aan bij de rapporteur, die meent dat deze verbeteringen aan de vrijhandelsovereenkomsten met Euromed-partners van groot belang zijn en een bijdrage kunnen leveren tot de economische en politieke stabiliteit in deze regio om te komen tot “één enkele oever” van vrede en ontwikkeling. Het voorgestelde mechanisme is geënt op de geschillenbeslechtingsmechanismen van de meest recente partnerschapsovereenkomsten die door de Europese Unie gesloten zijn alsook op het WTO-Memorandum inzake geschillenbeslechting. Ik hoop dat in een tijd waarin buitenlandse directe investeringen een doorslaggevende rol spelen in het economisch welzijn van de lidstaten, een goed werkend en doeltreffend mechanisme voor geschillenbeslechting ook kan bijdragen tot het oplossen van conflicten in dit gebied.</p>
    </intervention>
    <intervention id="3-274-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik stem voor deze aanbeveling en ik wil benadrukken dat dit een belangrijke stap is voor de voortzetting van de onderhandelingen tussen de EU en Oekraïne, aangezien er een pad wordt uitgestippeld dat de volledige toetreding van Oekraïne tot de EU in de toekomst mogelijk maakt.</p>
    </intervention>
    <intervention id="3-274-750" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd. In het kader van het Europees nabuurschapsbeleid worden bepaalde EU-programma’s en -agentschappen geleidelijk opengesteld voor deelname door partnerlanden. Dit is een van de vele maatregelen om hervorming, modernisering en overgang in de buurlanden van de Europese Unie te bevorderen. De Europese Raad van juni 2007 heeft opnieuw het kardinale belang van het Europees nabuurschapsbeleid bevestigd, en dit protocol zal voor Oekraïne dan ook de omstandigheden scheppen om deel te nemen aan belangrijke EU-programma’s en zijn voordeel te doen met beste praktijken van de EU die bijdragen aan de totstandbrenging van democratische processen.</p>
    </intervention>
    <intervention id="3-275-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ik heb voor het voorstel van onze rapporteur gestemd en ik ben van mening dat beide partijen te winnen hebben bij het nakomen van de verplichtingen op basis van dit protocol. De Unie krijgt een solide, stabiele en democratische partner aan de oostgrens en de Oekraïense burgers een wat duidelijker Europees perspectief.</p>
    </intervention>
    <intervention id="3-275-500" speaker_id="23788" name="Adam BIELAN" is_mep="True" mode="written" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Sinds het eerste begin van mijn werk in het Europees Parlement ben ik een warm voorstander van de pro-Europese aspiraties van Oekraïne. Dit land is een van de belangrijkste partners van de oostelijke dimensie van het Poolse buitenlandbeleid. Bovendien organiseert mijn land samen met Oekraïne volgend jaar de Europese Kampioenschappen voetbal. Gelet op de uitvoering van de doelstellingen van het gemeenschappelijk buitenlands en veiligheidsbeleid is intensivering van de samenwerking met Oekraïne buitengewoon belangrijk voor de hele Gemeenschap. Ik beschouw de steun aan de jonge democratie in Oekraïne als een van onze belangrijkste verplichtingen. Ik ben daarom voor versnelling van de onderhandelingen over een vrijhandelszone en de breedst mogelijke deelname van dit land aan EU-programma’s. Door voor de resolutie te stemmen, hecht ik mijn goedkeuring aan de sluiting van het protocol bij de Partnerschaps- en samenwerkingsovereenkomst tussen de Europese Unie en Oekraïne.</p>
    </intervention>
    <intervention id="3-275-750" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Dit protocol bevat de kaderovereenkomst over de algemene beginselen voor de deelname van Oekraïne aan programma’s van de Unie. Het omvat standaardbepalingen die bedoeld zijn om te worden toegepast op alle partnerlanden van het Europees nabuurschapsbeleid waarmee dergelijke protocollen zullen worden gesloten. Naar mijn mening levert Oekraïne de nodige inspanningen en daarom steun ik de sluiting van deze overeenkomst.</p>
    </intervention>
    <intervention id="3-276-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ik heb ingestemd met deze wetgevingsresolutie over de goedkeuring door het Europees Parlement van het ontwerpbesluit van de Raad, op grond waarvan een aanvullend protocol zal worden gesloten bij de Partnerschaps- en samenwerkingsovereenkomst tussen de EU en Oekraïne. Op basis van dit protocol zal Oekraïne de mogelijkheid krijgen om deel te nemen aan EU-programma’s op het gebied van ondernemingen en ondernemerschap, energie en informatie- en communicatietechnologie. Krachtens deze overeenkomst moet Oekraïne een financiële bijdrage verstrekken aan de algemene begroting van de Europese Unie in overeenstemming met de specifieke programma’s waaraan het wil deelnemen en de EU garandeert, in ruil hiervoor, dat deze programma’s worden beheerd en gecontroleerd door de Europese instellingen. Ik ben ondervoorzitter van de parlementaire samenwerkingscommissie EU-Oekraïne en geloof stellig dat Oekraïne met de sluiting van dit protocol meer mogelijkheden zal krijgen om zijn beleid op één lijn te brengen met het beleid, de standaarden en de normen die de EU op de genoemde gebieden nastreeft.</p>
    </intervention>
    <intervention id="3-277-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De betrekkingen tussen de Europese Unie en Oekraïne hebben vooruitgang en tegenslagen gekend, die in bepaalde gevallen het resultaat waren van de mate waarin de strategie van het land aanleunde bij die van buurland Rusland. Op 18 juni 2007 heeft de Raad richtsnoeren opgesteld voor de Commissie opdat zij kaderovereenkomsten zou uitonderhandelen met Algerije, Armenië, Azerbeidzjan, Egypte, Georgië, Israël, Jordanië, Libanon, Moldavië, Marokko, de Palestijnse Autoriteit, Tunesië en Oekraïne, met betrekking tot de algemene beginselen voor de deelname van die landen aan de communautaire programma’s. Aangezien het noodzakelijk is om een duidelijk kader vast te stellen voor de deelname van Oekraïne aan de communautaire programma’s, om zo bij te dragen tot een verbetering van de betrekkingen tussen dat land en de Unie, ben ik van mening dat de afsluiting van deze overeenkomst een goede zaak is.</p>
    </intervention>
    <intervention id="3-277-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Het Europees nabuurschapsbeleid voorziet in een geleidelijke openstelling van bepaalde programma’s van de Europese Unie voor de deelname van buurlanden met als doelstelling het bevorderen van hervormingen, van de modernisering en vaak ook de democratisering van die landen. Daarom heeft de Raad op 5 maart 2007 zijn goedkeuring gehecht aan een “algemene aanpak om de ENB-partnerlanden te laten deelnemen aan communautaire agentschappen en programma’s”. In het kader van die aanpak heeft de Commissie onderhandelingen aangeknoopt over kaderovereenkomsten met verschillende buurlanden, waaronder Oekraïne, waarvan het document is afgerond en binnenkort aan het Europees Parlement zal worden voorgelegd ter goedkeuring, volgens de bepalingen van het Verdrag betreffende de Werking van de Europese Unie. Aangezien het gaat om een volgende stap die gezet moet worden om de doelstellingen die aan de basis lagen van de oprichting van de interne markt te verwezenlijken, stem ik voor deze Partnerschaps- en samenwerkingsovereenkomst waarbij een partnerschap tot stand wordt gebracht tussen de Europese Gemeenschappen en hun lidstaten, enerzijds, en Oekraïne, anderzijds over de algemene beginselen voor de deelname van Oekraïne aan programma’s van de Unie.</p>
    </intervention>
    <intervention id="3-278-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">De afsluiting van dit protocol doet bij ons verschillende vragen rijzen, gezien de bijzonder vage aard van het ingediende voorstel. Er wordt gesproken over programma’s, maar we komen niet te weten aan welke programma’s Oekraïne zal kunnen deelnemen noch op welke manier die deelname zal verlopen of wat de financiële voorwaarden en gevolgen zullen zijn. Er worden voordelen aangekondigd, zonder dat wordt aangetoond waar die vandaan zullen komen.</p>
      <p sl="pt">Wij zijn van mening dat het sluiten van overeenkomsten met doelstellingen als die welke hier worden aangekondigd altijd gebaseerd moet zijn op respect voor de soevereiniteit van de landen en hun bevolking, op gemeenschappelijke belangen, op wederzijdse inspanningen en met samenwerking, waarbij rekening gehouden moet worden met de specifieke eigenschappen van elk land en waarbij men de economische, sociale en culturele meerwaarde die elke partij voor de overeenkomst kan betekenen, naar waarde moet schatten. In het licht van dit verslag kunnen we enkel zeggen dat het betreurenswaardig is dat er voor de sluiting van een protocol wordt gepleit waarvan we de precieze inhoud en gevolgen niet mogen kennen.</p>
    </intervention>
    <intervention id="3-279-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">De sluiting van dit protocol doet verschillende vragen rijzen, gezien de bijzonder vage aard van het ingediende voorstel. Er wordt gesproken over programma’s, maar we komen niet te weten aan welke programma’s Oekraïne zal kunnen deelnemen noch op welke manier die deelname zal verlopen of welke financiële gevolgen zij zal hebben. Er wordt gesproken over de algemene beginselen voor de deelname, maar er wordt niet gepreciseerd welke dat zijn. Er wordt gesproken over voordelen, zonder dat wordt meegedeeld waar die vandaan zullen komen.</p>
      <p sl="pt">Wij zijn van mening dat het respect voor de soevereiniteit de landen en hun bevolking, gemeenschappelijke belangen, wederzijdse inspanningen en samenwerking, waarbij rekening gehouden wordt met de specifieke eigenschappen van elk land en waarbij men de economische, sociale en culturele meerwaarde die elke partij voor de overeenkomst kan betekenen naar waarde schat, onmisbare voorwaarden blijven voor het sluiten van overeenkomsten tussen soevereine landen.</p>
      <p sl="pt">Het is betreurenswaardig dat wij een verslag hebben goedgekeurd waarin we ons akkoord verklaren met de sluiting van een protocol zonder dat we ook maar de minste informatie hebben gekregen over de inhoud en de gevolgen ervan.</p>
    </intervention>
    <intervention id="3-279-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb ingestemd met deze resolutie over de goedkeuring door het Europees Parlement van het ontwerpbesluit van de Raad, op grond waarvan een aanvullend protocol zal worden gesloten bij de Partnerschaps- en samenwerkingsovereenkomst tussen de EU en Oekraïne. Op basis van dit protocol zal Oekraïne de mogelijkheid krijgen om deel te nemen aan EU-programma’s op het gebied van ondernemingen en ondernemerschap, energie en informatie- en communicatietechnologie. Krachtens deze overeenkomst moet Oekraïne een financiële bijdrage verstrekken aan de algemene begroting van de Europese Unie in overeenstemming met de specifieke programma’s waaraan het wil deelnemen. De EU garandeert, in ruil hiervoor, dat deze programma’s worden beheerd en gecontroleerd door de Europese instellingen. Dit partnerschaps- en samenwerkingsbeleid zal Oekraïne meer mogelijkheden geven om zijn beleid op één lijn te brengen met het beleid, de standaarden en de normen die de EU op de genoemde gebieden nastreeft.</p>
    </intervention>
    <intervention id="3-280-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit technische verslag gestemd, waarmee de deelname van Oekraïne aan programma’s van de Europese Unie wordt goedgekeurd.</p>
    </intervention>
    <intervention id="3-280-500" speaker_id="95017" name="Iosif MATULA" is_mep="True" mode="written" nationality="Romania" birth_date="23-08-1958" birth_place="Tamasda" p_group="Group of the European People's Party (Christian Democrats)" m_state="RO">
      <p sl="ro">Ik heb gestemd voor de ontwerpresolutie over het ontwerp van besluit van de Raad inzake een kaderovereenkomst tussen de Europese Unie en Oekraïne over de algemene beginselen voor de deelname van Oekraïne aan de programma’s van de Unie. Dit document maakt deel uit van het Europese nabuurschapsbeleid, en komt tegemoet aan de Oekraïense wens om deel te nemen aan meerdere huidige en toekomstige EU-programma’s. Bovendien kan Oekraïne in de toekomst steun vragen van de Unie voor deelname aan een bepaald programma in overeenstemming met de algemene bepalingen betreffende de instelling van een Europees nabuurschaps- en partnerschapsinstrument of op basis van enige andere vergelijkbare regeling met betrekking tot externe ondersteuning. Op deze manier wordt ook de relatie tussen Roemenië en Oekraïne nieuw leven ingeblazen. We moeten deze band op pragmatische wijze verder ontwikkelen, zodat de burgers direct van onze politieke beslissingen profiteren.</p>
    </intervention>
    <intervention id="3-280-750" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">In de loop der tijd hebben de betrekkingen tussen de EU en Oekraïne goede en slechte momenten gekend. Die waren in de meerderheid van de gevallen het resultaat van de toenadering van Oekraïne tot buurland Rusland. Dit protocol draagt bij tot de opzet van een duidelijk kader waarbinnen de deelname van Oekraïne aan de verschillende Europese programma’s zal worden uitgewerkt, opdat de betrekkingen tussen de EU en Oekraïne in de toekomst niet meer te kampen zullen krijgen met de pieken en dalen die we tot nu toe gezien hebben.</p>
    </intervention>
    <intervention id="3-281-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">De deelname van Oekraïne aan programma’s van de Europese Unie is een belangrijke stap, zowel voor Oekraïne als voor de Unie. Hierdoor kan de wederzijdse uitwisseling van wetenschap en onderzoek worden bevorderd. Studentenprogramma’s zullen worden uitgebreid en voor beide zijden biedt dit financiële, economische en sociale voordelen. De geografische positie van Oekraïne vormt een belangrijk aspect en biedt de Unie ook een aanzienlijk voordeel, omdat het contact met andere Oost-Europese landen verbeterd kan worden. Daarom ben ik voor dit project.</p>
    </intervention>
    <intervention id="3-281-500" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb mijn steun gegeven aan de aanbeveling Oekraïne te laten deelnemen aan huidige en toekomstige EU-programma’s op gebieden als ondernemen, energie, technologie en communicatie. Deze overeenkomst zal zorgen voor een snellere hervorming van het openbaar bestuur in Oekraïne en een snellere aanpassing van diverse aspecten van de Oekraïense economie aan de Europese wetgeving, normen en beste praktijken. In ruil voor zijn financiële bijdrage aan programma’s mag Oekraïne als waarnemer vergaderingen bijwonen van beheerscomités die belast zijn met het toezicht op de programma’s. Programma-initiatieven die door Oekraïne worden voorgesteld worden net zo behandeld als de voorstellen van de EU-lidstaten. Zo kan Oekraïne stap voor stap aansluiting vinden bij de EU.</p>
    </intervention>
    <intervention id="3-281-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De betrekkingen tussen de Europese Unie en Oekraïne hebben goede en slechte tijden gekend. Op 18 juni 2007 gaf de Raad de Commissie een mandaat om over kaderovereenkomsten te onderhandelen met Algerije, Armenië, Azerbeidzjan, Egypte, Georgië, Israël, Jordanië, Libanon, Moldavië, Marokko, de Palestijnse Autoriteit, Tunesië en Oekraine over de algemene beginselen die gelden voor de deelname van deze landen aan EU-programma’s. Het is van het grootste belang een duidelijk en nauwkeurig rechtskader voor de deelname van Oekraïne aan Europese programma’s vast te leggen, waarmee kan worden bijgedragen aan de verbetering van de betrekkingen van dit land met de Unie. Daarom heb ik gestemd voor het ontwerpbesluit van de Raad betreffende de sluiting van het protocol bij de Partnerschaps- en samenwerkingsovereenkomst waarbij een partnerschap tot stand wordt gebracht tussen de Europese Gemeenschappen en hun lidstaten, enerzijds, en Oekraïne, anderzijds, inzake een kaderovereenkomst tussen de Europese Unie en Oekraïne over de algemene beginselen voor de deelname van Oekraïne aan EU-programma’s.</p>
    </intervention>
    <intervention id="3-282-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Gezien het ontwerpbesluit van de Raad (13604/2010), gezien het ontwerpprotocol bij de Partnerschaps- en samenwerkingsovereenkomst waarbij een partnerschap tot stand wordt gebracht tussen de Europese Gemeenschappen en hun lidstaten, enerzijds, en Oekraïne, anderzijds, besloten op 14 juni 1994, inzake een kaderovereenkomst tussen de Europese Unie en Oekraïne over de algemene beginselen voor de deelname van Oekraïne aan programma’s van de Unie (13962/2010), gezien het verzoek om goedkeuring dat de Raad heeft ingediend krachtens de artikelen 114, 168, 169, 172, 173, lid 3, 188 en 192 en artikel 218, lid 6, tweede alinea, onder a) van het Verdrag betreffende de werking van de Europese Unie (C7-0401/2010), gelet op artikel 81, artikel 90, lid 8 en artikel 46, lid 1 van zijn Reglement, gezien de aanbeveling van de Commissie buitenlandse zaken (A7-0063/2011), hechten wij onze goedkeuring aan de sluiting van het protocol.</p>
    </intervention>
    <intervention id="3-282-500" speaker_id="96773" name="Rafał TRZASKOWSKI" is_mep="True" mode="written" nationality="Poland" birth_date="17-01-1972" birth_place="Warszawa" p_group="Group of the European People's Party (Christian Democrats)" m_state="PL">
      <p sl="pl">Deelname van landen uit het nabuurschapsbeleid aan EU-programma’s en -instellingen is een van de meest concrete vormen van samenwerking tussen die landen en de Europese Unie. We moeten ernaar streven dat de keuze van de programma’s zo goed mogelijk aansluit bij de hervormingen in die landen om dichterbij de Europese Unie te komen.</p>
    </intervention>
    <intervention id="3-282-750" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">In Brussel vindt deze week de achttiende ronde plaats van de onderhandelingen tussen Oekraïne en de EU over de ondertekening van de samenwerkingsovereenkomst. Dit proces duurt veel te lang. Het is tijd om de overeenkomst te ondertekenen omdat deze in het belang is van zowel de EU als Oekraïne. Met zijn 46 miljoen inwoners heeft Oekraïne behoefte aan stabiliteit in de regio. De laatste jaren is Oekraïne een politiek voetbalveld geworden: het land mag niet worden gedwongen te kiezen tussen Rusland en het Westen. Het is belangrijk dat EU-lidstaten, en in het bijzonder Litouwen, zich actief inzetten voor een nauwere samenwerking met hun oosterburen, ook als er op sommige punten nog meningsverschillen bestaan. De sluiting van een succesvolle samenwerkingsovereenkomst zou de modernisering en hervormingen in Oekraïne ten goede komen en het land helpen zich aan te passen aan de normen van de EU.</p>
      <p sl="lt">Dan ten aanzien van de onderhandelingen over de vrijhandelszone: we moeten tot overeenstemming komen over tariefvoorstellen, procedures voor het heffen van belasting op energie en duurzame ontwikkeling. Ook het liberaliseren van het verkeer van personen is cruciaal. Litouwers hebben de reisbeperkingen waaraan zij onderworpen waren nog vers in het geheugen staan. We weten wat het inhoudt om aan de buitengrenzen van Europa te leven. Visumvrij reizen moet de hoogste prioriteit krijgen.</p>
    </intervention>
    <intervention id="3-283-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik stem voor dit verslag, want het is in het belang van de betrokken regio’s een rechtsgrondslag vast te leggen voor de handel tussen de EU en, in dit geval, Groenland, waarmee dit land onder de regelgeving met betrekking tot de interne markt van de EU valt.</p>
    </intervention>
    <intervention id="3-284-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">In 2010 heeft de Commissie op grond van artikel 203 van het Verdrag betreffende de werking van de Europese Unie (VWEU) bij de Raad een voorstel ingediend met betrekking tot voorschriften voor de invoer in de Europese Unie van visserijproducten. Ik ben het eens met de interpretatie dat de artikelen 43 en 204 VWEU de correcte rechtsgrondslag voor deze rechtshandeling vormen, en dus dat wijzigingen van de verordening volgens de gewone wetgevingsprocedure moeten worden vastgesteld.</p>
      <p sl="it">In 2007 ging 87 procent van de uitvoer van visserijproducten van Groenland naar de EU. Om die reden is het vaststellen van voorschriften inzake het handelsverkeer en de invoer van visserijproducten uit Groenland niet alleen een zaak voor de Commissie en de Raad, daar dit in strijd zou zijn met het Verdrag van Lissabon. Daarom ben ik van mening dat het Parlement wat deze cruciale sector betreft van zich moet laten horen.</p>
    </intervention>
    <intervention id="3-285-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb gestemd voor het voorstel over de invoer van visserijproducten uit Groenland, dat beoogt de internemarktvoorschriften op deze invoer toe te passen zo gauw Groenland zijn nationale wetgeving in overeenstemming brengt met de Europese, met name waar het diergezondheid en voedselveiligheid betreft. Toch ben ik van mening dat de rechtsgrondslag van het voorstel aangepast moet worden zodat het, in plaats van een besluit van de Raad, de vorm van een verordening heeft.</p>
    </intervention>
    <intervention id="3-286-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Dit voorstel geeft algemene regels voor de handel tussen de EU en Groenland in, onder andere, visserijproducten, levende tweekleppige weekdieren, stekelhuidigen, manteldieren, mariene buikpotigen en bijproducten. De lidstaten moeten de invoer van producten uit Groenland toestaan, in overeenstemming met de EU-wetgeving betreffende de interne markt. De invoer van producten in de Unie moet aan een aantal voorwaarden voldoen, waaronder de effectieve omzetting en toepassing van de betreffende regels in de EU-wetgeving inzake diergezondheid en voedselveiligheid. Net als de rapporteur, vind ik dat de voorgestelde tekst moet worden vastgesteld met behulp van de gewone wetgevingsprocedure en dat het Parlement voortaan zijn wetgevingsbevoegdheden in dergelijke gevallen moet doen gelden.</p>
    </intervention>
    <intervention id="3-286-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">De uitvoer van visserijproducten uit Groenland vertegenwoordigt ongeveer 82 procent van de totale uitvoer van dat land, met in 2007 een totale waarde van 255 miljoen euro. Het grootste deel daarvan – 87 procent – was bestemd voor de EU, met name voor Denemarken, namelijk 97 procent. De Commissie juridische zaken steunde unaniem het verzoek om artikel 43, lid 2, en artikel 204 van het Verdrag betreffende de werking van de Europese Unie (VWEU) en het enig artikel van protocol (nr. 34) betreffende de bijzondere regeling van toepassing op Groenland als rechtsgrondslag te nemen voor de voorgestelde wettekst in plaats van de door de Commissie gekozen rechtsgrondslag, namelijk artikel 203 van het VWEU. Omdat het hier dus om een juridische kwestie gaat en niet om de inhoud van de ontwerpwetgevingsresolutie, en gezien de bereikte consensus ben ik voorstander van de vaststelling ervan.</p>
    </intervention>
    <intervention id="3-287-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Het grote debat dat rond dit verslag wordt gevoerd, gaat niet over de grond van de zaak. Met name de Commissie visserij van het Europees Parlement sprak zich al uit tegen de door de Commissie gekozen rechtsgrondslag voor de indiening van dit voorstel: artikel 203 van het Verdrag betreffende de werking van de Europese Unie (VWEU), waardoor de Raad moet overleggen over de bepalingen “betreffende de wijze van toepassing en de procedure van de associatie van de landen en gebieden met de Unie” na raadpleging van het Europees Parlement. De Commissie visserij was van mening dat artikel 43, lid 2, – betreffende de gewone wetgevingsprocedure of “medewetgeving” – en artikel 204 van het VWEU als rechtsgrondslag moeten worden genomen, samen met het enig artikel van protocol (nr. 34) betreffende de bijzondere regeling van toepassing op Groenland.</p>
      <p sl="pt">Dit standpunt werd gesteund door het advies van de Commissie juridische zaken. De echte kwestie, die in feite het belangrijkste onderwerp van het verslag zou moeten zijn, blijft in de marge: het vastleggen van regels die van toepassing zijn op de invoer van visserijproducten uit Groenland in de EU. De belangrijkste visserijproducten die uit Groenland worden ingevoerd zijn: garnalen (59 procent), zwarte heilbot (23 procent), kabeljauw (9,5 procent), krab (1,9 procent), sint-jacobsschelp (1,4 procent) en pootvis (1,3 procent).</p>
    </intervention>
    <intervention id="3-288-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ik heb voor het verslag van mevrouw Fraga gestemd, waarmee Groenland toestemming wordt gegeven visserijproducten te exporteren naar de EU hoewel het geen lid is. Toen Groenland een hoge mate van zelfbestuur kreeg en ervoor koos zich uit de EG terug te trekken, moest het onderhandelen over terugtrekking. Dit precedent weerlegt onjuiste beweringen dat interne uitbreiding van de EU vereist dat onafhankelijk geworden EU-staten opnieuw het lidmaatschap moeten aanvragen.</p>
    </intervention>
    <intervention id="3-288-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb ingestemd met dit verslag over het voorstel voor een besluit van de Raad tot vaststelling van voorschriften voor de invoer in de Europese Unie van visserijproducten, levende tweekleppige weekdieren, stekelhuidigen, manteldieren, mariene buikpotigen en bijproducten daarvan. De uitvoer van visserijproducten door Groenland, bijna 82 procent van zijn totale uitvoer, bedroeg in totaal 255 miljoen euro in 2007, waarvan het grootste deel (87 procent) naar de EU ging, met name naar Denemarken (97 procent). De belangrijkste visserijproducten die uit Groenland worden geëxporteerd zijn garnaal (59 procent), zwarte heilbot (23 procent), kabeljauw (9,5 procent) krab (1,9 procent), sint-jakobsschelp (1,4 procent) en pootvis (1,3 procent). Dit besluit omvat een wijziging van de vorm van de rechtshandeling, namelijk van een besluit van de Raad tot een verordening van het Europees Parlement en de Raad.</p>
    </intervention>
    <intervention id="3-288-500" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Er zijn geen bezwaren tegen de handel tussen Groenland en de Europese Unie in visserijproducten, levende tweekleppige weekdieren, stekelhuidigen, manteldieren, mariene buikpotigen en bijproducten daarvan, zolang de algemene voorschriften en voorwaarden van de Unie worden nageleefd. Op grond hiervan valt er niets aan te merken op de inhoud van de overeenkomst. Daarom moeten we blij zijn met de invoer van deze handelsproducten in de Unie.</p>
    </intervention>
    <intervention id="3-288-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">De EU onderhoudt al jaren belangrijke handelsbetrekkingen met Groenland. De uitvoer van visserijproducten van Groenland bedroeg in 2007 82 procent van zijn totale uitvoer, waarvan 87 procent naar de EU ging. We kunnen dan ook stellen dat visserijproducten voor Groenland een belangrijke bron van inkomsten vormen, waar de Europese financiële steun nog bovenop komt, die wordt verleend als tegenprestatie voor het behouden van de visserijrechten in de Groenlandse wateren. Op 26 april 2010 heeft het Parlement de Commissie juridische zaken om advies gevraagd inzake het vaststellen van de rechtsgrondslag voor de tenuitvoerlegging van de overeenkomsten met Groenland. De Commissie juridische zaken heeft dat advies onlangs uitgebracht en steunde daarbij het Parlement door te bevestigen dat de rechtsgrondslag van de overeenkomsten, zoals het Parlement verklaarde, wordt gevormd door artikel 43, lid 2, en artikel 204 van het Verdrag betreffende de werking van de Europese Unie.</p>
    </intervention>
    <intervention id="3-289-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit voorstel gestemd, waarin regels worden vastgesteld met betrekking tot de invoer in de EU van visserijproducten en andere zeeproducten uit Groenland. Groenland en de EU zijn van plan een sanitaire regeling aan te gaan met betrekking tot deze producten, zodat Groenland deze producten kan verhandelen met de EU op basis van de regels voor de interne markt, op voorwaarde dat Groenland de EU-regels inzake sanitaire voorschriften en dierengezondheid met betrekking tot visserijproducten omzet in nationaal recht.</p>
    </intervention>
    <intervention id="3-289-125" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Met het vastleggen van regels voor de handel tussen de EU en Groenland in visserijproducten, levende tweekleppige weekdieren, stekelhuidigen, manteldieren, mariene buikpotigen en bijproducten daarvan, is de invoer uit Groenland in overeenstemming met de EU-wetgeving. De invoer van producten in de Unie moet worden onderworpen aan de in de EU-wetgeving geldende regels inzake diergezondheid en voedselveiligheid. Daarom is het van belang dat dit verslag wordt aangenomen.</p>
    </intervention>
    <intervention id="3-289-250" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Het is bekend dat Groenland en de Europese Unie van plan zijn een sanitaire regeling te ondertekenen met betrekking tot vis en visserijproducten voor menselijke consumptie. Het doel van een dergelijke regeling zou zijn dat Groenland deze producten dan kan verhandelen met de Unie op basis van de regels voor de interne markt, op voorwaarde dat het de EU-regels inzake sanitaire voorschriften en, indien van toepassing, dierengezondheid met betrekking tot visserijproducten omzet in nationaal recht. Ik steun die regeling en ik heb voorgestemd.</p>
    </intervention>
    <intervention id="3-289-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Op 26 april 2010 werd het Europees Parlement door de Raad geraadpleegd over dit voorstel in het kader van de raadplegingsprocedure waarin artikel 203 van het Verdrag betreffende de werking van de Europese Unie (VWEU) voorziet. De Commissie visserij en de Juridische dienst van het Parlement hadden ernstige twijfels over de keuze van de Commissie om artikel 203 van het VWEU als rechtsgrondslag te nemen en zij suggereerden om artikel 43, lid 2, en artikel 204 van het VWEU, en het enig artikel van protocol (nr. 34) betreffende de bijzondere regeling van toepassing op Groenland als de correcte rechtsgrondslag aan te nemen.</p>
      <p sl="pt">Het ontwerp van de Commissie werd gewijzigd in overeenstemming met het verslag waarover nu wordt gestemd, na de aanbevelingen van de Commissie juridische zaken.</p>
      <p sl="pt">Dit verslag krijgt mijn stem, want het is absoluut wenselijk dat het nu, in eerste lezing, wordt aangenomen.</p>
    </intervention>
    <intervention id="3-290-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb voorgestemd. De uitvoer van visserijproducten van Groenland, zowat 82 procent van zijn totale uitvoer, bedroeg in het totaal 1,9 miljard Deense kronen (255 miljoen euro) in 2007, waarvan het grootste deel (87 procent) naar de EU ging, met name naar Denemarken (97 procent). De belangrijkste visserijproducten die uit Groenland worden geëxporteerd zijn garnaal (59 procent), zwarte heilbot (23 procent), kabeljauw (9,5 procent) krab (1,9 procent), sint-jakobsschelp (1,4 procent) en pootvis (1,3 procent).</p>
      <p sl="en">Op 26 april 2010 werd het Parlement door de Raad over dit voorstel geraadpleegd in het kader van de raadplegingsprocedure als bedoeld in artikel 203 van het Verdrag betreffende de werking van de Europese Unie (VWEU). De Commissie visserij en de Juridische dienst van het Europees Parlement hadden ernstige twijfels over de keuze van de rechtsgrondslag van de Commissie, namelijk artikel 203 VWEU, en stelde als correcte rechtsgrondslag artikel 43, lid 2, en artikel 204 van het VWEU en het enig artikel van protocol (nr. 34) betreffende de bijzondere regeling van toepassing op Groenland.</p>
      <p sl="en">De Commissie visserij verzocht derhalve de Commissie juridische zaken om een advies inzake de voorgestelde rechtsgrond. Op haar vergadering van 28 oktober 2010 hechtte de Commissie juridische zaken met eenparigheid van stemmen haar goedkeuring aan een advies ter ondersteuning van het verzoek om artikel 43, lid 2, en artikel 204 van het VWEU en het enig artikel van protocol (nr. 34) betreffende de bijzondere regeling van toepassing op Groenland als rechtsgrondslag te nemen voor de voorgestelde rechtshandeling.</p>
    </intervention>
    <intervention id="3-291-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Op dit moment is er tussen de EU en Groenland een speciale regeling van kracht waarbij de Europese Unie haar visserijrechten en Groenland zijn financiële steun behield.</p>
      <p sl="it">Groenland, een voormalige Deense kolonie, werd in 1985 volledig onafhankelijk. Groenland bleef evenwel geassocieerd met de Europese Unie als een van de landen en gebieden overzee. De uitvoer van visserijproducten van Groenland bedroeg in 2007 82 procent van zijn totale uitvoer, waarvan ongeveer 87 procent naar de EU ging.</p>
      <p sl="it">Op 26 april 2010 toonden de Commissie visserij en de Juridische dienst van het Europees Parlement ernstige twijfels over de keuze van de rechtsgrondslag van de Commissie. Ik hoop dat de aangenomen overeenkomst ertoe leidt dat de toepassing van de voorschriften inzake het handelsverkeer binnen de Unie wordt uitgebreid tot de invoer van visserijproducten van oorsprong uit Groenland. Bij een dergelijke uitbreiding moeten echter de EU-voorschriften inzake diergezondheid en voedselveiligheid die de markt voor visserijproducten betreffen, worden nageleefd.</p>
    </intervention>
    <intervention id="3-292-125" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik stem in met het in dit verslag ingenomen standpunt, dat rekening houdt met de aanbevelingen van de adviesgroep van de juridische diensten van het Europees Parlement, de Raad en de Commissie. Het gaat dan ook om een eenvoudige codificatie van de bestaande teksten zonder inhoudelijke wijzigingen.</p>
    </intervention>
    <intervention id="3-292-250" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ik heb mijn goedkeuring gehecht aan deze resolutie over minimumnormen voor de procedures in de lidstaten voor de verlening of intrekking van internationale bescherming. Na de inwerkingtreding van het Verdrag van Amsterdam in mei 1999 is direct begonnen met de werkzaamheden tot invoering van een gemeenschappelijk Europees asielstelsel (CEAS), maar ondanks de inspanningen die in de loop van de laatste tien jaar zijn geleverd om te komen tot harmonisatie op het vlak van asiel blijven er grote verschillen bestaan tussen de nationale bepalingen en op het vlak van de toepassing ervan. Ik sluit mij aan bij het standpunt dat personen die een verzoek om asiel indienen, ongedacht de lidstaat waar ze dit doen, een behandeling van hoog niveau moeten genieten die gelijkwaardig is in de hele Unie. Enkel harmonisatie van de wetgeving zal dan ook niet volstaan en deze moet dan ook gepaard gaan met een versterkte praktische samenwerking tussen de lidstaten. Het is duidelijk dat deze doelstellingen alleen kunnen worden gerealiseerd als de hervormingen zonder verdere omhaal worden goedgekeurd, zodat asielzoekers in EU-lidstaten kunnen rekenen op effectieve bescherming. Door voor deze resolutie te stemmen dragen wij Parlementsleden bij aan de totstandbrenging van een eerlijk en effectief Europees asielbeleid.</p>
    </intervention>
    <intervention id="3-292-312" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ik vind dat de voorstellen tegenstrijdig zijn. Enerzijds moeten ze zorgen voor meer harmonisatie, verbetering van de normen op het vlak van internationale bescherming en verbetering van de kwaliteit en de doeltreffendheid van de asielprocedures. Anderzijds zullen ze leiden tot een ongerechtvaardigde administratieve last, zullen de vereenvoudigde gerechtelijke procedures het veel waarschijnlijker maken dat rechters overhaaste beslissingen nemen, kunnen verschillende groepen mensen zonder goede reden verschillend behandeld worden en kan de soevereiniteit van de lidstaten enorm beperkt worden. Na afweging van de plussen en minnen heb ik mij onthouden van stemming, aangezien de voorstellen niet worden ondersteund met doorslaggevende argumenten voor of tegen.</p>
    </intervention>
    <intervention id="3-292-375" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">De voornaamste doelstelling van de Europese Unie op het vlak van asiel is de totstandbrenging vóór 2012 van een gemeenschappelijke en solidaire ruimte op basis van een gemeenschappelijke asielprocedure. Ondanks de inspanningen die in de loop van de laatste tien jaar zijn geleverd om te komen tot harmonisatie op het vlak van asiel, blijven er grote verschillen bestaan tussen de nationale bepalingen en op het vlak van de toepassing ervan. Personen die een verzoek om asiel indienen moeten, ongeacht de lidstaat waar ze dit doen, eenzelfde behandeling genieten, die voldoet aan gemeenschappelijke normen die voor de gehele Europese Unie gelden. De goedkeuring van een solide Europees wetgevingskader is een condition sine qua non voor de Unie om op een adequate en effectieve manier een gemeenschappelijk Europees asielstelsel tot stand te brengen. Derhalve kan enkel door de verbetering en de harmonisatie van de procedures en de waarborgen die ermee samenhangen een gemeenschappelijk asielstelsel worden bereikt. In deze context is daarnaast een fundamentele herziening van de richtlijn asielprocedures absoluut noodzakelijk om te zorgen voor een toegankelijke, eerlijke en doeltreffende procedure, en dit zowel in het belang van de asielzoekers als van de lidstaten. Ik wil onderstrepen dat het nieuwe, herziene Commissievoorstel voor deze richtlijn een aanzienlijke bijdrage kan leveren aan het zorgen voor meer harmonisatie, de verbetering van de normen op het vlak van internationale bescherming en de verbetering van de kwaliteit en de doeltreffendheid van de asielprocedures.</p>
    </intervention>
    <intervention id="3-292-500" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Ondanks de inspanningen die in de loop van de laatste tien jaar zijn geleverd om te komen tot harmonisatie op het vlak van asiel, blijven er grote verschillen bestaan tussen de nationale bepalingen en op het vlak van de toepassing ervan. Dergelijke verschillen zijn niet verenigbaar met een gemeenschappelijk Europees asielstelsel en staan de totstandbrenging ervan in de weg. Ze zijn in tegenspraak met een van de basisbeginselen van het Dublinsysteem, dat gebaseerd is op de vooronderstelling dat de asielstelsels van de lidstaten vergelijkbaar zijn: personen die een verzoek om asiel indienen moeten, ongeacht de lidstaat waar ze dit doen, een behandeling van hoog niveau kunnen genieten, die gelijkwaardig is in de hele Unie.</p>
      <p sl="ro">Hoewel enkel harmonisatie van de wetgeving niet zal volstaan om dergelijke verschillen te verkleinen en gepaard zou moeten gaan met een versterkte praktische samenwerking tussen de lidstaten, is de goedkeuring van een solide Europees wetgevingskader een conditio sine qua non voor de Unie om op een adequate en effectieve manier een gemeenschappelijk Europees asielstelsel tot stand te brengen, een doelstelling waartoe ze zich reeds meermaals heeft verbonden. Het Commissievoorstel herstelt een aantal fouten uit het verleden, aangezien de eerdere benadering op asielgebied een aantal gebreken in de hand heeft gewerkt wat betreft procedurele garanties voor asielzoekers.</p>
    </intervention>
    <intervention id="3-292-750" speaker_id="photo_generic" name="John Bufton, David Campbell Bannerman en Nigel Farage" is_mep="True" mode="written">
      <p sl="en">De EP-leden van de Britse onafhankelijkheidspartij UKIP hebben zich onthouden van stemming over de amendementen op dit verslag. Dat was geen kwestie van desinteresse van onze kant, maar de reden is dat dit verslag een ontwikkeling is van het gemeenschappelijk asiel- en immigratiebeleid op grond van het Verdrag van Lissabon. De volken van Europa willen het Verdrag van Lissabon niet en ze willen al evenmin een gemeenschappelijk asiel- en immigratiebeleid en daarom hebben zij geen referendum gekregen over het Verdrag van Lissabon. Stemmen over de amendementen zou hebben geïmpliceerd dat we de bestaande EU-wetgeving goedkeuren (die we ook niet willen) en het zou leiden tot muggenziften om te bepalen welke stukjes erger waren dan andere. Daarom hebben de EP-leden van de UKIP zich onthouden van stemming over de amendementen, maar luid en duidelijk ‘nee’ gestemd tegen het verslag als geheel.</p>
    </intervention>
    <intervention id="3-293-750" speaker_id="28148" name="Françoise CASTEX" is_mep="True" mode="written" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="nl">Ik heb voor deze resolutie gestemd om de verschillende nationale rechtskaders te harmoniseren terwijl de rechten van de verzoekers beter worden beschermd en de kwaliteit van de procedures wordt verbeterd. Dankzij deze resolutie wordt er rechtsbijstand verleend vanaf het begin van de procedure terwijl er meer rekening wordt gehouden met de specifieke omstandigheden van kwetsbare verzoekers zoals alleenstaande minderjarigen. Niettemin betreur ik het dat de rechtse partijen voor de stemming in de plenaire hebben aangestuurd op uitbreiding van de versnelde procedures op grond van de gedachte dat asielzoekers allemaal potentiële fraudeurs zijn. Ik betreur het dat die amendementen zijn aangenomen, want deze kijk op asiel is volslagen overdreven.</p>
    </intervention>
    <intervention id="3-294-000" speaker_id="28493" name="Derek Roland CLARK" is_mep="True" mode="written" nationality="United Kingdom" birth_date="10-10-1933" birth_place="Bristol" p_group="Europe of freedom and democracy Group" m_state="GB">
      <p sl="en">Als EP-lid van de Britse onafhankelijkheidspartij UKIP ben ik tegen elke vorm van EU-bemoeienis met het Britse asielstelsel en elke daarmee verband houdende richtlijn die het Verenigd Koninkrijk EU-regels zou opdringen. Ik heb mij daarom onthouden van stemming over alle amendementen, omdat ik zelfs de amendementen die misschien nuttig lijken weiger te accepteren; dit is een zaak voor het Verenigd Koninkrijk alleen. Ik heb daarom tegen het gewijzigde voorstel en tegen de wetgevingsresolutie gestemd.</p>
    </intervention>
    <intervention id="3-295-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Er is de afgelopen tien jaar enorme vooruitgang geboekt bij de totstandbrenging van een gemeenschappelijk Europees asielstelsel. Toch zijn er nog altijd grote verschillen tussen de nationale bepalingen en de manier waarop zij worden toegepast. Deze moeten worden weggenomen als we tegen 2012 willen komen tot een gemeenschappelijke ruimte van bescherming en solidariteit, die onder andere gefundeerd is op een gemeenschappelijke asielprocedure.</p>
      <p sl="pt">De belangrijkste doelstelling is dat asielaanvragers, los van de vraag in welke lidstaat zij hun aanvraag indienen, een zorgvuldige behandeling moeten krijgen, die in de hele Unie gelijkwaardig is. Daarom is het belangrijk dat de richtlijn asielprocedures grondig wordt herzien, zodat we kunnen komen tot een toegankelijke, eerlijke en doeltreffende procedure. Het initiatief van de Commissie is in grote lijnen positief, want het leidt tot een grotere coherentie en harmonisatie, tot betere beschermingsnormen, en betere en doeltreffender procedures.</p>
      <p sl="pt">Ik feliciteer de rapporteur met haar werk en haar inzet, maar ik betreur het dat enkele van haar voorstellen een beetje te ver gingen, waardoor het onmogelijk werd om met de Raad tot een overeenkomst te komen over dit voorstel, dat zo hard nodig is om de asielprocedure doeltreffender te maken en misbruik te voorkomen.</p>
    </intervention>
    <intervention id="3-295-500" speaker_id="4318" name="Harlem DÉSIR" is_mep="True" mode="written" nationality="France" birth_date="25-11-1959" birth_place="Paris" p_group="Group of the Progressive Alliance of Socialists and Democrats in the European Parliament" m_state="FR">
      <p sl="nl">Het verslag van Sylvie Guillaume is een belangrijke stap naar de herziening van de Europese regels inzake het asiel en de bescherming van verzoekers voor 2012. Gezien de afschuwelijke tragedies die zich hebben afgespeeld, zoals de recente schipbreuk van een Libisch schip op weg naar Lampedusa, is die herziening van essentieel belang, vooral als je bedenkt dat de kansen van de verzoeker om asiel te krijgen sterk kunnen variëren afhankelijk van de staat. Met deze tekst verzoeken wij de Commissie om in de voorgestelde herziening het recht op te nemen op gratis rechtsbijstand vanaf het begin van de procedure, meer rekening te houden met kwetsbare verzoekers, zoals minderjarige alleenstaande asielzoekers, en een kader voor de beroepstermijnen op te nemen. Ik betreur het echter dat Europees rechts het voorstel tot aanscherping van de versnelde procedures heeft aangenomen op grond van het idee dat asielzoekers vooral potentiële fraudeurs zijn, en hun rechten daarom inperkt. Niettemin is het aannemen van het verslag-Guillaume een duidelijk signaal aan de Raad en de Commissie dat zij zich ervoor in moeten zetten om alle asielzoekers in Europa fatsoenlijke en eerlijke voorwaarden en procedures te garanderen.</p>
    </intervention>
    <intervention id="3-296-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd, omdat ik van mening ben dat deze maatregelen bijdragen tot de totstandbrenging van een eerlijk en efficiënt gemeenschappelijk Europees asielstelsel. Deze maatregelen hebben direct invloed op degenen die bescherming zoeken, evenals op het vermogen van de Europese Unie om een echte ruimte van vrijheid, veiligheid en rechtvaardigheid te ontwikkelen.</p>
    </intervention>
    <intervention id="3-298-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De Europese Unie en de lidstaten trachten al lang een gemeenschappelijk Europees asielstelsel toe te passen. Iedereen begrijpt de gevoeligheden en de complexiteit waarmee dit gepaard gaat, want dit onderwerp raakt aan de kern van de nationale bevoegdheden inzake buitenlanders. Toch heeft de Commissie bij het Parlement en de Raad voorstellen ingediend die erop gericht waren passende oplossingen te vinden voor de aangetroffen problemen. De herschikking van de richtlijn asielprocedures, zoals op 21 oktober 2009 door de Commissie is voorgesteld, maakt deel uit van dit verbeteringsproces. Ondanks het reeds afgelegde traject, zijn we nog ver verwijderd van de harmonisatie waar velen van ons naar streven. Een verdergaande harmonisatie van de procedures en garanties kan het proces helpen verduidelijken, en de voorgestelde herziening van de richtlijn lijkt dan ook opportuun.</p>
    </intervention>
    <intervention id="3-298-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">De werkzaamheden tot invoering van een gemeenschappelijk Europees asielstelsel begonnen direct na de inwerkingtreding van het Verdrag van Amsterdam in 1999. In december 2005 werd, teneinde de wetgevingen van de lidstaten op elkaar af te stemmen, Richtlijn 2005/85/EG van de Raad betreffende asielprocedures aangenomen met daarin de regels voor de verlening of intrekking van de ‘vluchtelingenstatus’. Door de recente maatschappelijke en politieke omwenteling in een aantal landen, specifiek in Noord-Afrika en het Midden-Oosten, zijn een aantal punten met betrekking tot asielaanvragen in de Europese Unie op de agenda gezet. Wanneer vluchtelingen een grens oversteken, zouden zij eigenlijk niet mogen worden vervolgd of met wantrouwen worden ontvangen. Ik zou daarom graag zien dat dit voorstel, dat geëindigd is met een Manicheaanse interpretatie van dit probleem, wordt aangenomen, als erkenning dat het recht op asiel een fundamenteel recht is dat op eerlijke en schappelijke wijze behandeld moet worden door de lidstaten. Gezien het feit dat het hier om kwetsbare mensen gaat die geen effectieve garanties hebben, verwelkom ik de voorstellen van de rapporteur die gericht zijn op de ontwikkeling van een systeem voor rechtsbijstand; ter verbetering van procedures en om betere rechten te bieden aan aanvragers, met name aan minderjarigen.</p>
    </intervention>
    <intervention id="3-299-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Het voorstel voor een richtlijn betreffende minimumnormen voor de procedures in de lidstaten voor de verlening of intrekking van internationale bescherming volgt dezelfde lijnen als de invoer van een gemeenschappelijk Europees asielstelsel. Desalniettemin moet men zich realiseren dat het verloop van deze wettelijke ‘harmonisatie’ hand in hand gaat met het algemene buitenlandse beleid dat de Europese Unie volgt, alsook met haar hypocriete houdingen ten aanzien van immigratie en hulp voor vluchtelingen. De situatie in Lampedusa, waar duizenden vluchtelingen verblijven zonder dat hun adequate bescherming geboden wordt, is hier een duidelijk bewijs van, om nog maar niet te spreken van de honderden of zelfs duizenden mensen die omkomen tijdens hun oversteek van de Middellandse Zee per boot, zoals schandelijk genoeg net weer gebeurd is.</p>
      <p sl="pt">Wij maken ons zeer grote zorgen over de schaal van het huidige probleem, zeker nu wij zien wat er gebeurt bij de ernstige gewapende conflicten, met name in Libië. Wij willen tevens wijzen op het feit dat dit voorstel voor een richtlijn ook aspecten inhoudt die uiteindelijk leiden tot indamming van het recht op asiel en er bovendien voorwaarden aan verbinden, wat een beperking is van het soevereine recht van de lidstaten om hun eigen keuzen te maken en hun eigen asielprocedures te bepalen.</p>
    </intervention>
    <intervention id="3-300-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Het voorstel voor een richtlijn waarover vandaag gestemd wordt in het Europees Parlement betreffende minimumnormen voor de procedures in de lidstaten voor de verlening of intrekking van internationale bescherming volgt dezelfde lijnen als de invoer van een gemeenschappelijk Europees asielstelsel. Desalniettemin moet men zich realiseren dat het verloop van deze wettelijke ‘harmonisatie’ hand in hand gaat met het algemene buitenlandse beleid dat de Europese Unie volgt, alsook met haar hypocriete houdingen ten aanzien van immigratie en hulp voor vluchtelingen. Men neme bijvoorbeeld de situatie in Lampedusa, waar duizenden vluchtelingen verblijven zonder dat hun adequate bescherming wordt geboden, om nog maar niet te spreken van de honderden of zelfs duizenden mensen die omkomen tijdens hun oversteek van de Middellandse Zee per boot.</p>
      <p sl="pt">Wij maken ons zeer grote zorgen over de schaal van het huidige probleem, zeker nu wij zien wat er gebeurt bij de ernstige gewapende conflicten, met name in Libië.</p>
      <p sl="pt">Wij willen tevens wijzen op het feit dat dit voorstel voor een richtlijn ook aspecten inhoudt die uiteindelijk leiden tot indamming van het recht op asiel en er bovendien voorwaarden aan verbinden, wat een beperking is van het soevereine recht van de lidstaten om hun eigen keuzen te maken en hun eigen asielprocedures te bepalen. Vandaar onze kritische houding ten aanzien van dit verslag.</p>
    </intervention>
    <intervention id="3-301-000" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="nl">Internationale bescherming dient mensen die in hun land werkelijk vervolgd worden de kans te geven een toevluchtsoord te zoeken in landen waar het beter is. Het verslag van mevrouw Guillaume echter, dat dan wel verbeterd mag zijn door een paar amendementen, is één grote uitnodiging om misbruik te maken van de procedure; de betrokken diensten zullen vastlopen en degenen die het echt nodig hebben, worden beroofd van de mogelijkheid van een snel onderzoek van hun dossier.</p>
      <p sl="nl">In dit verslag genieten minderjarigen, onafhankelijk van hun leeftijd of concrete situatie, het voordeel van een totale goodwill die volkomen ongerechtvaardigd is; er is slechts beperkt gelegenheid om de versnelde procedure te gebruiken om duidelijk ongegronde verzoeken te verwerpen; de beroepsprocedures hebben stelselmatig een opschortend karakter; het verzoek om herziening van negatieve beslissingen is een recht geworden, en de noodzakelijke samenwerking door de verzoeker wordt bijna nergens geëist, zelfs als erom gaat dat hij zijn identiteit en plaats van herkomst moet aantonen, wat toch een minimumvereiste is om het dossier te bestuderen.</p>
      <p sl="nl">De verzoeken om internationale bescherming mogen en moeten geen middel zijn om beperkende maatregelen te omzeilen die genomen zijn om ongewenste economische migratie tegen te gaan. Het is ongepast dat dit Parlement zich leent voor dergelijke manoeuvres door buitensporige rechten te verlenen aan onechte asielzoekers.</p>
    </intervention>
    <intervention id="3-302-000" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Met betrekking tot het verslag van mevrouw Guillaume heb ik, hoewel dit in beginsel een belangrijke stap in de richting van de verwezenlijking van een gemeenschappelijk asielbeleidsstelsel voor Europa vormt, in een aantal gevallen anders dan mijn fractie gestemd, omdat ik van mening was dat de betreffende clausules geen realistisch beeld gaven van de complexiteiten en problemen waarmee mijn land, Malta, te maken heeft als regelmatig ontvanger van migranten. Dat gezegd hebbende, heb ik echter bij de eindstemming voor het hele verslag gestemd, dat uiteindelijk een aantal zeer goede clausules bevatte die de behoeften en zorgen van de lidstaten aanpakten. Een voorbeeld is de oproep tot onmiddellijke beschikbaarstelling van financiële, administratieve en technische steun aan lidstaten die onevenredig grote aantallen asielaanvragen krijgen. Een dergelijk initiatief is essentieel voor alle lidstaten, maar in het bijzonder voor landen als Malta – die vaak gebukt gaan onder verantwoordelijkheden en complexiteiten als gevolg van de ontvangst van grote stromen migranten die het niet alleen aankan.</p>
    </intervention>
    <intervention id="3-302-250" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="nl">Het Europees Parlement heeft op woensdag 6 april 2011 een verslag aangenomen over de zogeheten richtlijn asielprocedures. Deze stemming is een belangrijke stap voor het opzetten van een echt Europees asielbeleid, waarom wij al zo lang gevraagd hebben. Daarnaast is het feit dat dit verslag is aangenomen een duidelijk signaal dat de Europese Unie een gemeenschappelijk Europees asielstelsel (CEAS) nodig heeft voor 2012, met name daar de recente ontwikkelingen ten zuiden van de Middellandse Zee en de migrantenstromen uit Noord-Afrika de beperkingen van het huidige Europese stelsel hebben aangetoond. Het is dringend noodzakelijk de Europese richtlijnen te herzien om het stelsel geloofwaardig en efficiënt te maken. Ik ben er met name stellig van overtuigd dat de bepalingen inzake de versnelde procedure of de afwijzing van duidelijk ongegronde verzoeken niet moeten worden toegepast op niet-begeleide minderjarigen en op verzoekers met bijzondere behoeften; ik heb dus voor de amendementen gestemd die het tegenovergestelde beoogden. Ten tweede was mijn fractie volkomen tegen de toevoeging van extra redenen om een versneld onderzoek van een asielaanvraag in te stellen, gezien de risico’s die deze bepalingen voor asielzoekers inhouden, en ik betreur het ten zeerste dat die amendementen met zo’n kleine meerderheid zijn aangenomen. Ten slotte heb ik verkozen mij, wat betreft het begrip “veilig derde land” van stemming te onthouden.</p>
    </intervention>
    <intervention id="3-302-500" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="nl">we moeten ons meer dan ooit inzetten voor de instelling van een echt gemeenschappelijk Europees asielstelsel (CEAS) voor 2012 door de rechten van de verzoekers beter te beschermen en de kwaliteit van de procedures te verbeteren. In mijn verslag wordt dit met name nagestreefd door opneming van het recht op kosteloze rechtsbijstand vanaf het begin van de procedure, door meer rekening te houden met kwetsbare verzoekers zoals niet-begeleide minderjarigen, en door een kader voor de beroepstermijnen. Ik betreur het dat Europees rechts er uitsluitend op uit is geweest de versnelde procedures aan te scherpen op grond van het idee dat asielzoekers bijna allemaal potentiële oplichters zijn, want dat is een volslagen overdreven visie op asiel. Naar mijn mening Volgens mij zullen meer solide procedures en beslissingen en een sneller onderzoek van de dossiers ertoe leiden dat er minder in beroep wordt gegaan en dat ongegronde verzoeken makkelijker zijn vast te stellen.</p>
    </intervention>
    <intervention id="3-303-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Het verslag van mevrouw Guillaume beslaat belangrijke rechtsgebieden en benadrukt dat het noodzakelijk is de mensenrechten volledig te respecteren met betrekking tot asielzoekers. Mijn eigen land, Schotland, heeft nog geen zeggenschap over immigratie. Het beleid dat is uitgevoerd door de opeenvolgende regeringen van het Verenigd Koninkrijk was echter tamelijk onmenselijk. Ik ben er trots op dat ik lid ben van een partij die actief campagne heeft gevoerd tegen de brute opsluiting van jonge kinderen die asiel aanvragen.</p>
    </intervention>
    <intervention id="3-303-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit document gestemd omdat ik vind dat we deze mogelijkheid om een gemeenschappelijk, eerlijk en efficiënt asielstelsel te ontwikkelen moeten aangrijpen. Het asielbeleid heeft een rechtstreekse impact op personen die bescherming zoeken, maar eveneens op de capaciteit van de Europese Unie om een ware ruimte van vrijheid, veiligheid en rechtvaardigheid te ontwikkelen. Het is noodzakelijk te zorgen voor geharmoniseerde, eerlijke en doeltreffende procedures in het kader van het gemeenschappelijk Europees asielstelsel.</p>
    </intervention>
    <intervention id="3-303-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Het voorstel voor een richtlijn waar het Parlement zich over buigt en dat betrekking heeft op de mogelijke instelling van één asielprocedure voor de 27 lidstaten, is een belangrijke stap, maar gezien de gevoeligheid van het onderwerp moeten wij zorgvuldige afwegingen maken. Het uiteindelijke doel is om ervoor te zorgen dat de lidstaten hun wetgevingen in overeenstemming brengen met de verplichtingen die voortvloeien uit het programma van Stockholm, waarbij de procedures vereenvoudigd en versneld worden. Een ander doel is om aanvragers van politiek asiel goede bescherming te bieden, waarbij in eerste aanleg snel een besluit wordt genomen, kosteloze juridische bijstand wordt verleend evenals het recht om tot aan de definitieve beslissing op het grondgebied van de lidstaat te verblijven. Desalniettemin heb ik tegen het voorstel voor een richtlijn gestemd, omdat enkele technische en procedurele aspecten veel aan duidelijkheid te wensen overlaten en omdat bepaalde definities dubbelzinnig zijn. Asielaanvragers zouden gemakkelijk misbruik kunnen maken van het document in de huidige vorm. Ik heb dan ook tegen deze versie van het voorstel gestemd, omdat ik mij er niet geheel in kan vinden.</p>
    </intervention>
    <intervention id="3-303-875" speaker_id="105849" name="Agnès LE BRUN" is_mep="True" mode="written" nationality="France" birth_date="28-12-1961" birth_place="Chaumont en Vexin" p_group="Group of the European People's Party (Christian Democrats)" m_state="FR">
      <p sl="nl">Als deel van haar asielbeleidsplan streeft de Europese Unie naar de instelling van een gemeenschappelijk Europees asielstelsel. Het vrije verkeer binnen de landen van het Akkoord van Schengen dwingt ons immers tot een gezamenlijke inspanning om immigratievraagstukken te begrijpen. Het verslag over het verlenen en intrekken van internationale bescherming zal het stelsel hervormen dat berust op Richtlijn 2005/85/EG. De huidige demografische druk in Europa dwingt ons die vraagstukken met toenemende waakzaamheid te aanschouwen. Helaas wordt er in het verslag van mevrouw Guillaume met deze overwegingen geen rekening gehouden, wat voor mij en voor de Fractie van de Europese Volkspartij (Christen-Democraten) aanleiding is geweest om er tegen te zijn. Het laat namelijk te veel onduidelijkheden en manoeuvreerruimte bestaan in de procedures, met als risico dat dit historische recht op een verkeerde manier gebruikt wordt. Zo is het begrip “familieleden” al te ruim gedefinieerd, wat misbruik in de hand werkt. Na een half jaar van procedures is het aan de lidstaat om te bewijzen dat de verzoeker niet vervolgd wordt, wat de taak voor de bevoegde overheden een stuk ingewikkelder maakt. Beperkingen van het beroep op de versnelde procedure zullen die problemen alleen maar groter maken.</p>
    </intervention>
    <intervention id="3-304-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd. De eerste dagen nadat vluchtelingen in Europa zijn aangekomen, zijn cruciaal voor het bepalen van hun status en de Europese landen moeten, voor 2012, hun asielprocedures in die allereerste fase verbeteren, stelt het verslag. Het aangenomen verslag roept de EU-landen in het bijzonder op de minimale procedurele waarborgen te versterken, vooral met betrekking tot het recht op kosteloze juridische bijstand, het recht op informatie en het recht op een persoonlijk onderhoud, speciale aandacht te besteden aan kwetsbare verzoekers, zoals kinderen, en, in medebeslissing met het Europees Parlement, een gemeenschappelijke lijst van veilige derde landen aan te nemen.</p>
    </intervention>
    <intervention id="3-304-500" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="nl">Ik heb tegen het verslag van Sylvie Guillaume gestemd omdat dit criteria geeft voor de harmonisatie van de asielprocedures die niet realistisch zijn ten opzichte van de procedures die thans in onze lidstaten van kracht zijn. Wij willen beslist een gemeenschappelijk asielstelsel maar niet met een utopische harmonisatie als prijs. Uit de stemming van vandaag in het Parlement blijkt duidelijk dat dit onbehagen ook ervaren wordt in dit Huis, waarvan de helft deze demagogische benadering heeft afgewezen omdat hij liever een meer verantwoordelijke benadering heeft waarin gekozen wordt voor een asielstelsel dat doeltreffend en in de praktijk uitvoerbaar is.</p>
    </intervention>
    <intervention id="3-305-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="nl">Alle VN-lidstaten hebben de plicht om vluchtelingen en asielzoekers te beschermen. De Europese Unie neemt de vrijheid dit recht te negeren door van de grenslidstaten te eisen dat ze vluchtelingen en asielzoekers vasthouden in kampen in afwachting van een antwoord dat nog onzekerder is, want achterdocht is de regel, de versnelde procedures zullen worden gehandhaafd en het aantal ambtenaren dat met deze dossiers is belast, is verlaagd.</p>
      <p sl="nl">Niettemin bevat de tekst een aantal aanzienlijke verbeteringen, zoals de intrekking van het absurde begrip “veilig land van herkomst”, het verbod om minderjarigen op te sluiten, en het feit dat rekening wordt gehouden met vervolging op grond van seksuele geaardheid.</p>
    </intervention>
    <intervention id="3-305-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Al meer dan tien jaar zijn verstreken sinds na de inwerkingtreding van het Verdrag van Amsterdam in mei 1999 begonnen is met de werkzaamheden tot invoering van een gemeenschappelijk Europees asielstelsel (CEAS) op basis van de beginselen die zijn aangenomen door de Europese Raad van Tampere. De eerste fase van dit stelsel (1999-2005) had tot doel de rechtskaders van de lidstaten te harmoniseren door gemeenschappelijke minimumnormen vast te leggen. Er is nog een lange weg te gaan voordat er sprake is van een werkelijke harmonisatie, maar we moeten wel bedenken dat enkel door de verbetering en de harmonisatie van de procedures en de waarborgen die ermee samenhangen een gemeenschappelijk stelsel kan worden bereikt. In deze context is een fundamentele herziening van de richtlijn asielprocedures absoluut noodzakelijk om te zorgen voor een toegankelijke, eerlijke en doeltreffende procedure, en dit zowel in het belang van de asielzoekers als van de lidstaten.</p>
    </intervention>
    <intervention id="3-305-750" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Als de resolutie bedoeld is om een toegankelijke, eerlijke en efficiënte procedure te ontwikkelen voor de verlening van asiel op het grondgebied van de Europese Unie, dan worden aan mensen die bescherming zoeken de standaardgaranties van de Europese Unie verleend en kunnen de EU-lidstaten onderscheid maken tussen asielzoekers en andere migranten. Ik heb voorgestemd.</p>
    </intervention>
    <intervention id="3-306-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Bij de gemeenschappelijke Europese inspanningen op asielgebied staan de rechten van de asielzoekers voorop. Daarbij wordt echter buiten beschouwing gelaten dat het grootste deel van de asielzoekers geen echte asielzoekers zijn, maar economische migranten die volgens het Verdrag van Genève geen enkele aanspraak op asiel kunnen maken en die de instanties met valse informatie en verschillende vertragingstactieken werk bezorgen en daardoor miljarden kosten. Anderzijds worden er nauwelijks vorderingen geboekt op het gebied van de gedwongen terugkeer.</p>
      <p sl="de">Met het oog op de grotendeels economisch gemotiveerde vluchtelingenstromen uit de overbevolkte regio’s van deze wereld, waarmee slechts de problemen en conflicten uit alle delen van de aarde worden geïmporteerd zonder dat enige medewerking van de zogenaamde ‘asielzoekers’ is vereist, moeten eenzijdig hogere beschermingsnormen die door hun magneetwerking alleen maar tot een verscherping van de problematiek rond asielzoekers en economische migranten leiden, beslist worden afgewezen.</p>
    </intervention>
    <intervention id="3-306-500" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ik heb voor dit voorstel gestemd omdat we ons moeten inspannen voor een Europees asielstelsel dat nog efficiënter is en dat een positief effect heeft op mensen. Het asielbeleid is heel belangrijk gezien de enorme invloed ervan op de mogelijkheden van de Europese Unie om een gemeenschappelijke ruimte van vrijheid, veiligheid en rechtvaardigheid te scheppen. Voor alles moeten we zorgen voor meer samenhang tussen asielinstrumenten. Procedures moeten worden geharmoniseerd, zodat ze op een eerlijke en effectieve manier kunnen worden toegepast. Daarnaast moeten we de minimale procedurele waarborgen versterken. We moeten ervoor zorgen dat personen die asiel aanvragen gebruik kunnen maken van het recht op informatie, het recht om gehoord te worden en het recht op kostenloze juridische bijstand, en dat deze rechten niet worden ingeperkt. Alle procedurele instrumenten moeten niet-discriminerend zijn en moeten uniform worden toegepast, met inachtneming van minimale juridische waarborgen en beginselen. Er dient speciale aandacht te worden besteed aan kwetsbare asielzoekers. De belangen van kinderen moeten adequaat worden beschermd en vertegenwoordigd door de toepassing van de noodzakelijke procedures. Ik schaar mij achter het voorstel om een voorziening te creëren die het mogelijk maakt personen die een gevaar kunnen vormen voor de nationale veiligheid van een lidstaat, of die onder de nationale wetgeving onder dwang een land zijn uitgezet, direct het land uit te zetten omwille van de nationale veiligheid. Een dergelijke voorziening is erg belangrijk en noodzakelijk omdat deze lidstaten meer mogelijkheden geeft om terroristennetwerken de pas af te snijden en om passende preventieve maatregelen te nemen.</p>
    </intervention>
    <intervention id="3-306-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">In mei 1999, na de inwerkingtreding van het Verdrag van Amsterdam, begonnen werkzaamheden tot invoering van gemeenschappelijk Europees asielstelsel (CEAS), op basis van de beginselen die zijn aangenomen door de Europese Raad van Tampere. Er zijn inmiddels grote vorderingen gemaakt. Het voorstel dat nu is ingediend voor een grondige herziening van de procedurerichtlijn betekent alweer een stap vooruit. De discrepanties die nog steeds bestaan tussen nationale bepalingen en de wijze waarop deze worden toegepast, pasten in het geheel niet bij een CEAS en zijn dan ook de reden voor deze amendementen. Het doel van het CEAS is dat aanvragers een degelijke behandeling krijgen die overal in de Unie gelijk is, ongeacht de lidstaat waar zij een asielaanvraag indienen. Daarom ben ik het ermee eens dat het noodzakelijk is een robuust Europees rechtskader te scheppen dat het mogelijk maakt een adequaat en doeltreffend CEAS op te zetten. Ik heb voor dit verslag gestemd omdat ik van mening ben dat een gemeenschappelijk stelsel alleen kan worden bereikt door de procedures en de waarborgen die ermee samenhangen te verbeteren en te harmoniseren.</p>
    </intervention>
    <intervention id="3-306-875" speaker_id="28166" name="Vincent PEILLON" is_mep="True" mode="written" nationality="France" birth_date="07-07-1960" birth_place="Suresnes" p_group="Group of the Progressive Alliance of Socialists and Democrats in the European Parliament" m_state="FR">
      <p sl="nl">Ik heb gestemd voor dit uitstekende verslag van mijn collega en vriendin Sylvie Guillaume, over de procedures voor het verlenen of intrekken van asiel in Europa. Deze tekst is een wezenlijke vooruitgang met het oog op de instelling van een gemeenschappelijk Europees asielstelsel voor 2012, waarbij een einde wordt gemaakt aan een onaanvaardbare situatie waarin een asielzoeker, afhankelijk van het Europese land waarin hij om bescherming vraagt, zijn kans om als vluchteling te worden erkend ziet schommelen tussen de 1 en de 65 procent. Daarom heeft het Europees Parlement zich uitgesproken voor meer rechtvaardigheid en meer doeltreffendheid in de behandeling van asielprocedures. Voorgesteld wordt dat ieder land zich houdt aan dezelfde – versterkte – regels voor bescherming van de rechten en modernisering van de procedures: kosteloze rechtsbijstand vanaf de eerste dag van de procedure, een tijdskader voor de beroepstermijnen, bijzondere hulp voor niet-begeleide minderjarigen, en verkorting van de onderzoekstermijnen. Ofschoon ik het betreur dat de rechtse partijen, die in dit Parlement een meerderheid vormen, erin geslaagd zijn om amendementen op de tekst te laten aannemen die de oprechtheid van asielzoekers in een kwaad daglicht stellen, ben ik toch heel blij dat dit verslag is aangenomen. De bal ligt nu bij de lidstaten, die zich nog moeten uitspreken over onze voorstellen.</p>
    </intervention>
    <intervention id="3-307-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb voorgestemd. Ik ben in het bijzonder blij dat onze centrumrechtse collega’s het eens zijn met de noodzaak van speciale bescherming, ongeacht hun algemene standpunt over asiel. Lesbische, homoseksuele, biseksuele en transseksuele mensen die vluchten uit landen als Irak, Uganda, Honduras en Indonesië moeten bijzondere bescherming krijgen waarbij rekening wordt gehouden met culturele gevoeligheid. Dit is een belangrijke stap in de richting van volledige naleving van onze verplichtingen op grond van het internationaal asielrecht. Het Europees Parlement laat zien dat de asielregels moeten worden bijgewerkt om de werkelijkheid te weerspiegelen: 76 landen stellen homoseksuele handelingen strafbaar en in zeven landen staat hier de doodstraf op (misschien binnenkort acht met Uganda erbij). Ik vind het jammer dat andere progressieve bepalingen het niet hebben gehaald, maar de tekst van vandaag zorgt uiteindelijk voor een eerlijkere behandeling van LHBT-asielzoekers. De tekst die vandaag is aangenomen vormt het formele standpunt van de Europees Parlement in eerste lezing. De asielregels zullen effectief worden gewijzigd zodra de EU-regeringen de tekst hebben bestudeerd en tot overeenstemming zijn gekomen met het Europees Parlement.</p>
    </intervention>
    <intervention id="3-308-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Na jaren van verhit debat en in het verlengde van het Verdrag van Lissabon heeft de Commissie juridische zaken de eerste versie van een gemeenschappelijk Europees asielstelsel aan het Parlement voorgelegd.</p>
      <p sl="it">De doelstelling is om tegen 2012 een gemeenschappelijke en solidaire ruimte waarin bescherming wordt geboden te hebben ingesteld door de nationale asielwetgevingen van de lidstaten, ondanks de verschillen daartussen, te harmoniseren. Deze verschillen zijn onverenigbaar met een Europees asielstelsel en belemmeren de instelling ervan.</p>
      <p sl="it">In de nieuwe richtlijn is bepaald dat personen die een verzoek om asiel indienen, ongeacht de lidstaat waar ze dit doen, een behandeling van hoog niveau kunnen genieten, die gelijkwaardig is in de hele Unie. Wij moeten inzetten op de stapsgewijze verbetering en de doeltreffende harmonisering van de asielprocedures en de waarborgen die ermee samenhangen teneinde tot een Europese asielprocedure te komen. In het licht van de herziening hoop ik dat er in het belang van de asielaanvragers en de opvangstelsels van de lidstaten zorg wordt gedragen voor een toegankelijke, billijke en effectieve procedure.</p>
    </intervention>
    <intervention id="3-309-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Wij hebben overtuigd tegen de richtlijn van het Parlement betreffende een uniforme asielprocedure gestemd, omdat de tenuitvoerlegging ervan de soevereiniteit van de lidstaten zou ondermijnen. Het is in onze ogen onacceptabel dat de lidstaten ongewenste personen niet meer mogen terugsturen en dat zij voor de asielaanvragers in de gehele EU hetzelfde hoge behandelingsniveau moeten waarborgen, terwijl er Europese gezinnen zijn die niet eens het recht op huisvesting genieten. Bovendien krijgen asielaanvragers recht op gratis procedureel en juridisch advies, rechtsbijstand en juridische vertegenwoordiging. Daarnaast wordt bepaald dat ook ngo’s een actieve rol mogen spelen bij het verlenen van diensten, en voorlichting mogen geven over de procedures voor het verkrijgen van bescherming en de asielaanvragers van juridisch advies mogen voorzien, terwijl dat ook bij de grensovergangen of in de opvangcentra zou moeten gebeuren. We moeten voorkomen dat deze faciliteiten, waar de Europese belastingbetalers voor opdraaien, toegankelijk worden voor alle asielaanvragers, en niet meer alleen voor vluchtelingen, wat zou betekenen dat elke willekeurige illegale immigrant die dat wenst, er gebruik van kan maken.</p>
    </intervention>
    <intervention id="3-309-500" speaker_id="28221" name="Thomas ULMER" is_mep="True" mode="written" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="de">Ik heb tegen dit verslag gestemd. Het gaat om de uitvoering van een goed geregelde, gemeenschappelijke en snelle asielprocedure in Europa volgens één rechtstandaard. Door de amendementen van de groenen en de socialisten zouden vreemdelingen echter bijna zonder controlemogelijkheden in de EU kunnen verblijven en hiermee zouden we echte asielzoekers die asiel aanvragen omdat hun leven gevaar loopt of op politieke, religieuze of ethische gronden, een slechte dienst bewijzen, omdat iedereen dan over één kam wordt geschoren. Dat strookt niet met mijn opvattingen over asielbeleid. Asielbeleid is gebaseerd op humaniteit en solidariteit. Indien we iets geven, moet hier ook altijd iets tegenover staan, zoals erkenning van en respect voor de structuren van het gastland.</p>
    </intervention>
    <intervention id="3-310-031" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">De toeristische sector wordt steeds belangrijker voor Europese bedrijven en mensen. Statistieken voor het ontwikkelen van een doeltreffender toeristisch beleid op Europees, nationaal, regionaal en lokaal niveau moeten daarom uiterst betrouwbaar zijn, want zij dienen immers als ondersteuning voor het besluitvormingsproces in bedrijven en in de private sector. Ik wil tevens benadrukken dat het belangrijk is dat de Commissie deze suggesties verwelkomt in de perioden waarin deze ingediend zijn.</p>
    </intervention>
    <intervention id="3-310-062" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Statistische gegevens spelen een belangrijke rol bij de ontwikkeling van een effectiever toerismebeleid op Europees, nationaal, regionaal en lokaal niveau. Statistische gegevens met betrekking tot deze sector worden niet uitsluitend gebruikt voor toezicht op beleid dat specifiek op het toerisme gericht is, maar spelen tevens een rol binnen de bredere context van regionaal beleid en duurzame ontwikkeling. Ik ben van mening dat het nodig is de toeristische sector in de Europese Unie te bevorderen door middel van gecoördineerd optreden op EU-niveau in aanvulling op initiatieven van de lidstaten. Ik verwelkom het doel om het huidige rechtskader voor Europese statistieken over toerisme te actualiseren en te optimaliseren, voor een beter antwoord op de voornaamste uitdagingen waarmee de sector zich geconfronteerd ziet, zoals toenemende wereldwijde concurrentie, demografische trends, klimaatverandering en milieueisen en seizoensgebonden spreiding van het toeristisch verkeer. Dit nieuwe, gemeenschappelijke kader voor de systematische productie van Europese toerismestatistieken moet worden vastgesteld door middel van de verzameling, compilatie, verwerking en verstrekking door de lidstaten van geharmoniseerde statistieken over vraag en aanbod. Ik heb voor dit verslag gestemd omdat het toerisme een belangrijke activiteit is in de Europese Unie, die bijdraagt aan de werkgelegenheid en de economische groei.</p>
    </intervention>
    <intervention id="3-310-125" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">De meeste van alle toeristen uit de hele wereld komen naar Europa: jaarlijks circa 370 miljoen. Elk jaar doen ongeveer 7 miljoen buitenlandse toeristen Ierland aan. De toeristische sector is van groot belang voor Europese bedrijven en voor de economie van de lidstaten. Op dit moment zijn 1,8 miljoen bedrijven en 9,7 miljoen banen afhankelijk van het Europees toerisme. In deze sector zijn er ook aanzienlijke groeikansen, voor wat betreft ecotoerisme, erfgoed, sport en gastronomie. Om deze kansen zo veel mogelijk te benutten moet men de toeristische sector goed begrijpen. Om die reden steun ik dit verslag over statistische gegevens en het toerisme. Nauwkeurige gegevens over plaatselijk, nationaal en Europees toerisme zullen de EU helpen effectief beleid te ontwikkelen en het toerisme in Europa te stimuleren.</p>
      <p sl="ga">Omdat de toeristische sector voor Ierland van levensbelang is, en gezien de context van de geografische ligging van het land, ben ik vooral verheugd over de zaken die in het verslag aan de orde komen over de bijzondere situatie van eilanden en randgebieden, en over de bespreking van die speciale gevallen in het actiekader van de EU voor het Europees toerisme.</p>
    </intervention>
    <intervention id="3-310-156" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd. Het toerisme is een belangrijke economische activiteit in de Europese Unie die in hoge mate kan bijdragen aan grotere werkgelegenheid en economische groei, en tevens een belangrijke rol kan spelen bij sociaaleconomische integratie in rurale en minder ontwikkelde gebieden. Met circa 1,8 miljoen ondernemingen, hoofdzakelijk kmo’s, heeft de Europese toeristenindustrie ongeveer 5,2 procent van de totale beroepsbevolking in dienst (ongeveer 9,7 miljoen banen). Ik ondersteun het streven van de Commissie naar een nieuw beleidskader voor toerisme in Europa, gebaseerd op de uit het Verdrag van Lissabon voortvloeiende nieuwe bevoegdheden. De toeristenindustrie ziet zich geconfronteerd met grote uitdagingen, zoals toenemende wereldwijde concurrentie, demografische trends, klimaatverandering en milieueisen, seizoensgebonden spreiding van het toeristisch verkeer en het toenemende gebruik van nieuwe informatie- en communicatietechnologieën door cliënten. Ik acht het noodzakelijk het toerisme in de Europese Unie te bevorderen door middel van gecoördineerd optreden op EU-niveau in aanvulling op initiatieven van de lidstaten. Deze verordening, die tot doel heeft een gemeenschappelijk kader vast te stellen voor de systematische productie van Europese toerismestatistieken door middel van de verzameling, compilatie, verwerking en verstrekking door de lidstaten van geharmoniseerde Europese statistieken over vraag en aanbod in de toerismesector, is van groot belang omdat deze, mits naar behoren ten uitvoer gelegd, de mogelijkheid biedt om de ware stand van zaken ten aanzien van het toerisme in de lidstaten vast te stellen en het eenvoudiger maakt om het aanbod aan te passen aan de veranderende wensen van toeristen.</p>
    </intervention>
    <intervention id="3-310-187" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Toerisme vormt een belangrijke sector binnen de Europese economie, met circa 1,8 miljoen bedrijven, voornamelijk kleine en middelgrote ondernemingen, die werk bieden aan zo’n 9,7 miljoen arbeidskrachten. Naar schatting genereert de Europese toeristenindustrie meer dan 5 procent van het bruto binnenlands product van de EU.</p>
      <p sl="pt">Met de indiening van mededeling COM(2010)352 wil de Commissie een nieuw beleidskader definiëren voor toerisme in Europa, waarbij getracht wordt de sector te versterken door middel van gecoördineerd optreden op EU-niveau in aanvulling op initiatieven van de lidstaten. Daarom moeten er, wil het nieuwe politieke kader succes hebben, besluiten worden genomen die gebaseerd zijn op betrouwbare en vergelijkbare statistische gegevens.</p>
      <p sl="pt">Dit verslag, dat mijn steun heeft, erkent de belangrijke rol van statistiek voor het ontwikkelen van beter toeristisch beleid op Europees, nationaal, regionaal en lokaal niveau, daar dit als een nuttig instrument dient voor het ondersteunen van het besluitvormingsproces. Daarnaast ondersteunt het de totstandbrenging van een gemeenschappelijk wetgevingskader voor de systematische productie van Europese statistieken over toerisme door middel van het verzamelen, samenstellen, verwerken en overdragen door de lidstaten van geharmoniseerde Europese statistieken over vraag en aanbod binnen het toerisme.</p>
    </intervention>
    <intervention id="3-310-202" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Statistiek speelt een belangrijke rol bij de ontwikkelingen van een doeltreffender toerismebeleid en het nemen van zakelijke beslissingen. Ik steun de tekst omdat de veranderingen die de laatste jaren in de toeristische sector hebben plaatsgevonden, een actualisering van het wettelijke kader voor Europese statistieken over toerisme noodzakelijk maken. Eenmaal goedgekeurd zal het voorstel bijdragen aan de verbetering van de tijdige beschikbaarheid, vergelijkbaarheid en volledigheid van de verstrekte statistische gegevens en de efficiëntie van de gegevensverwerking.</p>
    </intervention>
    <intervention id="3-310-218" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Het verslag van de heer Simpson en de verordening waar het verslag betrekking op heeft, hebben als doel om een gemeenschappelijk kader vast te stellen voor het verzamelen en verspreiden van Europese statistieken over toerisme, waarbij de lidstaten geharmoniseerde statistieken over de vraag naar toerisme en het toeristisch aanbod verzamelen en verwerken in geaggregeerde tabellen die via internet naar de Commissie (Eurostat) worden gezonden. Hoewel de rapporteur prijzenswaardig werk heeft verricht, kan ik niet voor het verslag stemmen omdat hierin geen wijzigingen worden voorgesteld met betrekking tot de arbeidsintensieve verzameling van gegevens die uit de verordening voortvloeit. Het opstellen van tabellen, zoals in de verordening voorgesteld, is behoorlijk ingewikkeld en het verzamelen van een dergelijke hoeveelheid gegevens is in mijn ogen te veel gevraagd. Ik stem dan ook tegen, omdat ik de inmenging en de administratieve lasten waar de verordening toe zou leiden, niet kan steunen.</p>
    </intervention>
    <intervention id="3-310-250" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ik heb voor dit verslag gestemd omdat het Europees toerismebeleid moet worden verbeterd, voornamelijk gezien de netelige economische situatie waarmee de toeristenindustrie recentelijk is geconfronteerd. Met de wijziging van het rechtskader door de inwerkingtreding van het Verdrag van Lissabon heeft de Europese Unie meer bevoegdheden gekregen, en de Europese Commissie heeft een voorstel ingediend betreffende de nieuwe beleidscontext voor het toerisme. Dit voorstel voor een verordening heeft ten doel het rechtskader voor Europese statistieken op het gebied van toerisme te actualiseren en optimaliseren, maar er zijn zorgen geuit over het feit dat het voorstel niet voorziet in de introductie van satellietrekeningen op het gebied van toerisme. Deze satellietrekeningen zijn van essentieel belang voor de geleidelijke ontwikkeling van geïntegreerde systemen voor toerismestatistieken en om een beter begrip te krijgen van de ware waarde van het toerisme, alsook van zijn effecten op de werkgelegenheid en de economie. Daarnaast moet de Commissie, met het oog op verbetering van de kennis voor de bevordering van duurzaam toerisme, een programma opzetten van pilotstudies betreffende toerisme. Deze studies zouden op vrijwillige basis worden uitgevoerd door de lidstaten teneinde een systeem te ontwikkelen voor de compilatie van gegevens aan de hand waarvan de effecten van toerisme op het milieu inzichtelijk kunnen worden gemaakt.</p>
    </intervention>
    <intervention id="3-310-500" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">In verschillende lidstaten, zoals die van mij, Portugal, neemt toerisme een belangrijke plaats in binnen de economie die een intrinsiek vermogen heeft voor het genereren van nieuwe bronnen van winst en economische groei. Toerisme vertegenwoordigt de op twee na grootste Europese sociaaleconomische activiteit, goed voor 5 procent van het bruto binnenlands product van de EU. De Europese Unie is nog steeds ‘s werelds populairste toeristische bestemming, met 40 procent van het wereldwijde aantal toeristen in 2008.</p>
      <p sl="pt">De EU wil een nieuw beleidskader voor toerisme definiëren, met als doel om de sector te versterken, en zo de strijd aan te gaan met de grote uitdagingen, zoals klimaatverandering, demografische trends en globalisering, middels gecoördineerde actie op EU-niveau in aanvulling op initiatieven van de lidstaten. Door gegevens over toerisme samen te stellen kan men betere kennis verwerven van de omvang die deze sector vertegenwoordigt, van zijn kenmerken, van het profiel van de toeristen alsook van de verschillende reispatronen. Dit draagt niet alleen bij tot de juiste formulering van beleid voor de sector, maar ook tot een beter begrip van de sociaaleconomische gevolgen ervan.</p>
      <p sl="pt">Ik steun daarom het actualiseren en optimaliseren van het huidige statistische systeem zodat we over betrouwbare en vergelijkbare statistieken beschikken.</p>
    </intervention>
    <intervention id="3-310-562" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">We kunnen er niet omheen dat het toerisme de afgelopen tien jaar radicaal is veranderd, mede als gevolg van de technologische vooruitgang. Daarom moet de wetgeving op het gebied van de verzameling van gegevens en statistieken worden geactualiseerd.</p>
      <p sl="it">Om die reden ben ik het eens met het voorstel van de Commissie voor een nieuwe verordening waarmee enkele inmiddels overbodig geworden artikelen worden geschrapt. Tegelijkertijd steun ik de amendementen die het Parlement op deze verordening heeft ingediend, met name voor wat betreft de noodzaak om te komen tot geharmoniseerde statistieken waarbij ook gekeken wordt naar de meer sociale aspecten van het toerisme, en voor wat betreft de verwerping van het voorstel om de Commissie voor onbepaalde tijd de bevoegdheid te verlenen om gedelegeerde handelingen vast te stellen die betrekking hebben op essentiële onderwerpen.</p>
      <p sl="it">Ik vind het zeer spijtig dat het voorstel van de Commissie niet voorziet in de introductie van satellietrekeningen op het gebied van toerisme, omdat daarmee een alomvattend beeld kan worden gegeven van de impact die de toeristenindustrie heeft op de arbeidsmarkt en de economie.</p>
      <p sl="it">Tot slot vind ik het een zeer interessant voorstel om op vrijwillige basis statistieken te gaan verzamelen over de toeristische gewoonten van personen die een handicap hebben of minder mobiel zijn, en om op basis daarvan pilotprojecten op te zetten met als doel om de deelname van deze personen aan het toerisme te verbeteren.</p>
    </intervention>
    <intervention id="3-310-593" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Europa bezet een zevende plaats in een lijst van de vijftig meest populaire landen in de wereld. Het is een zeer goede aanwijzing dat Europa een groot toeristisch en cultureel potentieel heeft, maar dat er ook nog mogelijkheden te ontdekken zijn, ook voor Europeanen. Ik ben van mening dat een dergelijke mogelijkheid bestaat uit de deelname van ouderen, maar ook van jongeren en gezinnen met moeilijkheden, en daarnaast personen met een verminderde mobiliteit, in de door de Unie ontwikkelde programma’s op het gebied van sociaal toerisme. Er zijn echter kloppende statistieken nodig, opgesteld op basis van gemeenschappelijke verzamelmethoden, voor het ontwikkelen van programma’s gericht op deze categorieën toeristen in alle lidstaten van de Unie.</p>
    </intervention>
    <intervention id="3-310-625" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Ik heb vandaag voor het verslag over Europese statistieken over toerisme gestemd. Het is een positieve stap om een verordening in te stellen die rekening houdt met de toerismestatistieken van alle lidstaten. Het belang van toerisme in het Europees recht is enorm toegenomen toen het een bevoegdheid werd op grond van het Verdrag van Lissabon in december 2009. Bij de verdere ontwikkeling moeten de lidstaten ervoor zorgen dat de verstrekte gegevens correct zijn om resultaten van goede kwaliteit te verkrijgen.</p>
      <p sl="en">Coördinatie op Europees niveau zal zeer gunstig zijn voor de Europese toerismesector, maar eventuele pan-Europese initiatieven moeten wel de initiatieven en toerismestrategieën van de lidstaten aanvullen. Door statistische gegevens te leveren zal de EU beter in staat zijn de toerisme-industrie, waaronder kleine en middelgrote bedrijven, te helpen en de algehele marketing van Europa als zeer aantrekkelijke toeristische bestemming te verbeteren.</p>
      <p sl="en">Het verslag maakt onderscheid tussen intern en nationaal toerisme. Intern toerisme omvat de capaciteit van logiesverstrekkende bedrijven en nationaal toerisme omvat deelname aan toerisme, waaronder excursies.</p>
    </intervention>
    <intervention id="3-310-750" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd omdat ik van mening ben dat toerismestatistieken bijdragen tot de ontwikkeling van effectiever beleid en een nuttig instrument vormen ter ondersteuning van het besluitvormingsproces van bedrijven en de particuliere sector. Er bestaat geen twijfel over dat deze nieuwe verordening een verbetering zal betekenen voor de tijdige beschikbaarheid, vergelijkbaarheid en volledigheid van de verstrekte statistische gegevens en de efficiëntie van de gegevensverwerking.</p>
    </intervention>
    <intervention id="3-310-875" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Volgens de cijfers in het verslag blijft Europa de populairste toeristenbestemming van de wereld, en toerisme is de op twee na grootste sociaaleconomische activiteit in de EU, met zo’n 1,8 miljoen bedrijven (voornamelijk kleine en middelgrote), 9,7 miljoen banen en een productie die goed is voor 5 procent van het bruto binnenlands product van de EU. Daarom dient deze activiteit op de juiste wijze te worden gecontroleerd, gereguleerd en ondersteund, in het bijzonder in de specifieke context van het economische herstel en de noodzaak om de productie van verhandelbare goederen te verhogen.</p>
      <p sl="pt">Deze realiteit gaat op voor de gehele EU, maar is vooral van belang voor Portugal, een land dat al jaren veel investeert in toerisme als een bijzonder dynamische economische activiteit met een enorm groeipotentieel. In deze context, en gezien het belang dat een diepgaande en realistische kennis van de werkelijkheid van het toerisme heeft voor het ontwikkelen van geschikt beleid, is het voorstel van de Commissie ter actualisering en optimalisering van het juridische kader voor de Europese toerismestatistieken waarover wij vandaag hebben gestemd, van groot belang.</p>
    </intervention>
    <intervention id="3-310-890" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Dit verslag heeft betrekking op een terrein dat essentieel is voor de toekomst van het toerisme in de EU. Ondanks de crisis die wereldwijd heeft toegeslagen, zag deze sector volgens de Wereldhandelsorganisatie (WTO) in 2010 een groei van 2 procent, ondanks alle politieke beroering in een aantal gebieden in de wereld. Ook in Europa is er sprake van gestage groei, en in het toerisme zijn momenteel 1,8 miljoen bedrijven actief (voor het overgrote deel kleine en middelgrote ondernemingen), die zorgen voor 9,7 miljoen banen, Toerisme is de op twee na grootste sociaaleconomische activiteit in de EU en is goed voor meer dan 5 procent van het bruto binnenlands product (bbp). Bovendien is Europa de populairste toeristische bestemming van de wereld, met 40 procent van alle bezoekers. Deze activiteit is essentieel voor het realiseren van de doelstellingen zoals uiteengezet in de Europa 2020-strategie. Deze verordening zorgt voor actualisering van de huidige verordening, in het bijzonder met betrekking tot het verzamelen en verwerken van gegevens over maatregelen en toegankelijkheid voor personen met beperkte mobiliteit, punten die essentieel zijn voor de voorbereiding van de nieuwe Europese strategie voor toerisme. Ik verwelkom de goedkeuring van dit voorstel, dat, naast het opzetten van een programma van verkennende studies uit te voeren door de lidstaten, ook gegevens zal bevatten over plattelandstoerisme en groen toerisme, met meer dan 50 000 overnachtingsplaatsen, voor het overgrote deel gerund door kleine en middelgrote bedrijven.</p>
    </intervention>
    <intervention id="3-310-906" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Het nut van statistische informatie hangt af van de vergelijkbaarheid in tijd en ruimte en dat maakt het noodzakelijk om een gemeenschappelijke reeks definities en classificaties aan te nemen. In het specifieke geval van toerisme geldt dat die sector concepten en definities omvat die lang onduidelijk zijn geweest, waardoor het moeilijk was betrouwbare en geloofwaardige informatie te vinden. Derhalve is het noodzakelijk de criteria en definities aan de hand waarvan vergelijkbare gegevens kunnen worden verkregen, te verduidelijken. Het bestaan van deze statistieken is van groot belang voor het bepalen van de directe en indirecte effecten van toerisme op de economie en voor het ondersteunen van de planning en ontwikkeling van nieuwe toeristische activiteiten, of de aanpassing van bestaande toeristische activiteiten.</p>
      <p sl="pt">Het in het verslag opgenomen voorstel is erop gericht om bij te dragen aan de verbetering van de tijdige beschikbaarheid, vergelijkbaarheid en volledigheid van de verstrekte statistische gegevens en de efficiëntie van de gegevensverwerking, met inbegrip van een betere validatie van gegevens. Om beter te beantwoorden aan recente ontwikkelingen in de toeristenindustrie is het daarnaast noodzakelijk het rechtskader aan te passen door hierin nieuwe variabelen op te nemen, bijvoorbeeld met betrekking tot dagtochten. Daarom hebben wij voorgestemd.</p>
    </intervention>
    <intervention id="3-310-937" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Wij weten dat het belangrijk is over statistische informatie te beschikken, hoewel het nut ervan afhangt van de vergelijkbaarheid in tijd en ruimte, wat het noodzakelijk maakt om een gemeenschappelijke reeks definities en classificaties aan te nemen.</p>
      <p sl="pt">In het specifieke geval van toerisme geldt dat die sector concepten en definities omvat die lang onduidelijk zijn geweest, waardoor het moeilijk was betrouwbare en geloofwaardige informatie te vinden. Derhalve is het noodzakelijk de criteria en definities aan de hand waarvan vergelijkbare gegevens kunnen worden verkregen, te verduidelijken.</p>
      <p sl="pt">Het bestaan van deze statistieken is van groot belang voor het bepalen van de directe en indirecte effecten van toerisme op de economie en voor het ondersteunen van de planning en ontwikkeling van nieuwe toeristische activiteiten, of de aanpassing van bestaande toeristische activiteiten.</p>
      <p sl="pt">Het in het verslag opgenomen voorstel is erop gericht om bij te dragen aan de verbetering van de vergelijkbaarheid en volledigheid van de verstrekte statistische gegevens en de efficiëntie van de gegevensverwerking, met inbegrip van een betere validatie van gegevens. Om beter te beantwoorden aan recente ontwikkelingen in de toeristenindustrie is het daarnaast noodzakelijk het rechtskader aan te passen door hierin nieuwe variabelen op te nemen, bijvoorbeeld met betrekking tot dagtochten</p>
      <p sl="pt">Daarom hebben wij voor dit verslag gestemd.</p>
    </intervention>
    <intervention id="3-311-000" speaker_id="4553" name="Jacqueline FOSTER" is_mep="True" mode="written" nationality="United Kingdom" p_group="European Conservatives and Reformists Group" m_state="GB">
      <p sl="en">Mijn fractie heeft het verslag over statistieken over toerisme gesteund, waarmee de methoden voor het verzamelen van Europese statistieken over toerisme worden bijgewerkt en gemoderniseerd, in het bijzonder in het licht van moderne trends zoals goedkope vluchten en korte vakanties.</p>
      <p sl="en">Politici moeten het grote belang van de toeristenindustrie voor Europa erkennen. Individuele lidstaten beseffen dat er meer moet worden gedaan om deze sector, die veel bijdraagt aan de economische groei, te helpen.</p>
      <p sl="en">Toerisme is bijvoorbeeld een van de grootste sectoren in de economie van het Verenigd Koninkrijk. Het levert rechtstreeks 1,36 miljoen banen op – en in 2020 zullen dat er naar verwachting 1,5 miljoen zijn – en bijna 3 miljoen als indirecte werkgelegenheid wordt meegeteld. Die cijfers zeggen genoeg!</p>
      <p sl="en">Het Verenigd Koninkrijk wil graag actief en positief deelnemen aan discussies over toerisme op EU-niveau, en steunt volledig de noodzaak om het concurrentievermogen van de Europese toeristenindustrie en haar vermogen tot duurzame groei te verbeteren. We moeten er echter voor zorgen dat maatregelen op EU-niveau het subsidiariteitsbeginsel niet in de verdrukking brengen.</p>
      <p sl="en">De lidstaten concurreren met elkaar, maar kunnen toch goede werkwijzen delen en samenwerken op bepaalde gebieden, zoals het verbeteren van de vervoersverbindingen in Europa en andere maatregelen die het reizen voor consumenten gemakkelijker maken.</p>
      <p sl="en">Ik sluit af met een eenvoudige boodschap – Bezoek Groot-Brittannië!</p>
    </intervention>
    <intervention id="3-312-000" speaker_id="2247" name="Mathieu GROSCH" is_mep="True" mode="written" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Met het Verdrag van Lissabon zijn de bevoegdheden van de EU op het gebied van toerisme uitgebreid. De statistiek biedt ons natuurlijk fundamentele informatie en hierdoor kunnen we niet alleen op EU-niveau maar ook op landelijk en regionaal niveau interessante conclusies trekken.</p>
      <p sl="de">Voor mijn eigen regio, de Duitstalige gemeenschap van België, is het toerisme niet alleen een belangrijke bevoegdheid, maar ook een economisch belang. Daarom vormen deze statistieken een essentieel element voor de beleidsoriëntatie. Het is echter ook duidelijk dat er tussen de verschillende niveaus – regionaal, nationaal en grensoverschrijdend – moet worden samengewerkt om de toeristische positie van de Europese regio’s, met name in de grensgebieden, nauwkeuriger te omschrijven.</p>
    </intervention>
    <intervention id="3-312-007" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit document gestemd omdat er nieuw, beter beleidskader moet worden vastgesteld voor het toerisme in Europa. Het toerisme is een belangrijke economische activiteit in de Europese Unie die in hoge mate kan bijdragen aan grotere werkgelegenheid en economische groei, en tevens een belangrijke rol kan spelen bij sociaaleconomische integratie in rurale, perifere en minder ontwikkelde gebieden, zoals gebieden met een rijk industrieel erfgoed. Statistische gegevens met betrekking tot deze sector worden niet uitsluitend gebruikt voor toezicht op beleid dat specifiek op het toerisme gericht is, maar spelen tevens een rol binnen de bredere context van regionaal beleid en duurzame ontwikkeling. We moeten de voornaamste uitdagingen aanpakken waarmee de sector zich geconfronteerd ziet, zoals toenemende wereldwijde concurrentie, demografische trends, klimaatverandering en milieueisen, seizoensgebonden spreiding van het toeristisch verkeer en het toenemende gebruik van nieuwe informatie- en communicatietechnologieën door cliënten. Het toerisme in de Europese Unie moet worden bevorderd door middel van gecoördineerd optreden op EU-niveau in aanvulling op initiatieven van de lidstaten. Teneinde het nieuwe beleidskader succesvol ten uitvoer te leggen, dienen beleidsmakers op elk bestuursniveau goed onderbouwde beslissingen te nemen, gebaseerd op betrouwbare en vergelijkbare statistische gegevens. Het toerisme is een belangrijke economische activiteit die een positief effect heeft op de economische groei en werkgelegenheid in Europa, en het is dan ook noodzakelijk het rechtskader voor Europese statistieken inzake toerisme te actualiseren en optimaliseren om zo de toeristenindustrie op EU-niveau te versterken. Hieruit volgt dat de tenuitvoerlegging van de genoemde maatregelen een gunstig effect zal hebben op het concurrentievermogen van de Europese toeristenindustrie en zal bijdragen aan haar harmonische groei.</p>
    </intervention>
    <intervention id="3-312-015" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Het voorstel voor een verordening betreffende Europese statistieken over toerisme, waar het Parlement over stemt, is in mijn ogen erg belangrijk en zeer nuttig. De toeristenindustrie is een motor van de Europese economie en is van groot belang voor de Europese Unie, daar deze sector een belangrijk onderdeel vormt van de economieën van de lidstaten. De toeristenindustrie biedt grote mogelijkheden op het gebied van werkgelegenheid en het is dan ook een goede stap om gerichte maatregelen te treffen waarmee de sector beter wordt georganiseerd, zodat de mogelijkheden die de sector biedt, ten volle kunnen worden benut. Het vaststellen van een gemeenschappelijk kader voor het verzamelen en opstellen van vergelijkbare en volledige Europese statistieken over toerisme kan de situatie alleen maar helpen te verbeteren. Als bekend is wat de behoeften van de consumenten zijn, dan kunnen de bedrijven en de openbare lichamen inspelen op de behoeften van de sector en de capaciteit en het concurrentievermogen verbeteren. Ik heb voor het voorstel voor een verordening gestemd omdat ik ervan overtuigd ben dat deze grote sector, die cruciaal is voor mijn land, zeer gebaat zal zijn bij geharmoniseerde, transparante, betrouwbare en objectieve Europese statistieken.</p>
    </intervention>
    <intervention id="3-312-031" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Ik heb voor dit verslag gestemd omdat ik van mening ben dat we ons uiterste best moeten doen om de belangrijkste toeristische bestemming ter wereld te blijven. Daarvoor moeten we maximaal gebruik maken van alle mogelijke financieringswijzen. De ontwikkeling van een duurzaam, verantwoordelijk en kwalitatief hoogstaand toerisme vraagt om actualisatie en optimalisatie van het huidige rechtskader voor Europese statistieken over toerisme. Met een betere kwaliteit van de statistische rapportage op basis van betrouwbare en vergelijkbare statistische gegevens, hebben we een solide basis voor het besluitvormingsproces voor een gemeenschappelijk beleid en financieringsinstrumentarium.</p>
    </intervention>
    <intervention id="3-312-062" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd, waarin de belangrijke rol die statistische gegevens spelen bij de ontwikkeling van een effectiever toerismebeleid op Europees, nationaal, regionaal en lokaal niveau wordt erkend. Op vergelijkbare wijze vormen toerismestatistieken een bruikbaar hulpmiddel om de besluitvorming in het bedrijfsleven en de private sector te bevorderen. De rapporteur ondersteunt derhalve de doelstelling van de voorgestelde verordening om een gemeenschappelijk kader vast te stellen voor de systematische productie van Europese toerismestatistieken door middel van de verzameling, compilatie, verwerking en verstrekking door de lidstaten van geharmoniseerde Europese statistieken over vraag en aanbod in de toerismesector. Eenmaal goedgekeurd, zal het voorstel naar verwachting bijdragen aan de verbetering van de tijdige beschikbaarheid, vergelijkbaarheid en volledigheid van de verstrekte statistische gegevens en de efficiëntie van de gegevensverwerking, met inbegrip van een betere validatie van gegevens, bevorderen. Om beter te beantwoorden aan recente ontwikkelingen in de toeristenindustrie is het daarnaast noodzakelijk het rechtskader aan te passen door hierin nieuwe variabelen op te nemen, bijvoorbeeld met betrekking tot dagtochten.</p>
    </intervention>
    <intervention id="3-312-077" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Toerisme is zonder twijfel een van de sectoren in de economie met het grootste ontwikkelingspotentieel. Gedurende de afgelopen decennia is het belang van toerisme voor het Europese bedrijfsleven en de Europese burgers gestaag toegenomen. Met circa 1,8 miljoen ondernemingen, hoofdzakelijk mkb, die bij benadering 5,2 procent van de totale beroepsbevolking in dienst hebben (ongeveer 9,7 miljoen banen), genereert de Europese toeristenindustrie naar schatting meer dan 5 procent van het bbp van de EU. Toerisme vertegenwoordigt daarmee de op twee na grootste sociaaleconomische activiteit van de EU. Daarnaast is de Europese Unie nog steeds ‘s werelds populairste toeristische bestemming, met 370 miljoen internationale bezoekers in 2008, of 40 procent van het wereldwijde aantal toeristen. Er is echter nog steeds potentieel voor verdere groei.</p>
    </intervention>
    <intervention id="3-312-093" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Het spreekt voor zich dat toerisme een groot potentieel heeft dat de kans biedt om de werkgelegenheid en economische groei te vergroten. Toerisme kan een belangrijke rol spelen bij sociaaleconomische integratie in rurale, perifere en minder ontwikkelde gebieden, zoals gebieden met een rijk industrieel erfgoed. Statistische gegevens met betrekking tot deze sector worden niet uitsluitend gebruikt voor toezicht op beleid dat specifiek op het toerisme gericht is, maar spelen tevens een rol binnen de bredere context van regionaal beleid en duurzame ontwikkeling. Ik ben het volledig met de rapporteur eens.</p>
    </intervention>
    <intervention id="3-312-125" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Relevante statistieken die een antwoord geven op vragen naar de oorzaak van toeristische successen en trends zouden veel verkeerde investeringen kunnen helpen voorkomen. Veel steden hebben jarenlang te kampen met de niet-vervulde toeristische verwachtingen rond de titel ‘Europese culturele hoofdstad’. Een beperkte beschikbaarheid en vergelijkbaarheid van toeristische gegevens is echter ook een probleem voor de stadsplanning. Uiteindelijk is het van belang dat de organisatie bij mogelijk stijgende bezoekersaantallen hierop afgestemd is, om negatieve bijverschijnselen voor de eigen bevolking te voorkomen.</p>
      <p sl="de">Door te veel onzekere factoren, verwachtingen en immateriële attracties zoals bepaalde weersomstandigheden zijn toeristische prognoses een soort kansspel. Flexibilisering van de arbeidstijd of veiligheid zijn net zo zeer van invloed op het toerisme als maatschappelijke ontwikkelingen. De wereldwijde conjunctuur en de olieprijs zullen uiteindelijk van doorslaggevende betekenis zijn. Daar zal zelfs de beste Europese toerismestatistiek niets aan kunnen veranderen en daarom heb ik me dan ook van stemming onthouden.</p>
    </intervention>
    <intervention id="3-312-140" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="written" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Het Europees Parlement heeft vandaag een belangrijk document aangenomen over het rechtskader voor Europese statistieken over toerisme. De lidstaten worden verplicht om geregeld gegevens te verstrekken met betrekking tot de capaciteit en de bezetting van logiesverstrekkende bedrijven en met betrekking tot de vraag in de toeristische sector. Door de veranderende reisgewoonten in Europa (bv. de toename van korte vluchten) en de innovaties in de toeristische sector (zoals onlineboekingen) moet het rechtskader dat de verzameling van statistische informatie op het gebied van het toerisme regelt, worden geactualiseerd. Een in mijn ogen zeer belangrijke, door het Europees Parlement gesteunde bepaling betreft de verzameling van gegevens betreffende personen met verminderde mobiliteit, en het effect daarvan op de mogelijkheden voor deze mensen om volwaardige toeristische diensten te verkrijgen. We praten voortdurend over de verbetering van de kwaliteit van leven van personen met een handicap en moeten ook het toerisme hierin betrekken. Alleen dan zullen we tot een daadwerkelijke uitvoering van het toerismebeleid kunnen komen en de rechten van de consument kunnen beschermen.</p>
    </intervention>
    <intervention id="3-312-148" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Het verslag van de heer Simpson over Europese statistieken over toerisme is een voorstel voor een verordening die de inmiddels vijftien jaar oude richtlijn hierover gaat vervangen. Met de tijd meegaan en het herzien van zijn verordeningen is een voorrecht van het Europese systeem, vooral gezien het belang van de voortdurende ontwikkeling van de toeristische sector in Europa in de loop van het afgelopen decennium. Daarom heb ik voor dit verslag gestemd. Door nieuwe behoeften in de sector, die steeds meer gedetailleerde, actuele en vergelijkbare gegevens nodig heeft, is het van essentieel belang om voortdurend over actuele statistieken over toerisme te beschikken. Toegang tot faciliteiten, diensten voor gehandicapten en de kosten van essentiële producten zijn belangrijke indicatoren waarvoor een actuele databank moet bestaan die door gebruikers kan worden geraadpleegd.</p>
    </intervention>
    <intervention id="3-312-156" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Toerisme is van zeer groot belang voor de economie in de EU, en mechanismen die bijdragen aan de bevordering ervan zijn wenselijk en moeten worden ondersteund. Statistieken spelen een belangrijke rol in de ontwikkeling van een efficiënter toerismebeleid op Europees, nationaal, regionaal en lokaal niveau. Statistieken vormen namelijk een nuttig instrument voor de ondersteuning van het besluitvormingsproces in bedrijven en de particuliere sector. Deze verordening is erop gericht een gemeenschappelijk wetgevend kader voor de systematische productie van Europese statistieken over toerisme middels verzameling, samenstelling, verwerking en overdracht door de lidstaten van geharmoniseerde Europese statistieken over vraag en aanbod in de toeristische sector. Het voorstel moet bijdragen aan de verbetering van de tijdige beschikbaarheid, vergelijkbaarheid en volledigheid van de verstrekte statistische gegevens en de efficiëntie van de gegevensverwerking, met inbegrip van een betere validatie van gegevens. Om beter te beantwoorden aan recente ontwikkelingen in de toeristenindustrie, wordt door middel van deze verordening bovendien het rechtskader aangepast door hierin nieuwe variabelen op te nemen, bijvoorbeeld met betrekking tot dagtochten. Om die redenen heb ik voor dit verslag gestemd.</p>
    </intervention>
    <intervention id="3-312-187" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Het toerisme is een belangrijke economische activiteit in de Europese Unie. Statistische gegevens met betrekking tot deze sector worden niet uitsluitend gebruikt voor toezicht op beleid dat specifiek op het toerisme gericht is, maar spelen tevens een rol binnen de context van regionaal beleid en duurzame ontwikkeling. In de EU is het systeem voor statistieken met betrekking tot toerisme geregeld in Richtlijn 95/57/EG. Sinds de inwerkingtreding van deze richtlijn zijn de toeristenindustrie en de vraag in de toeristische sector evenwel aanzienlijk veranderd. De Commissie heeft dan ook een voorstel voor een verordening ingediend om een beleidskader voor toerisme te definiëren, gebaseerd op de uit het Verdrag van Lissabon voortvloeiende nieuwe bevoegdheden, dat als doel heeft het huidige rechtskader voor Europese statistieken over toerisme te actualiseren en te optimaliseren om beter te beantwoorden aan recente ontwikkelingen in de toeristenindustrie. Daarom moet de toeristenindustrie worden versterkt door middel van gecoördineerd optreden op EU-niveau en moet er een gemeenschappelijk kader worden vastgesteld voor de systematische productie van statistieken door middel van de verzameling, compilatie, verwerking en verstrekking door de lidstaten van geharmoniseerde Europese statistieken over vraag en aanbod in de toerismesector.</p>
      <p sl="it">In het licht van het bovenstaande heb ik voor dit voorstel voor een verordening gestemd.</p>
    </intervention>
    <intervention id="3-312-250" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb voorgestemd. Het toerisme is een belangrijke economische activiteit in de Europese Unie die in hoge mate kan bijdragen aan grotere werkgelegenheid en economische groei, en tevens een belangrijke rol kan spelen bij sociaaleconomische integratie in rurale, perifere en minder ontwikkelde gebieden, zoals gebieden met een rijk industrieel erfgoed. Statistische gegevens met betrekking tot deze sector worden niet uitsluitend gebruikt voor toezicht op beleid dat specifiek op het toerisme gericht is, maar spelen tevens een rol binnen de bredere context van regionaal beleid en duurzame ontwikkeling.</p>
      <p sl="en">In de EU is het systeem voor statistieken met betrekking tot toerisme geregeld in Richtlijn 95/57/EG betreffende de verzameling van statistische informatie op het gebied van het toerisme. Eurostat publiceert deze statistische informatie die wordt verzameld en samengevoegd door de nationale statistische autoriteiten. Teneinde het nieuwe beleidskader succesvol ten uitvoer te leggen, dienen beleidsmakers op elk bestuursniveau goed onderbouwde beslissingen te nemen, gebaseerd op betrouwbare en vergelijkbare statistische gegevens.</p>
    </intervention>
    <intervention id="3-312-375" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik heb voor dit verslag gestemd omdat het toerisme in de Europese Unie een belangrijke economische activiteit is die in hoge mate kan bijdragen tot grotere werkgelegenheid en economische groei. Het toerisme speelt een belangrijke rol bij sociaaleconomische integratie in rurale, perifere en minder ontwikkelde gebieden.</p>
      <p sl="it">Statistische gegevens met betrekking tot deze sector worden niet uitsluitend gebruikt voor toezicht op beleid dat specifiek op het toerisme gericht is, maar spelen tevens een rol binnen de bredere context van regionaal beleid en duurzame ontwikkeling. In het document worden de voornaamste uitdagingen behandeld waarmee de sector zich geconfronteerd ziet, zoals toenemende wereldwijde concurrentie, demografische trends, klimaatverandering en milieueisen, seizoensgebonden spreiding van het toeristisch verkeer en het toenemende gebruik van nieuwe informatie- en communicatietechnologieën door cliënten.</p>
    </intervention>
    <intervention id="3-312-500" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Ik heb tegen het verslag gestemd omdat in het voorstel voor een verordening van de Commissie wordt uitgegaan van maandelijkse gegevensverzameling om de seizoensinvloeden en de economische en sociale aspecten van de toeristensector te meten, een sector die voornamelijk uit kleine en middelgrote ondernemingen bestaat. Deze strategie heeft als doel om meer te weten te komen over de patronen, kenmerken en omvang van het toerisme, maar is in onze ogen te arbeidsintensief, bureaucratisch en duur. Daarnaast verzoekt de Commissie om bevoegdheidsdelegatie om essentiële onderdelen van het voorstel te kunnen wijzigen. De tabellen die krachtens de voorgestelde verordening maandelijks moeten worden opgesteld, zijn complex en de hoeveelheid informatie die in het kader hiervan moet worden verzameld, is buitensporig.</p>
    </intervention>
    <intervention id="3-312-750" speaker_id="97308" name="Vilja SAVISAAR-TOOMAST" is_mep="True" mode="written" nationality="Estonia" birth_date="15-08-1962" birth_place="Antsla" p_group="Group of the Alliance of Liberals and Democrats for Europe" m_state="EE">
      <p sl="et">Ik heb vandaag voor het onderhavige verslag over Europese statistieken over toerisme gestemd. Ik vind dit verslag belangrijk, gezien de invloed van de toeristische sector op de economie van de Europese Unie en het aantal banen dat hij verschaft. 1,8 miljoen ondernemingen bieden werk aan ongeveer 10 miljoen mensen, wat ongeveer 5,2 procent van alle banen betekent.</p>
      <p sl="et">De Europese Unie geeft aanzienlijke steun aan de ontwikkeling van het toerisme in de verschillende regio’s om de beschikbaarheid van verschillende soorten toerisme te vergroten. Het is daarom nodig dat we over nauwkeurige en relevante statistieken beschikken, zowel voor de private als de publieke sector. De Europese Unie wordt jaarlijks door meer dan 370 miljoen buitenlandse toeristen bezocht en dat is 40 procent van het aantal toeristen in de hele wereld. Dat maakt het des te belangrijker dat we over actuele en juiste statistische gegevens beschikken. Dank u wel.</p>
    </intervention>
    <intervention id="3-312-875" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Toerisme is de op twee na belangrijkste sociaaleconomische activiteit in de EU. Dit betekent dat de economische dimensie van de sector, als een bron van werkgelegenheid, voor de lidstaten van levensbelang is. Het private aspect daarvan versterkt niet alleen het beeld dat Europa aan de wereld geeft, maar bevordert ook het Europese burgerschap. Na de inwerkingtreding van het Verdrag van Lissabon heeft de EU nieuwe bevoegdheden verworven op het gebied van toerisme, zoals bevestigd door artikel 195 van het Verdrag betreffende de werking van de Europese Unie (VWEU). Dit nieuwe rechtskader stelt de EU in staat het optreden van de lidstaten te ondersteunen, te coördineren en aan te vullen, en de administratieve lasten te reduceren. Ik stem om die redenen voor dit verslag, omdat ik van mening ben dat het van vitaal belang is om alle belanghebbenden in de toeristische sector van betrouwbare statistische gegevens te voorzien, zodat ze zich kunnen aanpassen aan de uitdagingen waar het Europees toerisme mee wordt geconfronteerd.</p>
      <p sl="pt">Coördinatie op Europees niveau, met concrete deelname van de lidstaten, is van cruciaal belang om dit systeem tot uitvoering te brengen en voor een concrete beoordeling van het concurrentievermogen van de toeristische sector. Kennis over het volume van deze sector, zijn kenmerken, het profiel van de toerist, uitgaven voor toerisme en de voordelen en/of problemen voor nationale economieën moeten deel uitmaken van dit uitgebreide onderzoek.</p>
    </intervention>
    <intervention id="3-313-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik stem voor dit verslag, omdat het gericht is op belangrijke maatregelen met betrekking tot de toename van medefinancieringspercentages voor acties op het gebied van internationale betrekkingen, bestuur, gegevensverzameling, wetenschappelijk advies en systemen voor controle en handhaving van het gemeenschappelijk visserijbeleid. Aangezien wetenschappelijke kennis afhangt van duurzame ontwikkeling van activiteiten, wordt de toename van medefinancieringspercentages met betrekking tot het vullen, beheren en gebruiken van databanken een pluspunt. Het is tevens nuttig te wijzen op de aandacht die wordt geschonken aan de ontwikkeling van de aquacultuur, met maatregelen voor groei, alsmede metingen en bewaking vanuit een milieu- en gezondheidsoogpunt, wat de aquacultuur duurzamer zal maken. Verder zullen maatregelen van de toezichtsautoriteiten van de lidstaten voor het controleren van hun wateren alleen slagen als er wordt geïnvesteerd in technologie en controlesystemen die doeltreffender en goedkoper zijn. Ook acties met betrekking tot controlemaatregelen voor wateren moeten in aanmerking komen voor een hoger medefinancieringspercentage, als middel om een betere naleving van de regels te bewerkstelligen.</p>
    </intervention>
    <intervention id="3-314-000" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Verordening (EG) nr. 861/2006 omvat communautaire financieringsmaatregelen voor de tenuitvoerlegging van het gemeenschappelijk visserijbeleid en op het gebied van het zeerecht en is een belangrijk financieel instrument van de EU op visserijgebied. Meerdere onderdelen van de wetgeving zijn veranderd sinds de aanneming van deze verordening.</p>
      <p sl="pt">De Commissie stelt voor deze te wijzigen om te zorgen voor consistentie tussen alle elementen van het rechtskader en ook om het toepassingsgebied van een aantal gefinancierde maatregelen te verduidelijken. Ik heb voor dit verslag gestemd, omdat daarin bepaalde amendementen op het voorstel van de Commissie worden voorgesteld waarmee de wetgeving zal worden verduidelijkt. Deze amendementen zijn gebaseerd op recente ontwikkelingen in de visserijsector en toekomstperspectieven, namelijk de mogelijkheid om de medefinanciering van de Unie te verhogen van 50 naar 60 procent, wat gunstig zou zijn voor de ontwikkeling van de visserijsector in Portugal. De amendementen zijn ook gericht op extra aandacht voor aquacultuur, wat vraagt om het creëren van de mogelijkheid voor verzameling, beheer en gebruik van milieugegevens op dit gebied, in aanvulling op sociaaleconomische gegevens.</p>
    </intervention>
    <intervention id="3-315-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ik heb dit verslag gesteund omdat Verordening (EG) nr. 861/2006 houdende communautaire financieringsmaatregelen voor de tenuitvoerlegging van het gemeenschappelijk visserijbeleid en op het gebied van het zeerecht een belangrijk financieringsinstrument van de EU op het gebied van visserij is en, naast het Europees Visserijfonds, een van de voornaamste middelen die worden toegepast om het GVB in de praktijk te brengen. Net als de rapporteur ben ik van mening dat in het algemeen steeds meer erkend wordt, dat visserijbeheer gebaseerd moet zijn op actuele nauwkeurige wetenschappelijke kennis van de situatie van de visbestanden. Zonder deze voorwaarde kan er van duurzame ontwikkeling van de visserij geen sprake zijn. Voor wat de controle betreft: er bestaat momenteel meer besef van het belang van controle voor de duurzaamheid en de toekomst van de visserijsector en als middel om een cultuur van naleving van voorschriften te bevorderen. De lidstaten en hun controle-instanties spelen momenteel een centrale rol in het toezicht op en de handhaving van controlemaatregelen in hun territoriale wateren. Dit is een doorslaggevende manier om de voorschriften te doen naleven en de bestanden te ontzien.</p>
    </intervention>
    <intervention id="3-316-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Ik heb voor het verslag tot wijziging van Verordening (EG) nr. 861/2006 gestemd. In mei 2006 heeft de Raad zijn goedkeuring gehecht aan dit belangrijke financieringsinstrument voor de visserij. De verordening moet echter worden aangepast om alle bestanddelen binnen het wetgevingskader in een samenhangend verband te brengen. Meegaan met de tijd betekent ook gebruikmaken van technieken waarmee de dienstverlening tegen lagere kosten kan worden verbeterd.</p>
      <p sl="it">Om beter tegemoet te kunnen komen aan de daadwerkelijke behoeften dienen enkele artikelen van de verordening en de reikwijdte van een aantal gefinancierde maatregelen te worden verduidelijkt. Ik sluit mij aan bij de rapporteur die meent dat visserijbeheer gebaseerd moet zijn op actuele nauwkeurige wetenschappelijke kennis van de situatie van de visbestanden en dat er strenger gecontroleerd moet worden teneinde de visserij te verduurzamen.</p>
    </intervention>
    <intervention id="3-316-500" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik ben van mening dat het belang van de aquacultuur steeds groter wordt, getuige dit verslag, dat de aandacht vestigt op “een nieuw elan voor de strategie voor een duurzame ontwikkeling van de Europese aquacultuur” en dat realistische groeivooruitzichten biedt voor de sector. Dienovereenkomstig kunnen milieu- en gezondheidscontroles worden uitgevoerd, waardoor wordt bijgedragen tot verduurzaming van de sector.</p>
    </intervention>
    <intervention id="3-317-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag over “communautaire financieringsmaatregelen voor de tenuitvoerlegging van het gemeenschappelijk visserijbeleid en op het gebied van het zeerecht” gestemd. Ik betreur echter dat het voorstel om de medefinancieringspercentages voor verzameling, beheer en gebruik van gegevens te verhogen naar 60 procent van de in aanmerking komende uitgaven niet is aangenomen.</p>
    </intervention>
    <intervention id="3-318-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De Commissie stelt voor Verordening (EG) nr. 861/2006 van 22 mei 2006 te herzien. Deze verordening omvat communautaire financieringsmaatregelen voor de tenuitvoerlegging van het gemeenschappelijk visserijbeleid (GVB) en op het gebied van het zeerecht, en voorziet financiering op de volgende terreinen: internationale betrekkingen, bestuur, gegevensverzameling en verstrekking van wetenschappelijk advies, en de controle op en tenuitvoerlegging van het GVB. Deze herziening behelst geen wezenlijke verandering van de doelstellingen, het type activiteit dat wordt gefinancierd of de financiële structuur en de begroting. De rapporteur vindt het echter belangrijk om wijzigingsvoorstellen in te dienen die de wetgeving meer in overeenstemming brengen met recente tendensen in de sector en de toekomstperspectieven daarvan, vooral met betrekking tot visserijbeheer die gebaseerd moet zijn op wetenschappelijke kennis van de situatie van de visbestanden, en investering in aquacultuur.</p>
      <p sl="pt">Dat is de reden waarom het voorstel wordt gedaan om de medefinancieringspercentages voor verzameling, beheer en gebruik van gegevens te verhogen. Ik stem voor dit verslag vanuit een puur nationaal oogpunt, om de visserij in ons land te ondersteunen.</p>
    </intervention>
    <intervention id="3-318-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Dit verslag betreft een voorstel voor een verordening van het Europees Parlement en de Raad tot wijziging van Verordening (EG) nr. 861/2006 van 22 mei 2006 houdende communautaire financieringsmaatregelen voor de tenuitvoerlegging van het gemeenschappelijk visserijbeleid en op het gebied van het zeerecht. Sinds 2006 zijn verscheidene aspecten van deze verordening veranderd en achterhaald, en daarom is een herziening gerechtvaardigd. Dit voorstel is gebaseerd op de verordening die thans van kracht is en heeft als doel om de kustactiviteiten in stand te houden door de modernisering van de sector te financieren, en met name op het gebied van uitrusting en automatisering. Ik stem voor dit voorstel voor een verordening omdat de door de Commissie voorgestelde amendementen in aanmerking zijn genomen, net zoals andere bijdragen die de voorgaande verordening significant verbeteren, met name wat betreft verhoogde medefinancieringspercentages en financiering voor investeringen. Dat laatste is namelijk cruciaal voor ons om over nauwkeurige en actuele wetenschappelijke gegevens te beschikken waarmee we de maatregelen kunnen nemen die nodig zijn in elke afzonderlijke situatie.</p>
    </intervention>
    <intervention id="3-319-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Wij waarderen de aanneming door het Parlement van de amendementen op het voorstel van de Commissie voor een verordening zoals uiteengezet in het verslag. Deze amendementen maken het mogelijk de lidstaten financiering te bieden om diverse technologieën te ontwikkelen die gebruikt kunnen worden in de visserij, evenals uitrustingen en software of IT-netwerken voor het verzamelen, beheren, valideren, analyseren en ontwikkelen van steekproefmethoden en voor gegevensuitwisseling met betrekking tot de visserij. Een nieuwe mogelijkheid voor financiering heeft betrekking tot onderzoeken naar de afhankelijkheid van geïmporteerde visserijproducten. Binnen de aquacultuur zal het ook mogelijk zijn de verzameling, het beheer en het gebruik van milieugegevens te financieren. Dienovereenkomstig kunnen milieu- en gezondheidscontroles worden uitgevoerd, waardoor wordt bijgedragen tot verduurzaming van de sector.</p>
      <p sl="pt">We betreuren echter de verwerping van de amendementen ter verhoging, zij het in geringe mate, van het maximale medefinancieringspercentage voor de lidstaten op het gebied van verzameling, beheer en gebruik van wetenschappelijke gegevens over de situatie van de visbestanden, en op controlegebied. Hieruit blijkt hoe inconsequent de EU is, aangezien zij enerzijds de bevoegdheden van de lidstaten overneemt in dit terrein, maar anderzijds weigert de financieringsbronnen voor deze activiteiten te versterken.</p>
    </intervention>
    <intervention id="3-320-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit verslag betreft een herziening van Verordening (EG) nr. 861/2006 houdende communautaire financieringsmaatregelen voor de tenuitvoerlegging van het gemeenschappelijk visserijbeleid (GVB) en op het gebied van het zeerecht. Deze verordening is een belangrijk financieringsinstrument van de EU op het gebied van visserij en, naast het Europees Visserijfonds, een van de voornaamste middelen die worden toegepast om het GVB in de praktijk te brengen.</p>
      <p sl="pt">De Commissie is ook van oordeel dat in sommige gevallen ervaring heeft aangetoond dat het nodig is dat de bepalingen van de verordening enigszins worden aangepast om beter in de behoeften te voorzien.</p>
      <p sl="pt">Daarom biedt zij ons een beperkte reikwijdte voor deze herziening, waarbij de doelstellingen en structuur van de oorspronkelijke verordening in hoofdzaak intact worden gelaten. De rapporteur, de heer Ferreira van de Portugese communistische partij (PCP), vond het echter op zijn plaats een aantal extra amendementen voor te stellen, die weliswaar nogal specifiek zijn, maar er toch aan kunnen bijdragen deze wetgeving beter op één lijn te brengen met recente veranderingen in de sector en met zijn toekomstperspectieven.</p>
      <p sl="pt">Ik betreur echter dat niet alle door hem voorgestelde voorstellen zijn aangenomen, met name de bevestiging van de mogelijkheid tot verhoging van de medefinancieringspercentages van de EU op het gebied van verzameling, beheer en gebruik van zowel fundamentele als aanvullende wetenschappelijke gegevens over de situatie van de visbestanden, inclusief het voorstel om de bovengrens te verhogen van 50 naar 60 procent, alsmede op het gebied van controleactiviteiten.</p>
    </intervention>
    <intervention id="3-321-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ik heb het verslag van de heer Ferreira kunnen steunen. Het is essentieel dat er voldoende middelen zijn voor de handhaving van het zeerecht en dit is een van de weinige gebieden met betrekking tot visserij waar de EU een toegevoegde waarde biedt.</p>
    </intervention>
    <intervention id="3-321-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit document gestemd, omdat in het algemeen steeds meer wordt erkend dat visserijbeheer gebaseerd moet zijn op actuele nauwkeurige wetenschappelijke kennis van de situatie van de visbestanden. Zonder deze voorwaarde kan er van duurzame ontwikkeling van de visserij geen sprake zijn. Ik ben dan ook van mening dat de medefinancieringspercentages die zijn bepaald in de sectoren verzameling, beheer en gebruik van gegevens moeten kunnen worden verhoogd, met een voorgesteld maximum van 75 procent. Daar aquacultuur wordt beschouwd als een sector van toenemende betekenis – getuige het verslag dat onlangs is opgesteld, behandeld en aangenomen over “een nieuw elan voor de strategie voor een duurzame ontwikkeling van de Europese aquacultuur” – met realistische groeivooruitzichten, moeten de desbetreffende regelingen inzake verzameling, beheer en gebruik eveneens gelden voor sociaaleconomische en milieugegevens. Dienovereenkomstig kunnen milieu- en gezondheidscontroles worden uitgevoerd, waardoor wordt bijgedragen tot verduurzaming van de sector. Duurzaamheid van de visserijsector is momenteel uitermate belangrijk. De lidstaten en hun controle-instanties spelen momenteel een centrale rol in het toezicht op en de handhaving van controlemaatregelen in hun territoriale wateren – en dat moet in de toekomst ook zo blijven: Dit is een doorslaggevende manier om de voorschriften te doen naleven en de bestanden te ontzien. Met het oog op een doelmatige uitvoering moeten de lidstaten de beschikbare technieken kunnen aanschaffen of ontwikkelen en moderniseren. Door de investeringen die dit met zich meebrengt zou het functioneren van de controlesystemen doelmatiger en goedkoper kunnen worden.</p>
    </intervention>
    <intervention id="3-321-500" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="nl">De verordening is een belangrijk instrument voor de uitvoering van het gemeenschappelijk visserijbeleid. Controle speelt een steeds grotere rol bij de duurzaamheid en het voortbestaan van de visserijsector. Het is van belang dat de lidstaten en hun toezichthoudende instanties controlemaatregelen in hun wateren doorvoeren, zodat er een visserij wordt gecreëerd die zich aan de regels houdt en zuinig omgaat met de visbestanden. Bovendien wordt de aquacultuur steeds belangrijker, zodat het gerechtvaardigd is om de mogelijkheid van registratie, beheer en gebruik van milieugegevens, naast sociaaleconomische gegevens, in te voeren. Ik verwelkom de herziening van de verordening, omdat hierdoor wordt gewaarborgd dat de genoemde maatregelen worden getroffen.</p>
    </intervention>
    <intervention id="3-321-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Het voorstel tot wijziging van Verordening (EG) nr. 861/2006 van de Raad houdende communautaire financieringsmaatregelen voor de tenuitvoerlegging van het gemeenschappelijk visserijbeleid en op het gebied van het zeerecht is een belangrijk financieel instrument waarmee de visserij beschermd wordt. Ik heb voor het voorstel gestemd omdat ik vind dat de verordening gewijzigd moet worden om deze in overeenstemming te brengen met het Verdrag van Lissabon. Door de wijziging is de verordening verbeterd, waardoor deze beter en doelmatiger wordt afgestemd op de behoeften van de sector. Daar aquacultuur wordt beschouwd als een sector van toenemende betekenis moeten er bepalingen worden vastgesteld inzake verzameling, beheer en gebruik van milieu-, sociaaleconomische en gezondheidsgegevens, waardoor wordt bijgedragen tot verduurzaming van de sector. De lidstaten spelen een centrale rol in de handhaving van de regelgeving en in de controle van hun territoriale wateren, waarbij zij in het licht van de wetenschappelijke vooruitgang gebruik moeten maken van nieuwe technieken.</p>
    </intervention>
    <intervention id="3-322-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd. De wijzigingen die in deze wetgeving zijn aangebracht, moeten de stap naar een beleid van regionalisering van het GVB eenvoudiger maken, hetgeen ik verwelkom.</p>
    </intervention>
    <intervention id="3-322-250" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">De bestaande Verordening (EG) nr. 861/2006 omvat communautaire financieringsmaatregelen voor de tenuitvoerlegging van het gemeenschappelijk visserijbeleid (GVB) en op het gebied van het zeerecht, en is een belangrijk financieringsinstrument van de EU op het gebied van visserij. De verordening is, naast het Europees Visserijfonds, een van de voornaamste middelen die worden toegepast om het GVB in de praktijk te brengen. De verordening voorziet in financiering in de volgende gebieden: internationale betrekkingen, bestuur, verzameling van gegevens en wetenschappelijk advies, en de controle en handhaving van het GVB. Ik betreur echter dat het voorstel om het potentiële medefinancieringsniveau te verhogen naar 60 procent van de in aanmerking komende uitgaven, met name voor maatregelen met betrekking tot de controle van visserijactiviteiten en de verzameling, het beheer en het gebruik van gegevens, niet is aangenomen, aangezien de aanneming van deze verhoging van voordeel zou zijn geweest voor de visserij in mijn land.</p>
    </intervention>
    <intervention id="3-322-500" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Met de wijziging van Verordening (EG) nr. 861/2006 wordt het na het Europees Visserijfonds belangrijkste financieringsinstrument van het gemeenschappelijk visserijbeleid ingesteld. Het zogenoemde ‘tweede instrument’ levert financiering voor gegevensverzameling en controlemaatregelen, wetenschappelijk advies en systemen voor controle en handhaving van het gemeenschappelijk visserijbeleid. Verduidelijking van de reikwijdte van een aantal gefinancierde maatregelen en een betere formulering van bepaalde artikelen zijn nodig. Voorts is de rapporteur, gezien de ervaring, van mening dat er een aantal geringe veranderingen moet worden aangebracht om de verordening doelmatiger af te stemmen op de werkelijke behoeften. Door de wijzigingsvoorstellen die zullen worden ingediend op Verordening (EG) nr. 861/2006 worden de gespecificeerde medefinancieringspercentages van duidelijk gedefinieerde gemeenschappelijke financiering opgetrokken op het gebied van het zeerecht.</p>
    </intervention>
    <intervention id="3-322-750" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Met de communautaire financieringsmaatregelen voor de tenuitvoerlegging van het gemeenschappelijk visserijbeleid en op het gebied van het zeerecht wordt de tenuitvoerlegging van het gemeenschappelijk visserijbeleid financieel mogelijk gemaakt, omdat hiermee gerichte middelen beschikbaar worden gemaakt voor de sectoren waarvoor het zeerecht moet worden ontwikkeld en gecoördineerd. Om die reden heb ik voor het slag van de heer Ferreira gestemd. Door de verordening te wijzigen, kan het gemeenschappelijk visserbeleid worden geëffectueerd en worden visserijmiddelen aangewend voor gegevensverzameling, internationale betrekkingen en voor techniek en wetenschap op visserijgebied.</p>
    </intervention>
    <intervention id="3-323-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb voorgestemd. Verordening (EG) nr. 861/2006 houdende communautaire financieringsmaatregelen voor de tenuitvoerlegging van het gemeenschappelijk visserijbeleid en op het gebied van het zeerecht is een belangrijk financieringsinstrument van de EU op het gebied van visserij en, naast het Europees Visserijfonds, een van de voornaamste middelen die worden toegepast om het GVB in de praktijk te brengen. Het zorgt voor financiering in de volgende sectoren: internationale betrekkingen, bestuur, gegevensverzameling, wetenschappelijk advies en systemen voor controle en handhaving van het GVB. Met betrekking tot alle activiteitensectoren is deze verordening van toepassing in combinatie met andere verordeningen en besluiten. De verwante wetgeving is in een aantal opzichten veranderd sinds de aanneming van Verordening (EG) nr. 861/2006, en moet dus worden aangepast om alle bestanddelen binnen het wetgevingskader in een samenhangend verband te brengen. De Commissie streeft eveneens naar verduidelijking van de reikwijdte van een aantal gefinancierde maatregelen en naar een betere formulering van bepaalde artikelen. Voorts is zij, gezien de ervaring, van mening dat er een aantal geringe veranderingen moet worden aangebracht om de verordening doelmatiger af te stemmen op de werkelijke behoeften.</p>
    </intervention>
    <intervention id="3-324-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Verordening (EG) nr. 861/2006 houdende communautaire financieringsmaatregelen voor de tenuitvoerlegging van het gemeenschappelijk visserijbeleid en op het gebied van het zeerecht is een belangrijk financieringsinstrument van de EU op het gebied van visserij en een van de voornaamste middelen die worden toegepast om het GVB in de praktijk te brengen. Deze zorgt voor financiering in de volgende sectoren: internationale betrekkingen, bestuur, gegevensverzameling, wetenschappelijk advies en systemen voor controle en handhaving van het GVB.</p>
      <p sl="it">In de vandaag aangenomen wetgevingsresolutie wordt erkend dat visserijbeheer gebaseerd moet zijn op actuele nauwkeurige wetenschappelijke kennis van de situatie van de visbestanden. In de tekst wordt aquacultuur beschouwd als een sector van toenemende betekenis met realistische groeivooruitzichten (die eveneens verwante activiteiten omvatten), waardoor de desbetreffende regelingen inzake verzameling, beheer en gebruik eveneens moeten gelden voor sociaaleconomische en milieugegevens. Dienovereenkomstig kunnen milieu- en gezondheidscontroles worden uitgevoerd, waardoor wordt bijgedragen tot verduurzaming van de sector.</p>
    </intervention>
    <intervention id="3-325-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Het document waarover vandaag wordt gestemd heeft als doel de financiële maatregelen voor de tenuitvoerlegging van het visserijbeleid aan te passen aan de ontwikkeling van het wettelijk kader, en aan de veranderende behoeften en aan de juridische verduidelijking van te nemen maatregelen, met name de maatregelen vastgelegd in Beschikking 2000/439/EG die nog niet in Verordening nr. 861/2006 zijn opgenomen. Wat gegevensverzameling betreft, acht het Parlement het in zijn voorstel van essentieel belang de reikwijdte van de tenuitvoerlegging te verbreden, opdat ook het beheer en de gebruiksvoorwaarden hieronder vallen. Het is voorts van wezenlijk belang om de afsluiting van publieke overeenkomsten met internationale organen te faciliteren, en om de verzameling van gedetailleerde informatie te verplichten om gezamenlijke projecten uit te voeren.</p>
      <p sl="pt">Het is wenselijk het potentiële medefinancieringsniveau te verhogen, in het bijzonder waar het gaat om maatregelen voor de controle van visserijactiviteiten en de verzameling, het beheer en het gebruik van gegevens, naar 60 procent van de in aanmerking komende uitgaven. Aquacultuur is niet minder belangrijk, en de gegevens hiervoor moeten betrekking hebben op zowel het sociaaleconomisch gebied als het milieugebied. Bovendien wordt het in toenemende mate noodzakelijk gebruik te maken van nieuwe technologieën op dit gebied, wat de voortdurende aanpassing en modernisering van bestaande technieken vereist.</p>
    </intervention>
    <intervention id="3-325-500" speaker_id="96858" name="Marie-Christine VERGIAT" is_mep="True" mode="written" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Ik wil mijn Portugese GUE/NGL-collega João Ferreira (lid van de Portugese communistische partij, PCP) graag feliciteren, omdat zijn verslag vandaag met een zeer grote meerderheid door het Europese Parlement is goedgekeurd.</p>
      <p sl="fr">Dit verslag bevestigt dat visserijbeheer gebaseerd moet zijn op actuele nauwkeurige wetenschappelijke kennis van de situatie van de visbestanden. Zonder deze voorwaarde kan er van duurzame ontwikkeling van de visserij geen sprake zijn. Enkele amendementen van João Ferreira, die het bijvoorbeeld mogelijk zouden maken de medefinancieringspercentages bij de verzameling en een beter beheer en gebruik van wetenschappelijke gegevens over visbestanden te verhogen (van 50 procent naar 60 procent), zijn helaas niet aanvaard.</p>
      <p sl="fr">Uit dit verslag blijkt dat de GUE/NGL-Fractie toch een goede bijdrage kan leveren aan de debatten van het Europese Parlement en ik weet dat we op João Ferreira kunnen rekenen om de strijd voor een duurzame visserij voort te zetten, waarbij kleine vissers prioriteit wordt gegeven boven de industriële visserij.</p>
    </intervention>
    <intervention id="3-327-000" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Ik heb voor het verslag van de heer Ferreira gestemd, waarmee wordt beoogd de financiële instrumenten voor de visserij beter te beheren. Met deze instrumenten wordt een breed scala aan activiteiten gefinancierd, waaronder het toezicht op de visserij. Daarom ben ik van mening dat de overeenstemming tussen de Raad en het Parlement over dit document een mooi compromis betekent voor het gemeenschappelijk visserijbeleid en het zeerecht.</p>
    </intervention>
    <intervention id="3-328-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd. Ik ben van mening dat het doel van dit verslag belangrijk is, omdat het erop gericht is de overgangsregelingen met achttien maanden, dus tot 1 januari 2013, te verlengen, zodat het nieuwe pakket technische maatregelen kan worden opgezet als onderdeel van de voortzetting van het gemeenschappelijk visserijbeleid.</p>
    </intervention>
    <intervention id="3-329-000" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Omdat er in 2008 geen overeenstemming kon worden bereikt over de ontwerpverordening voor de vereenvoudiging en verduidelijking van de communautaire regels inzake het behoud van de visbestanden, werd een verordening aangenomen tot vaststelling van technische overgangsmaatregelen voor de periode van 1 januari 2010 tot en met 30 juni 2011.</p>
      <p sl="pt">Dit verslag, dat mijn steun heeft verdiend, is erop gericht deze overgangsperiode te verlengen tot januari 2013, zodat een nieuwe reeks technische maatregelen kan worden opgesteld als onderdeel van de lopende hervorming van het gemeenschappelijk visserijbeleid. Tevens wordt de Commissie opgeroepen het initiatief te nemen tijdens deze nieuwe verlengingsperiode voor de bestaande verordening en om samen met de betrokken partijen een onderzoek te starten naar de effecten van de maatregelen die thans van kracht zijn op schepen die deze maatregelen toepassen en op de betreffende ecosystemen. De resultaten van dit onderzoek moeten in ogenschouw worden genomen bij de opstelling van het nieuwe voorstel voor een verordening. Niet minder belangrijk is dat in het toekomstige voorstel van de Commissie over technische maatregelen duidelijk de bevoegdheden van de Raad en het Parlement worden vastgelegd, in overeenstemming met de gewone wetgevingsprocedure.</p>
    </intervention>
    <intervention id="3-329-250" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ik heb vóór het voorstel gestemd omdat het ontbreken van een overeenkomst over de instandhouding van visbestanden ongewenste gevolgen kan hebben. Het voorstel om de geldigheid van de verordening van de Raad uit 2009 tot vaststelling van technische overgangsmaatregelen met achttien maanden te verlengen, dat wil zeggen tot 31 december 2012, geeft de Commissie de gelegenheid om een nieuw pakket technische maatregelen te formuleren in het kader van de hervorming van het gemeenschappelijk visserijbeleid. Ik acht de amendementen aanvaardbaar omdat het gemeenschappelijk visserijbeleid enerzijds bedoeld is om visbestanden in stand te houden en anderzijds gewone burgers ten goede moet komen, in dit geval de kleinschalige vissers in Ierland. Dit is precies de reden waarom volgens mij een evenwicht moet worden gehandhaafd tussen vangstbeperkingen, technische maatregelen en de behoeften van de vissers.</p>
    </intervention>
    <intervention id="3-329-500" speaker_id="28148" name="Françoise CASTEX" is_mep="True" mode="written" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ik heb voor dit verslag gestemd gezien het grote belang van technische maatregelen. Deze zijn bepalend voor de visserijactiviteiten en zijn van invloed op de toekomst van de visbestanden. Het is in ieders belang het economisch evenwicht van deze sector in stand te houden en de vissers daardoor een behoorlijk inkomen te garanderen, waarbij duurzaamheid en herstel van de visbestanden gewaarborgd wordt.</p>
    </intervention>
    <intervention id="3-330-000" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ik heb voor dit verslag gestemd om de visserij-industrie in Ierland en Europa op de lange termijn te steunen. Duurzame visserij moet ons uitgangspunt zijn. Mijns inziens waren er veel zeer sterke argumenten te vinden voor de amendementen van de heer Gallagher, maar uiteindelijk heb ik met mijn fractie meegestemd om de politieke samenhang binnen de fractie te bewaren.</p>
    </intervention>
    <intervention id="3-331-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag over visserij en tot vaststelling van technische overgangsmaatregelen gestemd. Ik betreur echter dat de voorgestelde intrekking van het besluit van de Commissie voor een verbod op visserij op heek en zeeduivel met gebruik van schakelnetten voor de Portugese kust zonder enig wetenschappelijk onderzoek ter onderbouwing is verworpen.</p>
    </intervention>
    <intervention id="3-332-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">In 2008 diende de Commissie een voorstel voor een verordening in over het behoud van visbestanden door middel van technische maatregelen, dat bedoeld was ter vervanging van een voorgaande verordening. Aangezien dit voorstel niet werd aangenomen in verband met rechtszekerheid en omwille van de instandhouding en het beheer van de mariene rijkdommen, werd Verordening (EG) nr. 1288/2009 tot vaststelling van technische overgangsmaatregelen van 1 januari 2010 tot en met 30 juni 2011 aangenomen.</p>
      <p sl="pt">In overeenstemming met de verplichtingen uit hoofde van het Verdrag van Lissabon trok de Commissie haar voorstel voor een verordening van de Raad over de instandhouding van visbestanden door middel van technische maatregelen in 2010 terug. De fundamentele beginselen van deze technische maatregelen moeten nu worden opgenomen in een nieuwe basisverordening over de hervorming van het gemeenschappelijk visserijbeleid. Er staat ook nog een ander voorstel voor deze hervorming op de agenda voor 2011. Aangezien er nu geen andere wetgeving van kracht is, wordt voorgesteld de geldigheid van deze verordening voor achttien maanden, tot 1 januari 2013 te verlengen. In het licht van de genoemde argumenten over rechtszekerheid en bescherming, denk ik dat deze verlening onze steun waard is. Ik hoop dat deze extra tijd de kans biedt de effecten van de thans uitgevoerde maatregelen te beoordelen.</p>
    </intervention>
    <intervention id="3-332-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">De visserijsector is cruciaal voor de Europese Unie, niet alleen op voedselgebied, maar ook inzake het milieu, want hier zijn aquatische ecosystemen in het geding. Omdat het Parlement zich terdege bewust is van het belang van deze sector, heeft dit onderwerp al vaak ter discussie gestaan. In 2009 hechtte het Parlement zijn goedkeuring aan verslag A6-0206/2009 over de noodzaak de visbestanden in de Atlantische Oceaan en de Noordzee in stand te houden. In de huidige, in 2008 vastgestelde verordening is een pakket overgangsmaatregelen opgenomen die van kracht moesten blijven tot juni 2011, de voorlopige datum voor de inwerkingtreding van een nieuw rechtskader voor het gemeenschappelijk visserijbeleid. De Commissie was echter niet in staat een nieuwe ontwerpverordening in te dienen. De Commissie tracht dan ook de huidige verordening te verlengen tot 1 januari 2013. Er wordt verwacht dat de EU-wetgeving tegen die tijd ter vaststelling bij de Raad en het Parlement ligt, overeenkomstig de gewone, in het Verdrag van Lissabon neergelegde, wetgevingsprocedure. Die wetgeving zal gebaseerd zijn op de laatste wetenschappelijke onderzoeken, zodat de mariene hulpbronnen op aarde er niet door in gevaar worden gebracht. Daarom ben ik het ermee eens dat de huidige verordening van kracht moet blijven tot 1 januari 2013.</p>
    </intervention>
    <intervention id="3-333-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Adequate regelgeving inzake technische maatregelen is noodzakelijk voor het duurzaam gebruik en de instandhouding van de visbestanden. Deze verordening inzake technische overgangsmaatregelen vloeit voort uit het feit dat in 2008 geen overeenstemming kon worden bereikt over de ontwerpverordening ter vereenvoudiging en verduidelijking van de communautaire voorschriften inzake de instandhouding van de visbestanden. De overgangsmaatregelen hadden moeten gelden voor de periode van 1 januari 2010 tot en met 30 juni 2011. Er wordt nu voorgesteld deze uit te breiden met een aanvullende periode van 18 maanden, of tot 1 januari 2013, met als doel de vaststelling van een nieuw pakket technische maatregelen in het kader van de lopende hervorming van het gemeenschappelijk visserijbeleid, in afwachting van een voorstel van de Commissie in de loop van 2011.</p>
      <p sl="pt">Wij zijn van mening dat deze uitbreiding niet mag plaatsvinden zonder dat de tekortkomingen en problemen die zich met de huidige wetgeving hebben voorgedaan, worden verholpen. Helaas hebben de rapporteur en de meerderheid in het Parlement, in navolging van het standpunt van de Commissie, dat verhinderd. Dit is een geval van discriminatie zonder enige wetenschappelijke grond tegen een deel van de kleinschalige Portugese vissersvloot, die zich richt op de visserij op tong en heek met behulp van schakelnetten, wat onder de huidige regels verboden is. Dit zal leiden tot negatieve economische en sociale gevolgen, die kunnen en moeten worden vermeden.</p>
    </intervention>
    <intervention id="3-334-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Deze verordening inzake technische overgangsmaatregelen vloeit voort uit het feit dat in 2008 geen overeenstemming kon worden bereikt over de ontwerpverordening ter vereenvoudiging en verduidelijking van de communautaire voorschriften inzake de instandhouding van de visbestanden. De overgangsmaatregelen hadden moeten gelden voor de periode van 1 januari 2010 tot en met 30 juni 2011. Er wordt nu voorgesteld deze uit te breiden met een aanvullende periode van 18 maanden, of tot 1 januari 2013, met als doel de vaststelling van een nieuw pakket technische maatregelen in het kader van de lopende hervorming van het gemeenschappelijk visserijbeleid, in afwachting van een voorstel van de Commissie in de loop van 2011.</p>
      <p sl="pt">Wij zijn van mening dat deze uitbreiding niet mag plaatsvinden zonder dat de tekortkomingen en problemen die zich met de huidige wetgeving hebben voorgedaan, worden verholpen. Helaas hebben de rapporteur en de meerderheid in het Parlement, in navolging van het standpunt van de Commissie, dat verhinderd.</p>
      <p sl="pt">Dit is een geval van discriminatie zonder enige wetenschappelijke grond tegen een deel van de kleinschalige Portugese vissersvloot, die zich richt op de visserij op tong en heek met behulp van schakelnetten, wat onder de huidige regels verboden is. Dit zal leiden tot negatieve economische en sociale gevolgen, die kunnen en moeten worden vermeden.</p>
    </intervention>
    <intervention id="3-335-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">“Geen bijvangsten meer!” roept de Commissie. “Luister naar de industrie”, is zogenaamd haar leus. En dan probeert ze fundamenteel gebrekkige verordeningen voor nog eens 18 maanden op te leggen. Maar liefst 42 procent van de schelvisvangsten ten westen van Schotland wordt terug in zee gedumpt vanwege de regels. De stemming van vandaag betekent dat deze obsceniteit weer 18 maanden langer blijft bestaan. De Commissie werd gesteund door de Labour-partij in Londen: alweer een schandelijk verraad van onze kustgemeenschappen!</p>
    </intervention>
    <intervention id="3-335-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit verslag gestemd om de volgende redenen. Daar er in 2008 nog geen overeenstemming was bereikt over een verordeningsvoorstel inzake vereenvoudiging en verduidelijking van de Europese regelgeving op het gebied van de instandhouding van visbestanden, is er een verordening vastgesteld met een pakket overgangsmaatregelen die oorspronkelijk bedoeld waren voor de periode 1 januari 2010 – 30 juni 2011. Met het onderhavige voorstel wordt beoogd deze overgangsregeling nog eens 18 maanden langer te laten gelden, tot 1 januari 2013, zodat er een nieuw pakket technische maatregelen kan worden geformuleerd in het kader van de lopende hervorming van het gemeenschappelijk visserijbeleid, waartoe de Commissie in 2011 een voorstel moet indienen. Deze verlengingsperiode moet door de Commissie te baat worden genomen om met inbreng van de belanghebbenden een beoordeling uit te voeren van de effecten van de lopende maatregelen op de betrokken vissersschepen en ecosystemen. De Commissie kan de resultaten van die effectbeoordeling dan meenemen bij de formulering van het nieuwe verordeningsvoorstel voor de periode na 1 januari 2013, dat overeenkomstig het Verdrag van Lissabon volgens de medebeslissingsprocedure zal worden behandeld.</p>
    </intervention>
    <intervention id="3-335-500" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Door de verlenging met nog eens 18 maanden van de geldigheidsduur van de verordening met betrekking tot de instandhouding van de visbestanden door technische maatregelen, wordt de mogelijkheid geboden om de huidige effecten op de schepen en ecosystemen die onder de verordening vallen, te analyseren en te beoordelen. Het voorstel is dan ook zeer welkom, omdat het ons in staat stelt optimaal gebruik te maken van de vastgestelde mogelijkheden voor verbetering. De resultaten van de beoordeling kunnen dan door de Commissie worden meegenomen in de uitwerking van het nieuwe voorstel voor een verordening voor de instandhouding van de visbestanden door technische maatregelen.</p>
    </intervention>
    <intervention id="3-336-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor deze resolutie gestemd, maar om de Schotse visserij-industrie te steunen, wil ik dat schelvis van de verordening wordt vrijgesteld.</p>
    </intervention>
    <intervention id="3-336-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Daar er in 2008 nog geen overeenstemming was bereikt over een verordeningsvoorstel inzake vereenvoudiging en verduidelijking van de Europese regelgeving op het gebied van de instandhouding van visbestanden, is er een verordening vastgesteld met een pakket overgangsmaatregelen die oorspronkelijk bedoeld waren voor de periode 1 januari 2010 - 30 juni 2011. Met het onderhavige voorstel wordt beoogd deze overgangsregeling nog eens 18 maanden langer te laten gelden, tot 1 januari 2013, zodat er een nieuw pakket technische maatregelen kan worden geformuleerd in het kader van de lopende hervorming van het gemeenschappelijk visserijbeleid, waartoe de Commissie in 2011 een voorstel moet indienen. Deze verlengingsperiode moet door de Commissie te baat worden genomen om met inbreng van de belanghebbenden een beoordeling uit te voeren van de effecten van de lopende maatregelen op de betrokken vissersschepen en ecosystemen.</p>
    </intervention>
    <intervention id="3-337-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb voorgestemd. Daar er in 2008 nog geen overeenstemming was bereikt over een verordeningsvoorstel inzake vereenvoudiging en verduidelijking van de Europese regelgeving op het gebied van de instandhouding van visbestanden, is er een verordening vastgesteld met een pakket overgangsmaatregelen die oorspronkelijk bedoeld waren voor de periode 1 januari 2010 – 30 juni 2011. Met het onderhavige voorstel wordt beoogd deze overgangsregeling nog eens 18 maanden langer te laten gelden, tot 1 januari 2013, zodat er een nieuw pakket technische maatregelen kan worden geformuleerd in het kader van de lopende hervorming van het gemeenschappelijk visserijbeleid, waartoe de Commissie in 2011 een voorstel moet indienen.</p>
    </intervention>
    <intervention id="3-338-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Daar er in 2008 nog geen overeenstemming was bereikt over een voorstel voor een verordening inzake vereenvoudiging en verduidelijking van de Europese regelgeving op het gebied van de instandhouding van visbestanden, is er een verordening vastgesteld met een pakket overgangsmaatregelen die oorspronkelijk bedoeld waren voor de periode 1 januari 2010 – 30 juni 2011.</p>
      <p sl="it">Met het wetgevingsvoorstel waarover wij vandaag stemmen, wordt beoogd deze overgangsregeling nog eens 18 maanden langer te laten gelden, tot 1 januari 2013, zodat er een nieuw pakket technische maatregelen kan worden geformuleerd in het kader van de lopende hervorming van het gemeenschappelijk visserijbeleid, waartoe de Commissie in 2011 een voorstel moet indienen.</p>
      <p sl="it">Het Parlement heeft daarnaast een resolutie aangenomen over het voorstel voor een verordening van de Raad betreffende de instandhouding van visbestanden via technische maatregelen in de Atlantische Oceaan en de Noordzee (A6-0206/2009), waarin werd beklemtoond dat er een juiste verdeling van bevoegdheden tussen Raad, Commissie en Parlement moet zijn.</p>
      <p sl="it">Met de stemming van vandaag geeft het Parlement aan dat het komende voorstel van de Commissie inzake technische maatregelen ervan moet uitgaan dat de Raad en het Parlement samen over de essentiële onderdelen van de regeling beslissen.</p>
    </intervention>
    <intervention id="3-339-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Met het voorstel dat vandaag aan de plenaire vergadering van het Europees Parlement is voorgelegd, wordt beoogd de overgangsperiode die in 2008 voor de instandhouding van de visbestanden is vastgelegd, te verlengen. Aangezien de betreffende regeling afloopt op 30 juni 2011, zou dit pakket maatregelen verlengd moeten worden met 18 maanden, tot januari 2013. De Commissie zal daarom gebruik moeten maken van deze nieuwe verlengingsperiode om te komen tot een effectbeoordeling van de bestaande maatregelen en van die waarmee rekening moet worden gehouden bij de uitwerking van het nieuwe voorstel voor de periode na 1 januari 2013, dat moet worden ingediend in 2011. Met betrekking tot de herziening van de technische maatregelen die zijn vastgelegd in de wetgeving, is het van het grootste belang het gebruik van schakelnetten langs de kust tot een diepte van 200 tot 600 m te verlengen tot 31 december 2012, zodat schepen op duurzame wijze kunnen blijven vissen op bestanden van groot economisch belang voor de Portugese nationale visserij, zoals zeeduivel.</p>
    </intervention>
    <intervention id="3-340-125" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik stem voor het verslag, gezien de resultaten van de onderhandelingen, met name wat betreft de verhoging van de begroting van het Parlement met 2,3 procent ten opzichte van 2011, de beperking van de financiering voor het Konrad Adenauer-gebouw in Luxemburg en de opheffing van de eenheid voor beoordeling van de Europese toegevoegde waarde, die goed zijn voor extra besparingen van 13,7 miljoen euro. Financiering voor uitgaven in verband met de uitbreiding van de EU met de toetreding van Kroatië en de aanpassing aan het Verdrag van Lissabon zullen worden opgenomen in een handvest of een gewijzigde begroting. Toch wil ik benadrukken dat het Parlement, gezien de economische en financiële moeilijkheden in de lidstaten en de richtsnoeren voor de door het Parlement aangenomen begroting van 2012, heeft gewezen op de noodzaak om de budgettaire discipline in de eigen begroting te handhaven, en het wil deze onder de inflatielimiet voor de 27 lidstaten houden. Ik ben ervan overtuigd dat echte besparingen ervoor zullen zorgen dat het Parlement goed en efficiënt functioneert, maar ik vind wel dat het in het huidige klimaat van bezuinigingen in de EU ook belangrijk is dat de leden van het Parlement hun uitgaven matigen.</p>
    </intervention>
    <intervention id="3-340-187" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">We staan aan het begin van de begrotingsprocedure 2012. Het Parlement moet nu een begrotingsraming voorstellen. De raming waarover we vandaag stemmen, is naar mijn mening evenwichtig en ik heb er daarom voorgestemd. Voor het eerst wordt een begrotingsstijging (2,3 procent) voorgesteld die lager is dan de inflatie (2,8 procent). In deze tijd van streng begrotingsbeleid lijkt mij dat inderdaad noodzakelijk. Bovendien sta ik volledig achter de noodzaak om nieuwe financieringsmogelijkheden te bestuderen om een budgettaire langetermijnstrategie op te stellen. Ik verwacht dat de Europese Commissie voorstellen hieromtrent zal doen.</p>
    </intervention>
    <intervention id="3-340-218" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd. Ik ben het ermee eens dat de huidige financiële, economische en sociale situatie van de EU het Europees Parlement en de andere EU-instellingen ertoe verplicht uit een oogpunt van kwaliteit en efficiëntie adequaat te reageren en strikte beheersprocedures toe te passen om tot bezuinigingen te komen. Het totaalbedrag van de ontwerpraming 2012 van het Europees Parlement moet met 2,3 procent toenemen ten opzichte van de begroting 2011, hetgeen het huidige inflatiepercentage van 2,8 procent niet te boven gaat. In de toekomst moet het Parlement grotere bezuinigingen realiseren en de beheers- en controleprocedures aanscherpen.</p>
    </intervention>
    <intervention id="3-340-250" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Ik heb voor het verslag van de heer Fernandes gestemd. Dit verslag stelt ons in staat om een objectieve analyse uit te voeren van de begroting voor 2012 van het Europees Parlement. Het zal zeker rigoureuze bezuinigingen moeten bevatten. Het is van belang om rekening te houden met de inflatie, hetgeen betekent dat de begroting voor 2012 in feite een afname van de beschikbare middelen betekent. Alle uitgaven moeten worden verantwoord en goedgekeurd. De variabele uitgaven moeten worden verwerkt op basis van een kosten-batenanalyse, om eventuele aanvullende kosten in de toekomst te voorkomen. In 2012 moeten we de situatie van jongeren verbeteren. De gestelde doelen moeten in de eerste plaats over jongeren gaan. Jongeren moeten worden ondersteund bij de beroepsopleiding en in de strijd tegen schoolverlating. Zodoende is er meer geld nodig voor op jongeren gerichte projecten. Zij hebben ondersteuning nodig om zich op de arbeidsmarkt te kunnen begeven.</p>
    </intervention>
    <intervention id="3-340-375" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ik steun dit verslag, omdat het een toereikend begrotingskader levert voor het belangrijke werk van de EU-instellingen in deze tijd van economische crisis voor de Europese burgers. Ik heb echter niet de lijn van mijn fractie gesteund met betrekking tot kwesties als het bevriezen van de toelagen van EP-leden en de verstrekking van businessclassreizen aan EP-leden. Dat leek mij passend in deze tijden van crisis, waarin de gewone werknemers enorm te lijden hebben onder bezuinigingen.</p>
    </intervention>
    <intervention id="3-340-500" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik stem voor het verslag van de heer Fernandes over de begroting van het Parlement, en ik wil hem feliciteren met het geweldige werk dat hij heeft gedaan. Ik wil met nadruk wijzen op zijn inspanningen om te komen tot besparingen en bezuinigingen, overeenkomstig de prioriteiten die hij had vastgesteld. Omdat de bevoegdheden van het Parlement met het Verdrag van Lissabon zijn uitgebreid, zouden hogere operationele kosten billijk zijn. De begroting 2012 van het Parlement vertoont echter een reële daling, met een stijging die lager is dan de inflatie in de EU en met bezuinigingen van 49 miljoen euro ten opzichte van het oorspronkelijke voorstel. De goedgekeurde begroting blijft onder 20 procent van rubriek 5 en dat is enkele jaren niet gebeurd. De rapporteur heeft ook moeten strijden tegen verkeerde informatie en demagogie. Sommige mensen hebben, te kwader trouw, geprobeerd te insinueren dat de salarissen van de Parlementsleden werden verhoogd. Het Parlement is niet verantwoordelijk in deze zaak: het salaris van de leden – dat overeenkomt met 38,5 procent van het salaris van een rechter bij de rechtbank – wordt vastgesteld door de Raad. De waarde van de overige vergoedingen wordt vastgesteld door het Bureau en niet door het Parlement, en kan niet hoger zijn dan het door Eurostat bekendgemaakte niveau van de inflatie. Bovendien is de begrotingslijn met betrekking tot vergoedingen en betalingen, inclusief de middelen waaruit de salarissen van de leden worden betaald, ten opzichte van 2011 slechts met 0,55 procent toegenomen.</p>
    </intervention>
    <intervention id="3-340-750" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Ik heb voor het verslag gestemd en wil benadrukken dat de voorziene 2,3 procent stijging van de begroting van het Parlement lager is dan de verwachte 2,8 procent inflatie voor de EU, hetgeen voor 2012 zal leiden tot een verlaging met 0,5 procent in reële cijfers. Toch zou ik graag de demagogie aan de kaak stellen rond drie voorgestelde wijzigingen tot wijziging van de regels inzake de reizen van Parlementsleden tussen het land waar zij wonen en het Europees Parlement, en waar ik tegen heb gestemd. Ik hou er niet van mij aan mijn verantwoordelijkheden te onttrekken, dus gebruikte ik mijn stem, maar de wijzigingen waren zo misleidend dat ik waarschijnlijk zou vallen onder de talrijke uitzonderingen die zij boden. Ik betreur ook de houding van sommige collega’s die tevoren al wisten dat een bepaald voorstel niet zou worden aangenomen, en die de last om iets te doen dat ‘politiek incorrect’ was aan anderen overlieten. Nog anderen ‘gaven er de voorkeur aan’ niet deel te nemen aan de stemming van de drie amendementen in kwestie, ook al namen zij wel deel aan alle eerdere en latere stemmingen. Er mag ook wel eens aan worden herinnerd dat, volgens het huidige statuut, niemand verplicht is business class te reizen. Toch zie ik mijn collega’s, van alle partijen, elke week business class reizen, ook op de vlucht naar Portugal die volgde op de stemming; er zijn een paar zeldzame uitzonderingen, niet van individuele leden, maar op sommige, sporadisch voorkomende, reizen.</p>
    </intervention>
    <intervention id="3-340-875" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ik heb dit verslag, waarin het standpunt van het Parlement met betrekking tot de uitgaven die vereist zijn voor beleidsuitvoering en administratie voor het financieel jaar 2012, gesteund. Met het verslag wordt geprobeerd ervoor te zorgen dat de financiering ten minste in lijn met de inflatie wordt verhoogd voor kritieke uitgaven op het gebied van sociaal beleid in deze tijd van stijgende werkloosheid. In het verslag wordt een maximale verhoging van de begroting van 2,3 procent voorgesteld, waarmee de verhoging onder het inflatiepercentage in de EU blijft. Dit is meer dan een halvering van het oorspronkelijke administratieve verzoek tot een verhoging van 5,2 procent. Ik heb ook een aantal amendementen op dit verslag gesteund waarmee bezwaar werd gemaakt tegen verhoging van de salarissen en vergoedingen van EP-leden.</p>
    </intervention>
    <intervention id="3-341-000" speaker_id="39769" name="Martin EHRENHAUSER" is_mep="True" mode="written" nationality="Austria" birth_date="18-09-1978" birth_place="Linz" p_group="Non" m_state="AT">
      <p sl="de">Het is de plicht van het Europees Parlement om belastinggeld op een gepaste en verantwoordelijke wijze uit te geven. Juist tijdens een economische crisis is het bijzonder belangrijk om zuinig met belastinggeld om te gaan. Het is daarom zeer betreurenswaardig dat het Parlement geen zuinig gedrag vertoont, bijvoorbeeld door bij een vliegtijd van minder dan vier uur niet business class te vliegen.</p>
      <p sl="de">Aangezien het Parlement weer de kans voorbij laat gaan om bij het gebruik van belastinggeld duidelijk voor meer zuinigheid en een verantwoord gedrag tegenover de burgers te kiezen en van privileges af te zien, heb ik tegen het verslag gestemd.</p>
    </intervention>
    <intervention id="3-341-500" speaker_id="photo_generic" name="Lena Ek, Marit Paulsen, Olle Schmidt en Cecilia Wikström" is_mep="True" mode="written">
      <p sl="sv">Wij delen uiteraard de mening van de Begrotingscommissie dat het Europees Parlement nu “moet laten zien dat het op budgettair gebied over verantwoordelijkheidsbesef en zelfbeheersing beschikt” en wij verwelkomen de eis die in het verslag wordt gesteld dat de beperkte middelen “zorgvuldig en efficiënt” beheerd worden. Maar gezien het feit dat de amendementen om volgend jaar de salarissen en vergoedingen van de Parlementsleden te bevriezen zijn verworpen – en het resultaat van de stemming ook inhield dat het neerzetten van een gebouw voor de administratie van het Europees Parlement in Luxemburg opnieuw werd verwelkomd, wat volgens sommige berekeningen 549 miljoen euro zal kosten – hebben we ons niet achter de resolutie als zodanig kunnen scharen. Wij hebben ons daarom bij de eindstemming van stemming onthouden.</p>
    </intervention>
    <intervention id="3-342-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag gestemd over de raming van de inkomsten en uitgaven van het Europees Parlement voor het begrotingsjaar 2012 – Afdeling I – Parlement. Ik betreur echter dat het Parlement er gedurende de huidige economische crisis niet in is geslaagd om zelf het goede voorbeeld te geven en dat het voorstellen voor herziening van het huidige salarissysteem van zijn leden, evenals voorstellen voor een bevriezing van vergoedingen en toelagen in 2012, heeft afgewezen.</p>
    </intervention>
    <intervention id="3-342-250" speaker_id="photo_generic" name="Göran Färm, Anna Hedh, Olle Ludvigsson, Marita Ulvskog en Åsa Westlund" is_mep="True" mode="written">
      <p sl="sv">Bij de bespreking van de begroting van het Parlement voor 2012 hebben wij ervoor gestreden dat het oorspronkelijke voorstel van 5,7 procent aanzienlijk zou worden verlaagd. Het eindresultaat was 2,3 procent, wat neerkomt op een reële verlaging van de begroting ten opzichte van de inflatie.</p>
      <p sl="sv">Hoewel dit een zeer grote stap in de goede richting is, zijn we toch niet helemaal tevreden. Wij denken dat het mogelijk zou zijn geweest verdere besparingen vast te stellen. Om die reden hebben wij in de besprekingen ook een voorstel gedaan dat nu brede steun van het hele Parlement heeft gekregen. In dit voorstel verlangen wij een overzicht van de uitgaven van het Parlement op langere termijn. In het Parlement is de tendens veel te lang geweest om voortdurend nieuwe besluiten te nemen met verstrekkende financiële consequenties, zonder naar het complete plaatje te kijken. Het Parlement kan niet simpelweg elk jaar besluiten tot kostenverhogingen zonder dat het probeert ook een manier te vinden om deze te financieren door nieuwe prioriteiten te stellen en effectiever te werken.</p>
      <p sl="sv">Tot slot zouden wij ook willen benadrukken dat wij voor een herziening van de kosten voor de reiskostenvergoedingen en andere vergoedingen van de parlementariërs zijn. Maar we kunnen niet besluiten deze te wijzigen alleen door de begrotingkredieten te verlagen. Daarvoor is een wijziging van het Statuut van de leden van het Europees Parlement noodzakelijk. Dat geniet onze steun en wij zullen daaraan in een later verband werken.</p>
    </intervention>
    <intervention id="3-342-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De begroting voor het jaar 2012 wordt besproken op een moment dat veel lidstaten zich op ongekende wijze genoodzaakt zien om soberheid en bezuinigingen te accepteren. De begroting voor het functioneren van het Parlement moet dan ook, zoals de rapporteur zegt, “uit een oogpunt van kwaliteit en efficiëntie adequaat [ …] reageren en strikte beheersprocedures toe [ …] passen om tot bezuinigingen te komen.” Voor Europese burgers zou het moeilijk te begrijpen zijn als zij in hun eigen land offers moesten brengen, terwijl de EU geen terughoudendheid en efficiency toonde in het beheer van haar eigen middelen. Onze burgers vragen ons dan ook om de ons toegewezen middelen op de juiste wijze te gebruiken en te bezuinigen wanneer dat mogelijk is. Het verslag van mijn collega, de heer Fernandes, is een stap in de goede richting. Uit moreel oogpunt, vooral omdat we offers vragen van de Europese burgers in het algemeen en het Portugese volk in het bijzonder, heb ik besloten dat ik niet stem voor enig amendement dat betrekking heeft op mijn salaris of de uitvoering van mijn taken als Parlementslid.</p>
    </intervention>
    <intervention id="3-343-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Deze crisis van het kapitalisme raakt werknemers en de algehele bevolking het hardst, en de bezuinigingsmaatregelen treffen vooral diegenen die het minst bezitten. Desondanks zie ik in de begrotingen van de EU geen maatregelen die het beleid aanpakken dat deze crisis in de EU mogelijk maakte. Dit verslag verwijst niet naar de richtsnoeren voor het opstellen van de algemene begroting van de Europese Unie. We kunnen niet doen alsof deze richtsnoeren los staan van de huidige situatie.</p>
      <p sl="pt">Naast de bezwaren die tijdens het debat in de plenaire vergadering zijn geuit, zijn wij ook bezorgd dat het voorgestelde kader minder baanzekerheid zal creëren, waardoor de positie van werknemers die na tientallen jaren trouwe dienst nog steeds geen vaste aanstelling hebben, nog verder verslechtert, en dat grote aantallen werknemers een ‘transfer’ krijgen naar een contract met een uitzendbureau. Daarom hebben wij tegen de ontwerpamendementen gestemd. Zij maken de weg vrij voor onzekerheid onder de noemer van bezuinigingen in het Parlement.</p>
    </intervention>
    <intervention id="3-344-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit verslag over de begroting van het Parlement illustreert de tegenstellingen die de meerderheid van de politieke krachten die hier vertegenwoordigd zijn, beïnvloeden. Er wordt niet verwezen naar de richtsnoeren voor het opstellen van de algemene begroting van de Europese Unie, maar we kunnen niet doen alsof deze richtsnoeren los staan van het onderliggende beleid dat hun lot bepaald.</p>
      <p sl="pt">Er zijn aanpassingen in de uitgaven van het Parlement door het verminderen van de uitgaven voor de hoeveelheid uit te besteden werk en andere kleinere uitgaven. Daar staan echter hogere uitgaven in de rubriek vergoedingen en reiskostenvergoedingen tegenover. Daarmee staat afdeling I – Parlement van de begrotingsprocedure voor 2012 voor een stijging van 2,3 procent in vergelijking met dezelfde afdeling van de begroting van 2011.</p>
      <p sl="pt">Wij vrezen dat het voorgestelde kader minder baanzekerheid zal creëren, waardoor de positie van werknemers die na tientallen jaren trouwe dienst nog steeds geen vaste aanstelling hebben, nog verder verslechtert, en dat grote aantallen werknemers een ‘transfer’ krijgen naar een contract met een uitzendbureau. Daarom hebben wij tegen de ontwerpamendementen gestemd, die de weg vrij maken voor onzekerheid onder de noemer van bezuinigingen in het Parlement, en die het financieel ondersteunen van Europese partijen en Europese politieke stichtingen stimuleren, dit terwijl wij van mening zijn dat afgevaardigden het goede voorbeeld moeten geven door hun financiële positie aan te passen, en we hebben gestemd tegen een substantiële verhoging van de salarissen.</p>
      <p sl="pt">Dit zijn de redenen waarom wij tegen dit verslag hebben gestemd.</p>
    </intervention>
    <intervention id="3-345-000" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Met betrekking tot het verslag van de heer Fernandes heb ik mij om een technische reden onthouden van stemming, hoewel ik in beginsel voor de amendementen 13 en 15 zou hebben gestemd. Die reden is dat het salaris van een EP-lid in wezen wordt geregeld door het Statuut van de leden van het Europees Parlement, wat inhoudt dat een herziening of bijwerking van de salarissen van EP-leden wordt bereikt door het Statuut van de leden te wijzigen en niet door middel van stemming in de plenaire vergadering over de jaarbegroting van de EU voor een bepaald jaar.</p>
    </intervention>
    <intervention id="3-346-000" speaker_id="96745" name="Catherine GRÈZE" is_mep="True" mode="written" nationality="France" birth_date="15-04-1960" birth_place="Paris" p_group="Group of the Greens/European Free Alliance" m_state="FR">
      <p sl="fr">Ik heb voor amendement 15 gestemd opdat de salarissen en vergoedingen van de leden van het Europees Parlement niet worden verhoogd, nu we ons in een periode van crisis bevinden.</p>
    </intervention>
    <intervention id="3-346-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit verslag gestemd omdat de huidige financiële, economische en sociale situatie van de EU de instellingen ertoe verplicht uit een oogpunt van kwaliteit en efficiëntie adequaat te reageren en strikte beheersprocedures toe te passen om tot bezuinigingen te komen. Uiteraard moeten de instellingen voldoende middelen toegewezen krijgen, met dien verstande dat deze middelen in de huidige economische context zorgvuldig en efficiënt beheerd moeten worden. Ook ik ben de mening toegedaan dat het Parlement grotere bezuinigingen moet realiseren en de beheers- en controleprocedures moet aanscherpen. We moeten doorgaan met de modernisering en rationalisering van de administratie, waarbij de afhankelijkheid van externe diensten wordt teruggedrongen en een doeltreffend personeelsmanagementbeleid wordt gevolgd, en alle instellingen moeten bij de voorbereiding van hun uitgavenramingen voor de ontwerpbegroting 2012 alles in het werk stellen om de uitgaven te beperken, wat zonder meer zou helpen om geld van de belastingbetaler te besparen.</p>
    </intervention>
    <intervention id="3-346-375" speaker_id="28314" name="Anneli JÄÄTTEENMÄKI" is_mep="True" mode="written" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">De lidstaten van de Europese Unie moeten deze dagen lastige besluiten nemen met betrekking tot hun eigen nationale begrotingen. Uitgaven worden kritisch bekeken en dat moeten we ook in de Europese Unie doen.</p>
      <p sl="fi">Ik ben geen voorstander van het vergroten van de Europese begroting, maar wel van het verkleinen ervan. In deze moeilijke economische tijden is het niet goed dat het Europees Parlement van plan is zijn uitgaven volgend jaar met 2,3 procent te verhogen. We moeten meer punten vinden waarop we kunnen bezuinigen in de royale jaarlijkse begroting van het Parlement van ruim 1,7 miljard euro. De plannen voor het Huis van de Europese geschiedenis moeten nu in de ijskast worden gezet. De rally tussen Straatsburg en Brussel kost de Europese belastingbetalers jaarlijks ongeveer 200 miljoen euro. Dat is net zoveel als de jaarlijkse begroting voor het Europees Hof voor de Rechten van de Mens. De Fractie Alliantie van Liberalen en Democraten voor Europa, die de centrum- en liberale partijen in het Europees Parlement vertegenwoordigt, is tot nu toe de enige parlementaire fractie die ervoor pleit om van Straatsburg af te zien. Ik doe een beroep op de andere fracties en vooral de EU-lidstaten, die hier in feite over beslissen, hetzelfde te eisen.</p>
    </intervention>
    <intervention id="3-346-500" speaker_id="4440" name="Anne E. JENSEN" is_mep="True" mode="written" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">De Deense liberale partij Venstre heeft tegen amendement 3 op het verslag-Fernandes over de raming van de inkomsten en uitgaven van het Europees Parlement voor 2012 gestemd. Wij van de Deense liberale partij Venstre zijn er voorstander van dat het Parlement de reiskosten terugdringt, maar het is belangrijk dat het mogelijk blijft dat leden hun vervoersbewijzen kort voor aanvang van de reis wijzigen. Het voorstel houdt hier geen rekening mee.</p>
    </intervention>
    <intervention id="3-346-750" speaker_id="101580" name="Constance LE GRIP" is_mep="True" mode="written" nationality="France" birth_date="14-11-1960" birth_place="Chatou" p_group="Group of the European People's Party (Christian Democrats)" m_state="FR">
      <p sl="fr">Ik heb voor de begrotingsraming van het Europees Parlement voor 2012 gestemd en ben zeer verheugd dat deze onder de inflatie is gebleven, hetgeen van verantwoordelijkheidsgevoel jegens de EU-burger blijk geeft. In deze tijden van grote budgettaire soberheid is het belangrijk dat het Europees Parlement met zijn beleid het goede voorbeeld geeft en zoveel mogelijk kosten bespaart. Ik wil vooral mijn verbijstering en bedenkingen uiten over de wijze waarop het project ‘Huis van de Europese geschiedenis’ tot nu toe is aangepakt. Ik sta zeker wel achter de doelstelling om een plaats te creëren waar het publiek geïnformeerd kan worden over de voornaamste fasen in de opbouw van Europa sinds de Tweede Wereldoorlog, maar ik ben zeer verbaasd over de onnauwkeurige wijze waarop de nodige investeringen en geraamde operationele kosten zijn berekend en bezorgd over de te geringe transparantie van een aantal besluitvormingsprocedures. Ik heb me dus onthouden van stemming over een door de EFD-Fractie ingediend amendement waarin om volledige afgelasting van dit project wordt verzocht en argumenten tegen het project worden aangevoerd. Ik heb daarentegen wel voor een amendement van de PPE-Fractie gestemd waarmee een grotere transparantie en meer verantwoordelijkheden in de samenstelling van dit dossier worden ingebracht en adequate parlementaire controle wordt geëist.</p>
    </intervention>
    <intervention id="3-347-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb tegen deze resolutie gestemd, aangezien ik een verhoging van de begroting van het Parlement met 2,3 procent niet kan steunen in een tijd waarin de Raad 4,4 procent heeft bezuinigd en de Commissie de verhoging van haar administratieve uitgaven beperkt tot 1 procent.</p>
    </intervention>
    <intervention id="3-347-125" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">De crisis die de wereld te gronde heeft gericht, en de zware economische omstandigheden en begrotingsproblemen in de lidstaten, hebben het Parlement ertoe bewogen op budgettair gebied verantwoordelijkheidsbesef en zelfbeheersing aan den dag te leggen voor het begrotingsjaar 2012, zonder afbreuk te doen aan zijn ambitieuze doelstellingen, waaronder optimale wetgeving. De begroting van het Parlement voor volgend jaar stijgt met minder dan het percentage van de inflatie. De begroting komt neer op 1 725 miljard euro, een stijging van 2,3 procent in 2012. Dit is lager dan de 2,8 procent inflatie in de 27 lidstaten van de EU. Wij dienen ons dit te realiseren tijdens besprekingen van de EU-begrotingen, zodat iedereen in de lidstaten iets te zeggen heeft in het beleid van de EU en kan zien dat de bijdragen op de juiste manier worden gebruikt.</p>
    </intervention>
    <intervention id="3-347-250" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik zou graag willen beginnen met het feliciteren van de rapporteur met zijn uitstekende verslag. Het betreft een kwestie die immer urgent is, maar vooral in de turbulente tijden waarin wij nu leven. Het Parlement is op de hoogte van de economische en begrotingssituatie waarin de lidstaten zich momenteel bevinden en daarom zou het op budgettair gebied verantwoordelijkheidsbesef en zelfbeheersing aan den dag moeten leggen voor het begrotingsjaar 2012, zonder afbreuk te doen aan de kwaliteit van zijn werk. De begroting is in de praktijk 2,3 procent lager in vergelijking met de begroting van 2011, met een totale besparing van 48,9 miljoen euro in vergelijking met de voorgestelde ramingen. Dit is vooral te danken aan bezuinigingen bij uitgaven voor gebouwen. Ik wil met name wijzen op het belang dat de rapporteur, en zijn hele fractie, hecht aan het investeren in jongeren. Hiertoe stelt de rapporteur voor om het plafond van rubriek 5 van het meerjarig financieel kader (MFK) voor 2012 met 100 miljoen euro te verlagen, en rubrieken voor jeugdbeleid te verhogen met hetzelfde bedrag. Dit is een evenwichtig verslag dat enerzijds rekening houdt met de budgettaire beperkingen die nodig zijn in tijden van crisis, en anderzijds de voorwaarden behoudt voor nuttig werk van hoge kwaliteit. Daarom heb ik voor dit verslag gestemd.</p>
    </intervention>
    <intervention id="3-347-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ik heb voor dit verslag gestemd omdat ik ervan overtuigd ben dat in de huidige crisissituatie het Parlement en de andere EU instellingen verantwoordelijkheidsbesef en zelfbeheersing moeten tonen, met behulp van strenge begrotingsprocedures om het efficiënt omgaan met middelen te stimuleren en tot bezuinigingen te komen. Ten overstaan van iedereen die hier aanwezig is wil ik graag mijn waardering uitspreken voor het uitstekende werk van de rapporteur, mijn collega, de heer Fernandes.</p>
    </intervention>
    <intervention id="3-348-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb tegengestemd. De redenen daarvoor zijn dat er in geen enkele begrotingslijn echte besparingen zijn bereikt, dat de uitgaven vaak alleen maar zijn uitgesteld tot 2013, dat de door ons verzochte vermindering van de reiskosten het vrijwel zeker niet gaat halen en dat de onderhandelingsprocedure voor dit verslag niet transparant was en erop gericht was kleinere fracties met een kritischere mening over de voorgestelde verhogingen van de begroting buiten te sluiten.</p>
    </intervention>
    <intervention id="3-349-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Het vandaag aangenomen verslag is gericht op een strenger beheer van de middelen met het oogmerk de overheidsuitgaven terug te dringen. Gelet op de moeilijke situatie van de overheidsfinanciën in de lidstaten moeten de uitgaven worden beteugeld door de begroting niet sterker te laten stijgen dan de inflatie. Daarom steun ik de vermindering van de totale begroting. In de extra middelen die nodig zijn in verband met de vereisten van het Verdrag van Lissabon en met de toekomstige uitbreiding moet worden voorzien via een nota van wijzigingen of een gewijzigde begroting.</p>
    </intervention>
    <intervention id="3-349-500" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb mij onthouden van de eindstemming over dit verslag, omdat het in een tijd van soberheid in de Europese Unie belachelijk lijkt om projecten als het Huis van de Europese geschiedenis te steunen. Dit is misschien op zich een heel waardevol project, maar het zou heel onnadenkend zijn als het Parlement, dat de bevolking vertegenwoordigt, in deze tijd akkoord gaat met die uitgave.</p>
    </intervention>
    <intervention id="3-349-750" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Ik heb tegen de raming van uitgaven en inkomsten van het EP over het jaar 2011 gestemd omdat in de resolutie een aantal zaken staan die ik niet kan verdedigen. Ik verzet me tegen de zoveelste verhoging van de begroting van het Parlement. Het Parlement verkoopt deze oefening als een daling van de begroting van het Parlement, terwijl het in werkelijkheid gaat om een daling van de stijgingsgraad van gebruikte middelen. Een bevriezing van de uitgaven lijkt me in deze tijd van crisis en besparingen meer aangewezen. De amendementen die de Parlementsleden aanzetten tot enige soberheid, werden alle weggestemd (niet vliegen in business class voor vluchten onder de vier uur; bevriezing van de toelagen voor secretariaatskosten, enzovoort) en dat valt te betreuren.</p>
      <p sl="nl">Verder stemde ik voor de schrapping van het project “Museum van de Europese Geschiedenis”. Niet omdat ik zo’n project niet interessant of belangrijk vind, wel omdat ik van oordeel ben dat zo’n project niet moet worden opgezet door een Parlement met financiering uit de begroting van het EP. Bovendien loopt het project dat nu gepland staat voor Brussel kostenmatig volledig uit de hand. Daarom heb ik wel voor het amendement gestemd dat uitdrukkelijk stelt dat het kostenplaatje nauwgezetter in het oog gehouden moet worden.</p>
    </intervention>
    <intervention id="3-349-875" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Gezien de zware bezuinigingsmaatregelen die op dit moment in alle lidstaten worden genomen, ben ik van mening dat het ongepast zou zijn om in deze tijd een Huis van de Europese geschiedenis te financieren en daarom heb ik tegen dit verslag gestemd.</p>
    </intervention>
    <intervention id="3-349-937" speaker_id="96860" name="Michèle STRIFFLER" is_mep="True" mode="written" nationality="France" birth_date="23-08-1957" birth_place="Mulhouse" p_group="Group of the European People's Party (Christian Democrats)" m_state="FR">
      <p sl="fr">Tijdens de stemming over het verslag-Fernandes over de raming van de inkomsten en uitgaven van het Europees Parlement voor het begrotingsjaar 2012 moest er absoluut rekening worden gehouden met de huidige economische en budgettaire moeilijkheden. Zo druiste het oorspronkelijke ontwerp van het verslag, waarin werd voorzien in de verwezenlijking van een Huis van de Europese geschiedenis met exorbitante exploitatiekosten, volledig in tegen mijn overtuiging dat er begrotingsdiscipline moet worden betracht wanneer het gaat om geld van de belastingbetaler. Zo moeten alle financiële garanties met betrekking tot dit project duidelijk worden vastgelegd voordat er een begin wordt gemaakt met de werkzaamheden. De Europese instellingen moeten echte begrotingsdiscipline betrachten, met name in de huidige context van economische crisis.</p>
    </intervention>
    <intervention id="3-350-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Gezien de zware economische en begrotingssituatie waarin de lidstaten zich momenteel bevinden, zou het Parlement op budgettair gebied verantwoordelijkheidsbesef en zelfbeheersing moeten laten zien voor het begrotingsjaar 2012, echter zonder afbreuk te doen aan het streven naar optimale wetgeving. De onderhavige begroting is in de praktijk 2,3 procent lager in vergelijking met de begroting van 2011, met een totale besparing van 48,9 miljoen euro in vergelijking met de voorgestelde ramingen. Dit is vooral te danken aan bezuinigingen bij uitgaven voor gebouwen, op de uitgaven voor de 18 nieuwe Parlementsleden, en de toetreding van Kroatië. Deze twee laatstgenoemde onderwerpen komen later aan bod in een gewijzigde begroting. Investeringen ten gunste van jongeren is momenteel een van de speerpunten voor de Fractie van de Europese Volkspartij (Christen-Democraten).</p>
      <p sl="pt">De rapporteur stelt hiertoe dan ook voor om het plafond van rubriek 5 van het meerjarig financieel kader (MFK) voor 2012 met 100 miljoen euro te verlagen, en rubrieken voor jeugdbeleid te verhogen met hetzelfde bedrag. Ten slotte wil ik benadrukken dat het schrappen van de begrotingslijn voor het Huis van de Europese geschiedenis geenszins de uitvoerbaarheid van dit project in gevaar brengt, omdat het bedrag wordt overgeschreven naar een andere rubriek via een transparante procedure die is goedgekeurd door de begrotingsautoriteit.</p>
    </intervention>
    <intervention id="3-351-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">In het verslag van collega Fernandes over de begroting van het Europees Parlement voor 2012 is voornamelijk sprake van zuinigheid, een verstandige omgang met begrotingsmiddelen, de grootst mogelijke transparantie, alsmede ondersteuning voor het voortdurende milieubeleid en permanente voorlichting voor de Europese burgers. Enerzijds is het echter onbegrijpelijk waarom er geen meerderheid kon worden gevonden voor het bevriezen van de uitgaven op het gebied van ‘bureaukosten’ voor 2012 en anderzijds zijn de uitgaven voor het ‘Huis van de Europese geschiedenis’ veel te hoog en moeten deze met het oog op de huidige structurele crisis dringend worden herzien.</p>
    </intervention>
    <intervention id="3-351-500" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Ik heb gestemd voor het initiatiefverslag van de heer Fernandes over de raming van de inkomsten en uitgaven van het Europees Parlement voor het begrotingsjaar 2012. Ik kan mij volledig vinden in de doelstellingen die in het aangenomen document worden geformuleerd: het volgen van een stringent personeelsmanagementbeleid alvorens tot de invoering van nieuwe posten over te gaan, het verbeteren van de beveiliging van het Europees Parlement, het opzetten van een digitale strategie voor sociale netwerken en van een wifi-netwerk, en het voeren van een onroerendgoedbeleid waarmee de uitgaven voor de gebouwen van het Parlement verstandiger worden beheerd.</p>
    </intervention>
    <intervention id="3-352-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb vóór deze resolutie gestemd, waarmee wijziging wordt beoogd van Verordening (EG) nr. 1924/2006 van het Europees Parlement en de Raad inzake voedings- en gezondheidsclaims voor levensmiddelenhttp://www.europarl.europa.eu/sides/getDoc.do?pubRef=-//EP//TEXT+MOTION+B7-2011-0227+0+DOC+XML+V0//NL" \l "_part1_def1" waarvoor enkel vergunning is verstrekt door de Commissie krachtens deze verordening. Ik heb vóór deze resolutie gestemd omdat hierin staat dat de gezondheidsclaim met betrekking tot het gebruik van flessenmelk voor zuigelingen vanaf zes maanden opgenomen moet worden in de lijst van toegestane gezondheidsclaims, omdat is ontdekt dat docosahexaeen-zuur (DHA), een vetzuur, aan flessenmelkpoeder is toegevoegd.</p>
    </intervention>
    <intervention id="3-353-000" speaker_id="1941" name="Roberta ANGELILLI" is_mep="True" mode="written" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Ik steun de ontwerpresolutie betreffende gezondheidsclaims voor levensmiddelen die voor kinderen bestemd zijn. De gezondheid van de allerkleinsten moet beter beschermd worden tegen de soms misleidende gezondheidsclaims die tot de aankoop van producten verleiden omdat deze een bewezen heilzaam nutritioneel of fysiologisch effect zouden hebben. De consument moet erop kunnen vertrouwen dat de gezondheidsclaims juist zijn en dat de producten die in de handel zijn gebracht, veilig zijn en over de juiste etikettering beschikken, teneinde de consument de informatie te verstrekken die hij nodig heeft om geïnformeerde keuzen te kunnen maken, en gelijke concurrentievoorwaarden voor de levensmiddelenindustrie te scheppen.</p>
      <p sl="it">In de etikettering van en de reclame voor levensmiddelen worden in sommige lidstaten momenteel allerlei aanduidingen gebruikt die verwijzen naar stoffen waarvan niet bewezen is dat zij heilzaam zijn of waarover nog onvoldoende wetenschappelijke overeenstemming bestaat. Er moet voor worden gezorgd dat de stoffen waarvan beweerd wordt dat ze heilzaam zijn, worden onderworpen aan wetenschappelijke testen en onderzoeken door de Europese Autoriteit voor voedselveiligheid (EFSA).</p>
    </intervention>
    <intervention id="3-353-500" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Deze resolutie betrof de verlening en weigering van een vergunning voor bepaalde gezondheidsclaims voor levensmiddelen betreffende de ontwikkeling en gezondheid van kinderen. Ik heb tegen de tijdens de plenaire vergadering voorgestelde resolutie gestemd omdat ik het van essentieel belang acht dat er claims kunnen worden gedaan die specifiek betrekking hebben op kinderen in de leeftijd van zes tot twaalf maanden en dat deze wetenschappelijk kunnen worden gevalideerd door de Europese Autoriteit voor voedselveiligheid (EFSA).</p>
    </intervention>
    <intervention id="3-354-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Ik heb tegen dit initiatief gestemd, omdat uit het deskundigenadvies dat overeenkomstig de procedure van Verordening (EG) nr. 1924/2006 aan de Commissie is overgelegd, niet kan worden geconcludeerd dat afdoende bewijs bestaat voor de gezondheidsclaim dat de inname van gesynthetiseerd DHA bijdraagt tot de normale visuele ontwikkelingen van zuigelingen tussen zes en twaalf maanden.</p>
      <p sl="es">Sterker nog, een onderzoeksverslag dat in juni 2010 in het British Medical Journal werd gepubliceerd, meldt dat kinderen die waren gevoed met zuigelingenvoeding waaraan DHA was toegevoegd, tien jaar later zwaarder waren en een hogere bloeddruk hadden. Er bestaat geen duidelijke wetenschappelijke consensus over de effecten van met DHA verrijkte voeding op zuigelingen, hetgeen in strijd is met de artikelen 5 en 6 van genoemde verordening.</p>
      <p sl="es">Aangezien de claim onverenigbaar is met het doel en de inhoud van de verordening, heb ik tegengestemd.</p>
    </intervention>
    <intervention id="3-355-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Ik ben het ermee eens dat de gezondheidsclaim dat “de inname van docosahexaeen-zuur (DHA) bijdraagt tot de normale visuele ontwikkeling van zuigelingen tot de leeftijd van 12 maanden” tot de claims behoort die volgens het ontwerp van verordening van de Commissie moeten worden opgenomen in de lijst van toegestane gezondheidsclaims. Uit algemeen aanvaard wetenschappelijk onderzoek blijkt namelijk dat niet alleen het in de moedermelk aanwezige DHA, maar ook gesynthetiseerd DHA dat wordt toegevoegd aan flessenmelk en andere voeding voor zuigelingen bijdraagt tot de visuele ontwikkeling van zuigelingen. Indien DHA niet in de EU-lijst van toegestane gezondheidsclaims wordt opgenomen, zou er wel eens een gevaarlijk precedent kunnen geschapen, omdat het werk van de Europese Autoriteit voor voedselveiligheid van nul en generlei waarde wordt wanneer over elke mogelijke gezondheidsclaim over eender welke stof die door een uitgebreide en strenge beoordelingsprocedure heen is gekomen, uitsluitend om ideologische redenen een veto kan worden uitgesproken.</p>
    </intervention>
    <intervention id="3-355-500" speaker_id="38420" name="Cristian-Silviu BUŞOI" is_mep="True" mode="written" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">Ik heb deze resolutie gesteund omdat ik van mening ben dat gezondheidsclaims de keuzen van consumenten kunnen beïnvloeden, en dat deze claims zodoende op verantwoordelijke wijze moeten worden gebruikt op basis van een wetenschappelijke beoordeling volgens de strengste normen. Het is zeker waar dat DHA in moedermelk positieve effecten heeft op de visuele ontwikkeling van zuigelingen tot 12 maanden, maar dat betekent niet dat gesynthetiseerd DHA in andere vormen van zuigelingenvoeding dezelfde effecten heeft. In moedermelk zijn naast DHA andere enzymen en cofactoren aanwezig, die samen zorgen voor dit effect op de visuele ontwikkeling. Er bestaat op dit moment geen wetenschappelijke consensus over de positieve effecten van met DHA verrijkte zuigelingenmelk. Daarom ben ik van mening dat het prematuur is om het gebruik van deze claim toe te staan, zolang we geen tastbaar wetenschappelijk bewijs hebben. Een dergelijke gezondheidsclaim kan consumenten misleiden en ongewenste effecten hebben op de gezondheid van kinderen.</p>
    </intervention>
    <intervention id="3-356-000" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ik veroordeel de stemming van vandaag, waarmee het bezwaar tegen een misleidende gezondheidsclaim van een grote fabrikant van babymelk nipt is verworpen. Dit is een nederlaag voor gezinnen met jonge kinderen. Ik ben teleurgesteld dat veel conservatieve EP-leden in deze kwestie de belangen van de grote bedrijven hebben gesteund. Deze stemming opent de deur voor nog meer agressieve marketing voor voedselproducten die niet wordt gesteund door solide wetenschappelijk bewijs. DHA komt van nature voor in moedermelk en het bevordert de ontwikkeling van de ogen van kinderen. Maar gesynthetiseerd DHA dat aan flessenmelk wordt toegevoegd is anders. Aangezien er nog steeds geen definitief wetenschappelijk bewijs is, mogen we niet toestaan dat ouders worden misleid. De gezondheid van zuigelingen is te belangrijk om over te laten aan de marketingafdelingen van multinationals. Het is heel teleurstellend dat het Parlement vandaag met een kleine meerderheid heeft besloten deze claim niet te verwerpen.</p>
    </intervention>
    <intervention id="3-356-750" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Wij willen niet dat er op producten voor zuigelingen wordt vermeld dat docosahexaeen-zuur (DHA), een met name in moedermelk aanwezig vetzuur, goed zou zijn voor de visuele ontwikkeling van baby’s. Er zijn namelijk geen wetenschappelijke gegevens ter onderbouwing van het door de Europese Autoriteit voor voedselveiligheid (EFSA) gegeven advies, waarop de Europese Commissie zich heeft gebaseerd bij haar voorstel om deze vermelding op zuigelingenvoeding toe te staan. Het voorzorgsbeginsel had dus moeten worden toegepast en deze vermelding had niet moeten worden toegestaan. Helaas heeft het Parlement met slechts acht stemmen verschil besloten het voorstel van de Commissie aan te nemen. Hierdoor wordt de kwestie van de onafhankelijkheid en juistheid van de oordelen van de EFSA opnieuw ter discussie gesteld.</p>
    </intervention>
    <intervention id="3-357-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb gestemd vóór deze resolutie over ‘de verlening en weigering van een vergunning voor bepaalde gezondheidsclaims voor levensmiddelen betreffende de ontwikkeling en gezondheid van kinderen’ daar er geen algemeen aanvaard wetenschappelijk bewijs is dat aan flessenmelk en andere zuigelingenvoeding toegevoegd gesynthetiseerd docosahexaeen-zuur (DHA), dat anders is dan DHA in moedermelk, bijdraagt aan de visuele ontwikkeling van kinderen. Ik ben daarom van mening dat zolang er geen sluitende studies hieromtrent zijn, geen vergunning mag worden verleend voor deze gezondheidsclaim.</p>
    </intervention>
    <intervention id="3-358-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De vraag welke gezondheidsclaims op etiketten of in reclame voor diverse soorten voeding mogen worden vermeld, is zeer belangrijk. Er zouden namelijk verkeerde verwachtingen kunnen rijzen of er zou gedrag kunnen worden aangemoedigd waarvoor geen wetenschappelijke grondslag bestaat. Daarom moet elke claim die in de lijst van toegestane gezondheidsclaims opgenomen dient te worden, getoetst worden aan de meest recente wetenschappelijke kennis, zodat hij naar behoren gestaafd wordt. De Commissie beweert dat dit inderdaad het geval is met docosahexaeen-zuur (DHA), waarvan volgens de Commissie is bewezen dat het bijdraagt aan de normale visuele ontwikkeling van baby’s tot twaalf maanden.</p>
    </intervention>
    <intervention id="3-358-125" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Deze resolutie van het Europees Parlement gaat over het door de Commissie ingediende ontwerp van verordening betreffende de verlening en weigering van een vergunning voor bepaalde gezondheidsclaims voor levensmiddelen betreffende de vermindering van ziekterisico’s of de ontwikkeling en gezondheid van kinderen. Voedingsmiddelen voor het publiek in het algemeen maar voor kinderen in het bijzonder zijn zo belangrijk dat zij de grootste aandacht moeten krijgen van alle Europese instellingen. Hier zijn immers de gezonde ontwikkeling van de mens en zijn levenskwaliteit in het geding. De promotie van voedingsmiddelen met gebruikmaking van gezondheidsclaims kan de consumenten misleiden of kan in strijd zijn met wetenschappelijk adviezen. Gelet op de door de rapporteur naar voren gebrachte argumenten over dit gevoelige en belangrijke onderwerp, heb ik tegen dit ontwerp van verordening gestemd. Ik ben namelijk van mening dat dit ontwerp de volksgezondheid en men name de gezondheid van kinderen niet adequaat beschermt.</p>
    </intervention>
    <intervention id="3-358-250" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Met deze resolutie verzet het Parlement zich tegen de aanneming van het door de Commissie ingediende ontwerp van verordening ‘betreffende de verlening en weigering van een vergunning voor bepaalde gezondheidsclaims voor levensmiddelen betreffende de ontwikkeling en gezondheid van kinderen’, daar dit ontwerp niet strookt met de doelstellingen en de inhoud van de verordening inzake voedings- en gezondheidsclaims voor levensmiddelen.</p>
      <p sl="pt">In deze resolutie wordt met name gewag gemaakt van de problemen die verband houden met de toevoeging van docosahexaeen-zuur (DHA) aan moedermelk, waar DHA zou bijdragen aan de normale visuele ontwikkeling van kinderen tot 12 maanden.</p>
      <p sl="pt">Uit algemeen erkend wetenschappelijk onderzoek blijkt echter dat de effecten van aan flessenmelk en andere zuigelingenvoeding toegevoegd, gesynthetiseerd DHA niet zo evident zijn. Dit betekent dat er geen duidelijke wetenschappelijke consensus is over de effecten van met DHA verrijkte flessenmelk in een andere biologische omgeving dan moedermelk, ongeacht of het gaat om DHA in flessenmelk of in andere zuigelingenvoeding. Daarom is er verzet tegen de aanneming van het door de Commissie ingediende ontwerp van verordening.</p>
    </intervention>
    <intervention id="3-358-500" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Helaas hebben wij vandaag een belangrijke kans aan ons voorbij laten gaan om nog eens te benadrukken dat borstvoeding op geen enkele manier ontmoedigd moet worden, laat staan aan de hand van een voedingsprofiel waarmee betrouwbare informatie zou moeten worden geboden. Het is niet wetenschappelijk vastgesteld dat de toevoeging van DHA aan zuigelingenvoeding leidt tot een beter gezichtsvermogen. Ik heb voor de resolutie gestemd, omdat deze in mijn ogen volledig strookt met de geest van de Internationale Gedragscode voor het op de markt brengen van vervangingsmiddelen voor moedermelk van de Wereldgezondheidsorganisatie. Hierin is onder meer bepaald dat er op geen enkele manier reclame mag worden gemaakt voor vervangingsmiddelen voor moedermelk. Het is vastgesteld dat moedermelk goed is voor de gezondheid van zowel het kind als de moeder en het risico op borstkanker verkleint. Daarnaast blijkt uit recente onderzoeken van UNICEF en de Italiaanse vereniging voor prenatale geneeskunde dat de babysterfte met 22 procent kan dalen als alle kinderen borstvoeding krijgen. Er is veel energie gestoken in het bevorderen van vervangingsmiddelen voor moedermelk, en ik had liever gezien dat die energie was gestoken in de moeders, die hun kinderen met de juiste ondersteuning graag borstvoeding zouden geven.</p>
    </intervention>
    <intervention id="3-354-500" speaker_id="2025" name="Françoise GROSSETÊTE" is_mep="True" mode="written" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Voor stoffen in producten voor kinderen zoals zuigelingenmelk moeten gezondheidsclaims kunnen worden gedaan als deze tenminste wetenschappelijk zijn onderbouwd door de Europese Autoriteit voor voedselveiligheid (EFSA), zoals het geval is bij DHA (docosahexaeen-zuur), dat de visuele ontwikkeling van zuigelingen van zes tot twaalf maanden verbetert. Wanneer er geen enkele mededeling mag worden gedaan, zelfs niet over erkende wetenschappelijk effecten, worden onderzoek en innovatie in deze sector afgeremd.</p>
      <p sl="fr">We mogen ook niet vergeten dat niet iedere vrouw na zes maanden nog borstvoeding wil of kan geven en zij moet kunnen beschikken over zuigelingenvoeding waarvan de gezondheidsclaims wetenschappelijk zijn beoordeeld. Dat de met DHA verrijkte formule beter zou zijn dan moedermelk is helemaal niet aan de orde. Daar gaat het hier niet om!</p>
      <p sl="fr">Het Parlement heeft vandaag de rede doen zegevieren door deze resolutie te verwerpen, die erop is gericht deze gezondheidsclaim te verbieden en een schaduw te werpen op het werk van de EFSA.</p>
    </intervention>
    <intervention id="3-359-000" speaker_id="28116" name="Marian HARKIN" is_mep="True" mode="written" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Ik stem om een aantal redenen voor deze resolutie om de gezondheidsclaim dat toevoeging van het natuurlijke vetzuur DHA aan zuigelingenvoeding bijdraagt aan de normale visuele van zuigelingen te verwerpen. Ten eerste is er een verschil tussen synthetisch DHA en DHA in moedermelk. Daarnaast tonen gezaghebbende onderzoeken aan dat er geen bewezen voordeel is als het gaat om de visuele ontwikkeling en hebben ook enkele onderzoeken negatieve effecten van flessenmelk met toegevoegd DHA op de gezondheid van sommige kinderen aangetoond. Kortom, er is meer onderzoek nodig.</p>
    </intervention>
    <intervention id="3-360-000" speaker_id="103132" name="Lucas HARTONG" is_mep="True" mode="written" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="nl">De PVV stemt voor deze resolutie omdat er duidelijk twijfel bestaat over de gezondheidsclaim van DHA. Wel willen wij dat er opnieuw gekeken wordt naar de procedurele gang van zaken omtrent de toekenning van gezondheidsclaims. De PVV is groot voorstander van onafhankelijk wetenschappelijk onderzoek en juist daarom willen wij een transparante procedure zonder twijfelachtige uitkomsten.</p>
    </intervention>
    <intervention id="3-360-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb gestemd voor dit document betreffende de verlening en weigering van een vergunning voor bepaalde gezondheidsclaims voor levensmiddelen betreffende de ontwikkeling en gezondheid van kinderen, omdat goederen op de gemeenschappelijke markt veilig voor consumptie moeten zijn, aan de normen moeten voldoen en legaal moeten zijn. Gezondheidsclaims voor levensmiddelen moeten worden onderbouwd en wetenschappelijk zijn bewezen, met name als het gaat om kinderen en hun gezondheid. Er moet voor worden gezorgd dat de stoffen waarvoor een claim wordt gedaan, een bewezen heilzaam nutritioneel of fysiologisch effect hebben. Een claim moet wetenschappelijk worden onderbouwd, waarbij rekening moet worden gehouden met alle beschikbare wetenschappelijke data en het bewijs op zijn merites moet worden beoordeeld. Het gebruik van gezondheidsclaims mag pas na een wetenschappelijke beoordeling volgens de strengste normen in de Gemeenschap worden toegestaan, en voedings- en gezondheidsclaims mogen niet misleidend zijn.</p>
    </intervention>
    <intervention id="3-361-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor deze resolutie gestemd, waarin vraagtekens worden geplaatst bij een erkende claim met betrekking tot babyvoeding. De erkende claim gaat over DHA, een vetzuur dat van nature voorkomt in moedermelk en waarvan bekend is dat het, in moedermelk, belangrijk is voor de visuele ontwikkeling van zuigelingen. Het gesynthetiseerde DHA dat aan flessenmelk wordt toegevoegd, is echter anders. Flessenmelkproducent Mead Johnson heeft de Europese Autoriteit voor voedselveiligheid (EFSA) en het Permanent Comité voor de voedselketen en diergezondheid (PCVD) toestemming gevraagd voor het gebruik van de gezondheidsclaim “de inname van docosahexaeenzuur (DHA) draagt bij tot de normale visuele ontwikkeling van zuigelingen tot de leeftijd van 12 maanden”. De claim is erkend op basis van bewijs dat is verstrekt door Mead Johnson. Een onafhankelijke evaluatie van al het beschikbare bewijs over DHA in flessenmelk in 2008 heeft echter uitgewezen dat de toevoeging van DHA aan flessenmelk ”geen gunstig effect heeft voor het gezichtsvermogen, het kennisniveau of de lichamelijke groei”. Bovendien zijn er aan de EFSA geen studies voorgelegd waarin onderzocht is welke effecten het voeden van een zuigeling met opvolgmelk waaraan DHA is toegevoegd heeft bij baby’s die vanaf hun geboorte zuigelingenvoeding hebben gekregen zonder toevoeging van DHA. Aangezien deze claim alleen toegestaan zou zijn voor opvolgmelk, is dit cruciaal.</p>
    </intervention>
    <intervention id="3-362-000" speaker_id="1073" name="Cristiana MUSCARDINI" is_mep="True" mode="written" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">De volksgezondheid en voedselveiligheid lijken mij de basis voor de ontwikkeling van de samenleving. Als aan deze voorwaarden wordt voldaan, nemen gezondheidsrisico’s af en groeit de bevolking op een gecontroleerde, zekerheid biedende wijze. Dit zijn de criteria geweest voor de verordening van 20 december 2006 inzake voedings- en gezondheidsclaims voor levensmiddelen. De beginselen die in die verordening zijn bevestigd, garanderen vandaag de dag nog altijd het sterke verband tussen beoordeelde en geteste wetenschappelijke gegevens en de toelating van bepaalde levensmiddelen.</p>
      <p sl="it">In het ontwerp van verordening van de Commissie dat we vandaag bespreken, worden de gevraagde garanties echter niet geboden. Aangezien de noodzakelijke wetenschappelijke voorwaarden ontbreken en om misleidende voedings- en gezondheidsclaims te voorkomen, dwingt het voorzorgsbeginsel ons de aanneming van het ontwerp af te wijzen.</p>
      <p sl="it">De wetenschap heeft de functie van DHA in moedermelk aangetoond, maar synthetisch DHA is op dit moment strijdig met de doelstellingen en de inhoud van de reeds genoemde Verordening (EG) nr. 1924/2006. Met gezondheid moet niet lichtzinnig worden omgegaan, en met de gezondheid van kinderen al helemaal niet. Daarom deel ik de mening van de rapporteur.</p>
    </intervention>
    <intervention id="3-363-000" speaker_id="96890" name="Mario PIRILLO" is_mep="True" mode="written" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, ik heb gestemd tegen de resolutie tegen het vermelden van de aanwezigheid van DHA in kunstmatige melk voor zuigelingen. Mijns inziens is het namelijk goed om aan te geven waarom DHA aan de melk wordt toegevoegd. Ik wil u eraan herinneren dat DHA een omega-3-vetzuur is, dat aanwezig is in moedermelk en een positief effect heeft op de visuele ontwikkeling van zuigelingen. Ik herinner u er ook aan dat de EFSA, de Europese Autoriteit voor voedselveiligheid, voorstander is van een uitgebreide vermelding van de aanwezigheid van deze stof. Ik ben niet blij met het grote aantal e-mails dat we hebben ontvangen en waaruit de overtuiging sprak dat wij flesvoeding wilden bevoordelen ten opzichte van echte moedermelk. Toereikende informatie over stoffen die worden toegevoegd aan levensmiddelen is altijd noodzakelijk, helemaal als de levensmiddelen zijn bedoeld voor kinderen.</p>
    </intervention>
    <intervention id="3-364-000" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Het is een signaal van een ongekende zwakte dat het Europees Parlement vanmiddag heeft afgegeven door (met 328 stemmen vóór en 323 tegen, terwijl er een absolute meerderheid van 369 stemmen was vereist) een resolutie te verwerpen die erop is gericht een gezondheidsclaim voor voeding voor zuigelingen tot twaalf maanden te verbieden.</p>
      <p sl="fr">Het ging hier echter om een schoolvoorbeeld van het zich verzetten tegen het door de Europese Autoriteit voor voedselveiligheid (EFSA) uitgebrachte advies. In dit geval heeft de EFSA de fabrikanten van zuigelingenvoeding toegestaan te vermelden dat gesynthetiseerd DHA, een van nature in moedermelk aanwezig vetzuur, “bijdraagt tot de normale visuele ontwikkeling van zuigelingen tot de leeftijd van 12 maanden.” Dit zonder erkend wetenschappelijk bewijs, zoals wordt bevestigd in een vanochtend aan de Parlementsleden geadresseerde brief van de Wereldgezondheidsorganisatie.</p>
      <p sl="fr">Ik betreur ten zeerste deze belediging aan het adres van meerdere Europese belanghebbenden: de Europese Confederatie van grote gezinnen, de Europese Vereniging van consumenten en het Permanent Comité van Europese artsen, die simpelweg vroegen zuigelingen niet te beschouwen als doorsneeconsumenten. Ik betreur het dat het Parlement eenvoudigweg heeft vergeten gezond verstand en ethiek tot prioriteit te maken van het Europees beleid inzake voedselveiligheid.</p>
    </intervention>
    <intervention id="3-364-250" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">Ik stem tegen dit ontwerp van verordening dat gericht is op de goedkeuring van de gezondheidsclaim dat de inname van DHA bijdraagt tot de visuele ontwikkeling van zuigelingen.</p>
      <p sl="fr">Een meerderheid van de Parlementsleden heeft weliswaar vóór deze verwerping gestemd, maar er waren veertig stemmen te weinig voor de gekwalificeerde meerderheid die nodig was om deze verwerping te valideren. In Verordening (EG) nr. 1924/2006 wordt echter aangegeven dat een claim niet misleidend mag zijn en dat deze wetenschappelijk moet worden onderbouwd. Welnu, ook al heeft algemeen aanvaard wetenschappelijk onderzoek aangetoond dat DHA in moedermelk bijdraagt tot de visuele ontwikkeling van zuigelingen, toch is er momenteel geen wetenschappelijke consensus over een eventueel oorzakelijk verband tussen de inname van zuigelingenvoeding met gesynthetiseerd DHA en een betere visuele ontwikkeling van zuigelingen.</p>
      <p sl="fr">Het lijkt mij dat, bij het ontbreken van wetenschappelijke consensus, er meer onderzoek moet worden gedaan naar de mogelijke effecten – zowel gunstige als schadelijke – van toevoeging van DHA alvorens het gebruik van DHA in zuigelingenvoeding in de Europese Unie geclaimd kan worden als gunstig. Ik betreur het dat het Europees Parlement vandaag de kans heeft gemist om het aanstaande gebruik van deze claim te doen verbieden, in afwachting van overtuigender wetenschappelijke gegevens.</p>
    </intervention>
    <intervention id="3-364-500" speaker_id="28352" name="Zuzana ROITHOVÁ" is_mep="True" mode="written" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Het toezicht op gezondheidsclaims is ooit ingevoerd om ervoor te zorgen dat consumenten niet misleid worden door valse beweringen. Maar daarnaast dient het eveneens bij te dragen aan een betere geïnformeerdheid van de consument. Daarom heb ik gestemd vóór het voorstel van de Commissie inzake het toevoegen van gezondheidsclaims over DHA op de etikettering van poedermelk voor zuigelingen, omdat het positieve informatie verstrekt aan moeders die hun kinderen om ernstige gezondheidsredenen geen borstvoeding geven. Het is van belang dat deze vrouwen over positieve informatie beschikken over het product dat zij in handen hebben op het moment dat zij beslissen moeten welke poedermelk te kopen. Dat is op geen enkele manier een ondermijning van het grote belang van borstvoeding voor de ontwikkeling van het kind waarover elke moeder zorgvuldig wordt geïnformeerd door de kinderarts.</p>
    </intervention>
    <intervention id="3-365-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik ben voor, aangezien in de consensusresolutie wordt gesteld dat het ontwerp van verordening van de Commissie betreffende de verlening en weigering van een vergunning voor bepaalde gezondheidsclaims voor levensmiddelen over de ontwikkeling en de gezondheid van kinderen niet verenigbaar is met het doel en de inhoud van Verordening (EG) nr. 1924/2006 en de consensusresolutie zich verzet tegen de aanneming van het ontwerp van verordening van de Commissie.</p>
    </intervention>
    <intervention id="3-366-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Docosahexaeen-zuur, ofwel DHA, is aanwezig in moedermelk, en verschillende wetenschappelijke studies tonen aan dat de stof een gunstige werking heeft op de visuele ontwikkeling van zuigelingen. Ik ben van mening dat specifieke informatie op producten waar deze stof aan is toegevoegd, zoals zuigelingenvoeding, de consument de mogelijkheid biedt een betere keuze te kunnen maken bij de aanschaf van het product.</p>
      <p sl="it">Ik zie dus geen grond voor de angst dat een dergelijke claim moeders aan zou kunnen zetten tot het stoppen van borstvoeding en de voorkeur te geven voor dit type producten. Moedermelk bevat werkzame stoffen en bestandsdelen die uiterst belangrijk en onvervangbaar zijn voor zuigelingen, maar helaas kunnen niet alle vrouwen borstvoeding geven.</p>
      <p sl="it">Ik heb dus tegen deze resolutie gestemd, omdat de verhindering van juiste informatie vrouwen die zich tot deze producten moeten wenden omdat ze hun kinderen geen borstvoeding kunnen geven, een instrument ontneemt.</p>
    </intervention>
    <intervention id="3-366-500" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb deze resolutie gesteund, aangezien ik geloof dat de gezondheidsclaims over DHA niet wetenschappelijk zijn ondersteund en ik het verkeerd voorlichten van de consument ten zeerste afkeur.</p>
    </intervention>
    <intervention id="3-366-750" speaker_id="28316" name="Hannu TAKKULA" is_mep="True" mode="written" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Het is duidelijk dat moedermelk de beste voeding is voor pasgeboren kinderen. Niet alle moeders zijn echter in staat hun kinderen borstvoeding te geven, bijvoorbeeld om gezondheidsredenen, en daarom is er behoefte aan moedermelkvervangers. In die gevallen is het natuurlijk wenselijk dat de vervanging qua samenstelling zo veel mogelijk op moedermelk lijkt.</p>
      <p sl="fi">In deze ontwerpresolutie wordt het belang van het bestanddeel DHA voor het kind en zijn ontwikkeling in twijfel getrokken. Met DHA wordt getracht de vetzuren in moedermelk te vervangen, waarvan is aangetoond dat die goed zijn voor de ontwikkeling van de ogen van het kind. In ieder geval een deel van de fabrikanten van vervangers heeft DHA aan zijn producten toegevoegd. Deze ontwerpresolutie probeert vooral te voorkomen dat de consument over DHA wordt ingelicht, bijvoorbeeld op het etiket van het product.</p>
      <p sl="fi">Hoewel ik in het algemeen wil pleiten voor voorzichtigheid met het gebruik van verschillende reclamemiddelen, vind ik dat het nu, na veel wetenschappelijke testen, mogelijk moet zijn de consumenten erover te vertellen. Politici moeten ook vertrouwen op de besluiten van de veiligheidsautoriteiten. In dit geval heeft de Europese Autoriteit voor de voedselveiligheid (ESFA), verwijzend naar wetenschappelijk bewijs, gezegd dat het product veilig is. Daarom heb ik tegen de ontwerpresolutie met de titel “Verlening en weigering van een vergunning voor bepaalde gezondheidsclaims voor levensmiddelen betreffende de ontwikkeling en gezondheid van kinderen” gestemd.</p>
    </intervention>
    <intervention id="3-367-000" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Aangezien de Wereldgezondheidsorganisatie vasthoudt aan het feit dat er “geen deugdelijk bewijs is dat de toevoeging van DHA aan zuigelingenvoeding belangrijke, klinische voordelen heeft”, heb ik besloten te stemmen tegen het verlenen van toestemming aan bedrijven om ongefundeerde uitspraken te doen over de voordelen van DHA. Deze claims kunnen de consument misleiden en zo het risico vergroten dat meer kinderen flesvoeding krijgen en mogelijk een tekort krijgen aan van nature in borstvoeding aanwezige, essentiële voedingsstoffen, zoals bijvoorbeeld DHA.</p>
    </intervention>
    <intervention id="3-367-500" speaker_id="96858" name="Marie-Christine VERGIAT" is_mep="True" mode="written" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Het Europees Parlement heeft vandaag een ontwerpresolutie van de Commissie milieubeheer, volksgezondheid en voedselveiligheid verworpen waarin werd verzocht om aanvullend onderzoek alvorens te beweren dat DHA kan worden beschouwd als stof met gunstige eigenschappen voor zuigelingen.</p>
      <p sl="fr">Ik betreur het dat deze resolutie niet is aangenomen zonder dat de noodzakelijke wetenschappelijke verificaties zijn uitgevoerd. Dit terwijl een studie waarin de gevolgen van DHA voor de neurologische ontwikkeling van zuigelingen stelselmatig zijn gecontroleerd en die in 2008 is gepubliceerd door de Cochrane Library heeft aangetoond dat er geen gunstig effect is aangetoond voor het gezichtsvermogen, het kennisniveau of de lichamelijke groei bij zuigelingen die vanaf de bevalling gevoed worden met zuigelingenmelk die verrijkt is met DHA en andere vergelijkbare langeketenvetzuren.</p>
      <p sl="fr">Ondanks de twijfel van de leden van de Commissie milieubeheer, volksgezondheid en voedselveiligheid heeft de meerderheid van het Europees Parlement de Europese Autoriteit voor voedselveiligheid de facto toegestaan te verklaren dat “de inname van docosahexaeen-zuur (DHA) bijdraagt tot de normale visuele ontwikkeling van zuigelingen tot de leeftijd van 12 maanden.” De zaak van het controversiële geneesmiddel Mediator, met name, zou de Europese instellingen toch tot een minimum aan voorzichtigheid moeten bewegen.</p>
    </intervention>
    <intervention id="3-368-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb vóór dit verslag gestemd omdat de EU, gelet op de steeds sterker geglobaliseerde wereld, moet kiezen voor productie-investeringen. Ik ben het eens met het in het verslag naar voren gebrachte standpunt dat de Commissie en de Raad onderhandelingen moeten openen over het opstarten van investeringen in derde landen als Canada, India en China. Met het oog daarop is het mijns inziens voor het Parlement van vitaal belang ervoor te zorgen dat Europese investeerders zich in het buitenland verantwoordelijk gedragen en de EU tegelijkertijd verzekerd is van het recht om regelgeving uit te vaardigen die strookt met haar openbare belangen.</p>
    </intervention>
    <intervention id="3-369-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Het toekomstige EU-beleid moet leiden tot duurzame investeringen die milieuvriendelijk zijn (in het bijzonder bij de winning van delfstoffen) en goede arbeidsomstandigheden bevorderen in de bedrijven waarin wordt geïnvesteerd. Ik ben van mening dat iedere investeringsovereenkomst een aantal sociale en milieunormen moet bevatten, zowel bij onderhandelingen over een hoofdstuk in een vrijhandelovereenkomst als in het geval van afzonderlijke investeringsovereenkomsten.</p>
      <p sl="ro">Het toekomstig Europees beleid moet de biodiversiteit beschermen, overdracht van technologieën bevorderen en infrastructuren verbeteren. Ik heb voor dit verslag gestemd omdat ik van mening ben dat de Europese Unie behoefte heeft aan een samenhangend investeringsbeleid dat een positieve bijdrage levert aan economische vooruitgang, duurzame ontwikkeling en werkgelegenheid.</p>
    </intervention>
    <intervention id="3-369-500" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Op basis van het Verdrag van Lissabon is de EU exclusief bevoegd op het gebied van buitenlandse directe investeringen (BDI). Deze ontwikkeling met grote gevolgen levert een dubbele uitdaging op, zowel voor het beheer van de meer dan 1 200 bilaterale investeringsverdragen (BIT’s) die al door de lidstaten zijn gesloten, als voor de vaststelling van een toekomstig Europees investeringsbeleid dat voldoet aan de verwachtingen van investeerders en gastlanden en tegelijkertijd volledig rekening houdt met de doelstellingen van het externe optreden van de EU. Deze BIT’s worden gesloten om juridische en financiële bescherming aan de investeerders van ontwikkelde landen te bieden. Ik ben het ermee eens dat de bescherming van investeerders de eerste prioriteit van de investeringsovereenkomsten moet blijven bij de ontwikkeling van het toekomstige investeringsbeleid van de EU. Het toekomstige EU-beleid moet ook leiden tot duurzame investeringen die milieuvriendelijk zijn (in het bijzonder bij de winning van delfstoffen) en goede arbeidsomstandigheden bevorderen in de bedrijven waarin wordt geïnvesteerd. Daarom moeten de kort geleden herziene OESO-richtlijnen ter bevordering van verantwoord ondernemen door internationale ondernemingen door de EU worden ondersteund.</p>
    </intervention>
    <intervention id="3-370-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ik heb voor dit verslag gestemd. We weten allen dat op basis van het Verdrag van Lissabon de EU exclusief bevoegd is op het gebied van buitenlandse directe investeringen. Op basis van deze nieuwe bevoegdheden bestaat voor de Commissie of de lidstaten de mogelijkheid om, samen met het Parlement, beleid op te stellen ter bevordering van investeringen van hoge kwaliteit, met een positief effect op de economische groei en de werkgelegenheid. De crisis heeft natuurlijk het volume directe buitenlandse investeringen doen dalen, dat in 2007 1 500 miljard euro bedroeg. Daarnaast verwelkom ik het voorstel tot invoering van de term “Europese investeerder” en ik ben van mening dat de bescherming van alle EU-investeerders het belangrijkste punt van de investeringsovereenkomsten moet zijn.</p>
    </intervention>
    <intervention id="3-370-250" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ik deel de mening van de rapporteur dat niet voor alle investeringen hetzelfde hoge beschermingsniveau vereist is en dat bijvoorbeeld speculatieve kortetermijninvesteringen niet hetzelfde beschermingsniveau behoeven als langetermijninvesteringen. De reikwijdte van toekomstige Europese overeenkomsten moet derhalve worden beperkt tot uitsluitend buitenlandse directe investeringen (BDI). Daarom heb ik mijn steun gegeven aan dit verslag, dat tot de gebieden behoort die onder de uitsluitende bevoegdheid van het Europees Parlement vallen.</p>
    </intervention>
    <intervention id="3-370-500" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Het Parlement heeft een precisering willen geven van de regels die de EU zal moeten invoeren tijdens de onderhandelingen over toekomstige investeringsovereenkomsten. Naast de bescherming van investeerders moet de Commissie in alle toekomstige overeenkomsten specifieke bepalingen opnemen betreffende het recht van het derde land en de EU om regels op te stellen op de technologische gebieden die verband houden met de bescherming van de nationale veiligheid, het milieu, volksgezondheid, de rechten van werknemers en consumenten en industrieel beleid. Hiermee wordt een krachtig signaal afgegeven aan de Raad en de Commissie aan de vooravond van de opening van onderhandelingen over investeringen met landen als Canada, India en in de nabije toekomst China. De Europese investeerders moeten ook in het buitenland verantwoord ondernemen, waarbij tegelijkertijd het recht wordt beschermd van de Europese Unie om in het algemeen belang regels op te stellen voor investeringen.</p>
    </intervention>
    <intervention id="3-371-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb vóór dit verslag gestemd omdat ik van mening ben dat het voorgestelde investeringsbeleid zal voldoen aan de verwachtingen van zowel investeerders als de betrokken landen en zal helpen het concurrentievermogen van de EU en haar ondernemingen te vergroten. Een gecoördineerd Europees internationaal investeringsbeleid zou een belangrijke impact kunnen hebben op het scheppen van banen, niet alleen in de EU maar ook in ontwikkelingslanden.</p>
    </intervention>
    <intervention id="3-372-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Zoals vermeld in de artikelen 206 en 207 van het Verdrag betreffende de werking van de Europese Unie vallen buitenlandse directe investeringen (BDI) onder de exclusieve bevoegdheid van de EU. Het is de taak van de Unie om niet alleen de reeds gesloten bilaterale investeringsovereenkomsten te beheren maar ook een toekomstig Europees investeringsbeleid vast te stellen dat voldoet aan de verwachtingen van investeerders en gastlanden en tegelijkertijd volledig rekening houdt met de doelstellingen van het externe optreden van de EU. Bescherming van investeerders moet de hoogste prioriteit blijven in investeringsovereenkomsten. De Commissie wordt echter verzocht om een duidelijke definitie te verschaffen van de investeringen die moeten worden beschermd. Toekomstige overeenkomsten moeten gebaseerd zijn op de beste praktijken van de lidstaten en moeten rekening houden met de behoeften van het midden- en kleinbedrijf (mkb).</p>
    </intervention>
    <intervention id="3-372-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">In het verslag worden de problemen van het toekomstig Europees internationaal investeringsbeleid behandeld. Sinds de oprichting van de EU zijn er vele bilaterale investeringsovereenkomsten (BIT’s) ondertekend door de lidstaten: ongeveer 3 000 sinds 1959. Met de inwerkingtreding van het Verdrag betreffende de werking van de Europese Unie is deze zaak een exclusieve bevoegdheid geworden van de EU, en nu maakt ze deel uit van de voorbereiding van een toekomstig Europees investeringsbeleid, waar een diepgaand debat over moet worden gevoerd. Deze zaak is uitermate belangrijk. We bevinden ons namelijk op een keerpunt en zijn geconfronteerd met twee uitdagingen: we moeten de EU de noodzakelijke instrumenten geven opdat ondernemingen in het buitenland hun investeringsprogramma’s kunnen uitvoeren en tegelijkertijd moeten wij ervoor zorgen dat Europa leider blijft in investeringen op wereldschaal. Wij leven in tijden waarin agressief zaken wordt gedaan en dus moeten onze criteria bij het kiezen van handelspartners goed doordacht zijn. Ik ben het daarom met de rapporteur van dit verslag eens dat de voorrechten van het Parlement geëerbiedigd moeten worden en dat de onderhandelingen tijdig moeten worden afgesloten teneinde onnodige vertragingen of ernstige verstoringen van de betrekkingen van de EU met deze landen te vermijden.</p>
    </intervention>
    <intervention id="3-373-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Buitenlandse directe investeringen (BDI) worden gedefinieerd als ‘langetermijninvesteringen, die ten minste 10 procent van het eigen vermogen/de aandelen van de gelieerde onderneming vertegenwoordigen en de investeerder zeggenschap op managementniveau over de activiteiten van de gelieerde onderneming geven’. Met de inwerkingtreding van het Verdrag van Lissabon zijn BDI onder de exclusieve bevoegdheid van de EU komen te vallen. De EU heeft met name tot taak de huidige bilaterale investeringsverdragen (BIT’s) te beheren en een Europees investeringsbeleid vast te stellen dat ‘voldoet aan de verwachtingen van investeerders en gastlanden’. Uitgaande van deze nieuwe verantwoordelijkheden wordt gepleit voor een gemeenschappelijk investeringsbeleid. Het is op zijn minst betwistbaar dat BDI de alom geroemde winst voor de ‘gastlanden’ zullen opleveren, zeer zeker indien BDI plaatsvinden onder de exclusieve bevoegdheid van de EU, die de belangen behartigt die zij gewoonlijk behartigt.</p>
      <p sl="pt">Het voorbeeld van Portugal spreekt boekdelen. Een van de grootste problemen waar de Portugese economie voor staat, is de gestage achteruitgang van de investeringen, hetgeen tot uiting komt in lage economische groeipercentages en stijgende werkloosheid, en daarom zijn er in de Portugese industrie door de jaren heen heel wat BDI gedaan. De realiteit is desalniettemin dat een steeds groter aandeel van de in Portugal geproduceerde rijkdom wordt overgeheveld naar het buitenland.</p>
    </intervention>
    <intervention id="3-374-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Volgens de definitie van het Europees Hof van Justitie zijn buitenlandse directe investeringen (BDI) ‘langetermijninvesteringen die ten minste 10 procent van het eigen vermogen/de aandelen van de gelieerde onderneming vertegenwoordigen en de investeerder zeggenschap op managementniveau over de activiteiten van de gelieerde onderneming geven’.</p>
      <p sl="pt">Met de inwerkingtreding van het Verdrag van Lissabon zijn BDI onder de exclusieve bevoegdheid van de EU komen te vallen. De EU heeft met name tot taak de huidige bilaterale investeringsovereenkomsten (BIT’s) te beheren en een Europees investeringsbeleid vast te stellen dat ‘voldoet aan de verwachtingen van investeerders en gastlanden’. Gelet op deze twee nieuwe verantwoordelijkheden pleit de rapporteur voor een gemeenschappelijk investeringsbeleid.</p>
      <p sl="pt">Wij hebben een heel ander standpunt. In de meeste gevallen bieden BDI geen enkele oplossing voor het ontwikkelingsprobleem in de landen waar zij plaatsvinden. Wij zijn ons allen bewust van hetgeen multinationals doen: zij blijven zolang zij enorme winsten kunnen maken en veel subsidies krijgen, maar zodra de eerste tekenen van narigheid zich aandienen, pakken ze hun biezen zonder zich ook maar iets aan te trekken van de werkloosheid en de ontwikkelingsproblemen die zij veroorzaken. Portugal kent deze situatie helaas maar al te goed.</p>
    </intervention>
    <intervention id="3-374-500" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Sinds de inwerkingtreding van het Verdrag van Lissabon is de Commissie exclusief bevoegd op het gebied van de ondertekening van en de onderhandelingen over overeenkomsten inzake buitenlandse directe investeringen. Net zoals de weg naar de hel is het verslag van de heer Arif geplaveid met goede voornemens. Hij maakt zich vooral druk om de mogelijke schadelijkheid van soevereine fondsen, speculatieve investeringen – die niet moeten worden aangemoedigd –, de uitsluiting van gevoelige sectoren, sociale en milieubepalingen, de naleving van het wederkerigheidsbeginsel en de regelgevende bevoegdheden van de lidstaten – allemaal onderwerpen die hij centraal zou willen stellen in het toekomstige Europees beleid. Ik geef hem hierin gelijk; in het bijzonder wat dit laatste punt betreft. De financiële belangen van buitenlandse investeerders, van multinationals, mogen in geen geval primeren boven de bevoegdheid van de lidstaten om bindende sociale, fiscale en milieunormen vast te stellen. Dit is echter wat werd voorgesteld in de multilaterale investeringsovereenkomst (MIA), die gelukkig nooit is goedgekeurd door de Wereldhandelsorganisatie (WTO).</p>
      <p sl="fr">Maar de Commissie steunde deze schurkenstreek! Ik heb dan ook op zijn zachtst gezegd geen enkel vertrouwen in deze instelling als het erom gaat de beginselen die in het verslag uiteengezet worden te beschermen, uit te voeren of te doen naleven. Haar vandaag de exclusieve bevoegdheid verlenen om namens en voor de 27 lidstaten te onderhandelen over ‘bilaterale investeringsverdragen’ (BIT’s) is misdadig.</p>
    </intervention>
    <intervention id="3-374-625" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit verslag gestemd, omdat het noodzakelijk is een volledig en samenhangend investeringsbeleid vast te stellen dat kwalitatief hoogstaande investeringen bevordert en een positieve bijdrage levert aan economische vooruitgang en duurzame ontwikkeling in de hele wereld. Ik ben van mening dat een gemeenschappelijk investeringsbeleid tegemoet zal komen aan de wensen van zowel investeerders als van de betrokken staten en zal helpen het concurrentievermogen van de EU en haar ondernemingen te vergroten en banen te scheppen. Het investeringsrisico is in het algemeen hoger in de ontwikkelings- en de minst ontwikkelde landen. Een krachtige en doeltreffende bescherming van investeerders in de vorm van investeringsverdragen is van essentieel belang voor het beschermen van Europese investeerders, en kan daarnaast bijdragen aan een verbetering van het bestuur en stabiliteit brengen. Deze landen kunnen nog meer profijt trekken van investeringsovereenkomsten indien deze overeenkomsten voorzien in verplichtingen voor investeerders zoals eerbiediging van de mensenrechten en van anticorruptienormen als onderdeel van een breder partnerschap tussen de EU en ontwikkelingslanden, met als doel armoede te bestrijden.</p>
    </intervention>
    <intervention id="3-374-750" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Ik heb voor dit verslag gestemd, omdat ik van mening ben dat we de externe concurrentiekracht en een uniforme behandeling van alle EU-investeerders moeten garanderen, en dat we zo veel mogelijk invloed moeten uitoefenen bij onderhandelingen over internationale investeringen. Deze moeten betrekking hebben op alle soorten investeringen, en de EU moet ervoor zorgen dat Europese investeerders in geen geval slechter af zijn dan in het kader van de bilaterale investeringsverdragen tussen de lidstaten. Liberalisering van de investeringen en bescherming worden fundamentele instrumenten van een gemeenschappelijk internationaal investeringsbeleid. Toch blijven de lidstaten zelf beleid uitvoeren ter stimulering van investeringen, dat aanvullend en verenigbaar is met het Europese internationale investeringsbeleid.</p>
    </intervention>
    <intervention id="3-375-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd, omdat erin wordt gesteld dat de normen voor de bescherming van investeerders scherper moeten worden gedefinieerd, het arbitragesysteem transparanter moet worden, er een recht op beroep tegen beslissingen van internationale arbiters moet komen alsmede de mogelijkheid om vakbonden en maatschappelijke organisaties te raadplegen. Tot nu toe waren investeringsovereenkomsten zo gericht op bescherming van investeerders, dat bedrijven soms activiteiten konden ontplooien in ontwikkelingslanden zonder zich te bekommeren om het milieu of maatschappelijke kwesties. Deze houding wordt niet meer geaccepteerd. Volgens het verslag zijn er daarom nieuwe regels nodig en moet maatschappelijk verantwoord ondernemen een vast onderdeel worden van elke nog te sluiten overeenkomst. De wereld is veranderd. De EU zal steeds meer buitenlandse investeerders krijgen. We kunnen geen beleggersbescherming afdwingen ten koste van het algemeen belang. Volgens het verslag moet er een echt evenwicht komen tussen publieke en particuliere belangen. Het heeft als doel Europese investeerders effectief te beschermen tegen onwettige onteigening of verkapte wetgeving die bedoeld is om hen uit bepaalde markten te weren. Ook worden in dit verslag garanties gegeven dat de overheid altijd de mogelijkheid zal hebben het algemeen belang voorop te stellen bij het maken van regelgeving. Ik roep op tot een grondige hervorming van de regelgeving voor de beslechting van geschillen, die particuliere bedrijven tot nu toe in staat stelde om wettelijke maatregelen te nemen tegen landen en in sommige gevallen hun sociale en milieuwetgeving aan te vallen.</p>
    </intervention>
    <intervention id="3-376-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Terwijl aan de lidstaten en hun burgers wordt gevraagd de broekriem aan te halen, spoort deze tekst de burgers aan te zorgen dat de belangen van buitenlandse particuliere investeerders worden beschermd. De tekst voorziet zelfs niet in de plicht om overheidsdiensten te beschermen tegen particuliere investeringen. Er is geen sprake van enig respect voor de gemeenschappelijk goederen van de mensheid, zoals water. Ik stem tegen het verslag.</p>
    </intervention>
    <intervention id="3-376-125" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Zoals vermeld in de artikelen 206 en 207 van het Verdrag betreffende de werking van de Europese Unie vallen buitenlandse directe investeringen (BDI) onder de exclusieve bevoegdheid van de EU. De bilaterale investeringsverdragen die reeds zijn gesloten moeten worden beheerd en de Unie moet een toekomstig Europees investeringsbeleid vaststellen dat voldoet aan de verwachtingen van investeerders en gastlanden. Het is belangrijk investeerders te beschermen, maar de Commissie wordt wel verzocht om een duidelijke definitie voor te leggen van de investeringen die beschermd moeten worden. Toekomstige overeenkomsten moeten zijn gebaseerd op de beste praktijken uit het verleden en moeten tevens rekening houden met de behoeften van het midden- en kleinbedrijf (mkb).</p>
    </intervention>
    <intervention id="3-376-250" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Ik heb begrepen dat in dit verslag sprake is van internationale investeringsverdragen. Deze verdragen hebben als belangrijkste doel de toegang van buitenlandse investeerders tot markten te vergroten en een hoog niveau van bescherming te bieden aan investeringen en investeerders tegen willekeurig optreden door de regering van de staat die de investering ontvangt. Voor de inwerkingtreding van het Verdrag van Lissabon bestond er een taakverdeling volgens welke de Commissie de onderhandelingen voerde over de markttoegang van buitenlandse directe investeringen (BDI), terwijl de lidstaten overeenkomsten sloten met derde staten over de bescherming van investeringen. Met het Verdrag van Lissabon zijn de buitenlandse directe investeringen de exclusieve bevoegdheid geworden van de EU en een integrerend deel van het buitenlandse handelsbeleid van de EU. Het is goed dat er in dit verslag een sterk signaal uitgaat naar de Commissie en de Raad, die binnenkort beginnen aan investeringsonderhandelingen met derde landen als Canada, India en binnenkort ook China. Het is daarom van essentieel belang dat het Parlement erop toeziet dat Europese investeerders zich correct gedragen in het buitenland, maar ook het recht van de EU beschermt om regels op te stellen in het openbaar belang.</p>
    </intervention>
    <intervention id="3-376-500" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ik heb voor deze resolutie over het internationaal investeringsbeleid gestemd. Daar buitenlandse directe investeringen (BDI) nu onder de exclusieve bevoegdheid van de EU vallen, moet alles in het werk worden gesteld om een volledig en samenhangend investeringsbeleid vast te stellen dat de mensenrechten en de beginselen van de rechtsstaat eerbiedigt. Een gemeenschappelijk investeringsbeleid zal bevorderlijk zijn voor kwalitatief hoogstaande investeringen en een duurzame economische, sociale en milieuvriendelijke ontwikkeling, en tevens een positief effect hebben op de economische vooruitgang in de hele wereld. Ik ben van mening dat een dergelijk investeringsbeleid Europa zal helpen de voornaamste speler te blijven op het gebied van buitenlandse directe investeringen, wat op zijn beurt zal bijdragen tot de wederopleving van de economische groei, de verbetering van het concurrentievermogen van ondernemingen en het scheppen van werkgelegenheid. Voorts ben ik van mening dat de Commissie zo snel mogelijk met de investeringsstrategie van de EU moet komen, omdat zowel buitenlandse investeringen in de EU als investeringen van de EU in het buitenland een positief effect hebben op de groei en de werkgelegenheid in de EU en andere landen, waaronder ontwikkelingslanden. Alles moet in het werk worden gesteld om een hoog niveau van investeerdersbescherming te waarborgen, die een anker van stabiliteit en goed bestuur vormt. Voorts moet er rechtszekerheid worden geboden aan kleine en middelgrote ondernemingen, waarbij gunstige voorwaarden voor hen moeten worden geschapen om te investeren in buitenlandse markten. Bij het sluiten van investeringsovereenkomsten moeten de anticorruptienormen volledig worden geëerbiedigd, en moeten verbintenissen worden aangegaan met betrekking tot de eerbiediging van de mensenrechten.</p>
    </intervention>
    <intervention id="3-376-625" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Op basis van de artikelen 206 en 207 van het Verdrag betreffende de werking van de Europese Unie is de EU exclusief bevoegd op het gebied van buitenlandse directe investeringen (BDI). Deze ontwikkeling met grote gevolgen levert een dubbele uitdaging op, zowel voor het beheer van de meer dan 1 200 bilaterale investeringsverdragen (BIT’s) die al door de lidstaten zijn gesloten, als voor de vaststelling van een toekomstig Europees investeringsbeleid dat voldoet aan de verwachtingen van investeerders en gastlanden en tegelijkertijd volledig rekening houdt met de doelstellingen van het externe optreden van de EU. Een coherent, gezond en doeltreffend investeringsbeleid vereist een duidelijke definitie van BDI, waarvan de reikwijdte en de toepassing duidelijk moeten worden vastgesteld. Ik heb vóór het verslag gestemd en wil nadrukkelijk wijzen op het verzoek van het Parlement aan de Commissie om te zorgen voor de vaststelling van een duidelijke definitie van investeringen die moeten worden beschermd. Daaronder moeten zowel BDI als portfolio-investeringen vallen. Tevens moet echter worden vastgesteld dat speculatieve investeringen, zoals omschreven door de Commissie, niet mogen worden beschermd.</p>
    </intervention>
    <intervention id="3-376-750" speaker_id="28166" name="Vincent PEILLON" is_mep="True" mode="written" nationality="France" birth_date="07-07-1960" birth_place="Suresnes" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ik heb vóór het uitstekende verslag van mijn collega en vriend, de heer Arif, gestemd over het EU-beleid voor buitenlandse directe investeringen (BDI). Door middel van deze tekst formuleert het Parlement twee, naar mijn mening, belangrijke voorwaarden waaraan moet worden voldaan bij het definiëren van het kader voor toekomstige internationale overeenkomsten inzake investeringsbescherming die bindend zijn in Europa. De eerste voorwaarde is dat alle overeenkomsten clausules bevatten die de Europese investeerders dwingen zich in het buitenland verantwoordelijk te gedragen op economisch, sociaal en milieugebied. De tweede voorwaarde is dat alle overeenkomsten genoeg ruimte overlaten aan de overheden van de gastlanden die de investeringen ontvangen om regels op te stellen in het algemeen belang. In het verleden zorgden bepaalde beschermingsclausules voor particuliere investeringen ervoor dat de aanname, door het derde land, van sociale of milieuwetgeving werd beschouwd als indirecte onteigening, wat derhalve leidde tot schadevergoeding. Er moet een einde worden gemaakt aan dit misbruik. Terwijl ons Parlement voor de eerste keer iets te zeggen heeft in deze kwestie, heeft het verslag van de heer Arif daadwerkelijk een waarschuwingssignaal afgegeven in de richting van de Raad en de Commissie, die zich klaarmaken om de onderhandelingen te openen met India, Canada en binnenkort ook met China.</p>
    </intervention>
    <intervention id="3-377-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Volgens het Verdrag betreffende de werking van de Europese Unie is de Unie exclusief bevoegd op het gebied van de buitenlandse directe investeringen. Dit is een uitdaging die koste wat het kost het hoofd moet worden geboden, vooral wat betreft de totstandbrenging van een Europees investeringsbeleid, dat tegemoet komt aan de wensen van de investeerders en gastlanden, en waarin tegelijkertijd rekening kan worden gehouden met de doelstellingen van het externe optreden van de EU.</p>
      <p sl="it">De talrijke investeringsovereenkomsten die de EU heeft gesloten, zowel bilateraal als multilateraal, moeten de bescherming van de investeerders waarborgen in alle toepasselijke fora. Het toekomstige EU-beleid moet leiden tot duurzame investeringen die milieuvriendelijk zijn en goede arbeidsomstandigheden bevorderen in de bedrijven waarin door buitenlandse spelers wordt geïnvesteerd. In elke investeringsovereenkomst moeten eveneens sociale en milieunormen worden opgenomen, voor een verdere garantie.</p>
    </intervention>
    <intervention id="3-378-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb mij van stemming onthouden. Volgens artikel 206 en 207 van het Verdrag betreffende de werking van de Europese Unie zijn buitenlandse directe investeringen (BDI) een exclusieve bevoegdheid van de EU. Deze ontwikkeling heeft aanzienlijke gevolgen en creëert een dubbele uitdaging: enerzijds moeten de meer dan 1 200 bilaterale investeringsverdragen (BIT’s) die reeds door de lidstaten zijn gesloten, worden beheerd en anderzijds moet een toekomstig Europees investeringsbeleid worden opgesteld dat voldoet aan de verwachtingen van de investeerders en de begunstigde landen, en tegelijkertijd moet rekening worden gehouden met de EU-doelstellingen voor extern beleid. Bij de vaststelling van dit toekomstige beleid, dat onderdeel is van de gemeenschappelijke handelspolitiek, wordt allereerst een analyse gemaakt van het tot op heden gevoerde investeringsbeleid.</p>
    </intervention>
    <intervention id="3-379-375" speaker_id="99416" name="Nikolaos SALAVRAKOS" is_mep="True" mode="written" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="nl">In deze kritieke periode waarin wij ons bevinden wordt een beroep op de EU gedaan om iets te doen aan de economische en sociale crisis. In deze fase is het nodig dat de EU haar energie concentreert op groei, investeringsmogelijkheden en arbeidsplaatsen. De uitbreiding van de bevoegdheden van de EU op het gebied van directe buitenlandse investeringen middels het Verdrag van Lissabon maakt het voor ons mogelijk om in deze sector het fundament te leggen voor een uniform Europees beleid. We moeten aan Europese bedrijven het nodige gereedschap ter beschikking stellen, zodat die op een veilige en kwalitatief hoogwaardige manier kunnen investeren in het buitenland. Voor ons moet de bescherming van onze ondernemingen in het buitenland een prioriteit zijn. De EU is wereldwijd gezien de meest “open” markt; voor de bescherming van onze bedrijven en om de juiste omstandigheden te creëren voor een evenwicht met onze belangrijkste handelspartners is het daarom nodig een kader in te stellen, zodat voor Europese bedrijven vergelijkbare concurrentievoorwaarden gelden. Ik heb voor dit specifieke verslag gestemd omdat ik vind dat daarmee de juiste richting wordt ingeslagen voor wat betreft het bereiken van de bovengenoemde doelstellingen.</p>
    </intervention>
    <intervention id="3-379-250" speaker_id="23787" name="Czesław Adam SIEKIERSKI" is_mep="True" mode="written" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Het Verdrag van Lissabon heeft vergaande veranderingen geïntroduceerd op het gebied van het gemeenschappelijk handelsbeleid. Ten eerste is dit beleid krachtens het Verdrag uitgebreid met onder andere buitenlandse directe investeringen. Ten tweede is de besluitvormingsprocedure gewijzigd. De Raad neemt zijn besluiten nu met een gekwalificeerde meerderheid en het Parlement heeft medebeslissingsrecht gekregen. Dit betekent dat bij ratificering van handelsovereenkomsten en besluiten rond buitenlandse directe investeringen instemming van het Parlement nodig is.</p>
      <p sl="pl">In het kader van het gemeenschappelijk handelsbeleid moet de Europese Unie een Europees investeringsbeleid tot stand brengen dat aan de verwachtingen van investeerders en ontvangende staten voldoet en tegelijkertijd rekening houdt met de doelstellingen van het externe beleid van de Europese Unie. We hebben hierbij ook te maken met regelingen op internationaal niveau, waarbij vooral rekening moet worden gehouden met de onderhandelingen in het kader van de Wereldhandelsorganisatie. De nieuwe bevoegdheden die de EU als gevolg van het Verdrag van Lissabon heeft gekregen, zijn ook van indirecte invloed op de bevoegdheden van het Europees Parlement dat in het besluitvormingsproces over buitenlandse directe investeringen op dezelfde hoogte is geplaatst als de Raad.</p>
      <p sl="pl">Het nieuwe samenhangende en geïntegreerde investeringsbeleid moet een positieve bijdrage leveren aan economische vooruitgang en ontwikkeling in de hele wereld. De EU is een belangrijk economisch blok dat bij onderhandelingen veel gewicht in de schaal legt. Het gemeenschappelijk beleid op het gebied van buitenlandse directe investeringen kan bijdragen aan vergroting van het concurrentievermogen van de EU, haar ondernemingen en de werkgelegenheid.</p>
    </intervention>
    <intervention id="3-379-125" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik geloof dat het recht van de EU moet worden beschermd om regels op te stellen in het openbaar belang en dat wij er tevens voor moeten zorgen dat Europese investeerders buiten de EU zich verantwoordelijk gedragen. Om deze reden steun ik dit verslag.</p>
    </intervention>
    <intervention id="3-379-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Het Verdrag van Lissabon heeft ervoor gezorgd dat buitenlandse directe investeringen (BDI) kwamen te vallen onder de exclusieve bevoegdheid van de EU. Deze ontwikkeling levert een dubbele uitdaging op: ten eerste moeten de reeds door de lidstaten gesloten bilaterale investeringsverdragen (BIT’s) worden beheerd, en ten tweede moet een toekomstig Europees investeringsbeleid worden vastgesteld dat voldoet aan de verwachtingen van investeerders, gastlanden en de belangen van de EU. Het is van vitaal belang dat er een geïntegreerd en coherent beleid komt dat kwalitatief hoogwaardige investeringen bevordert en een positieve bijdrage levert aan economische vooruitgang en duurzame groei wereldwijd. Met het oog daarop moeten wij de richting uitgaan van een duidelijke definitie van de investeringen die moeten worden beschermd. Een uitzondering daarop wordt gevormd door speculatieve investeringen, die niet mogen worden beschermd. Het zou nuttig zijn de term ‘EU-investeerder’ te introduceren, en het zou raadzaam zijn een goed doorwrochte definitie van ‘buitenlandse investeerder’ op te stellen. Door vast te stellen welke beste praktijken zijn ontstaan uit de ervaringen van de lidstaten en door fundamentele normen als niet-discriminatie, eerlijke en billijke behandeling en bescherming tegen directe en indirecte onteigening te hanteren leggen wij de fundamenten voor een coherent Europees beleid op dit gebied. Deze maatregelen zullen, samen met een duidelijke verdeling van de verantwoordelijkheden over de EU en de lidstaten, kunnen bijdragen aan de totstandkoming van voorwaarden waaronder het midden- en kleinbedrijf (mkb) in het buitenland kan investeren.</p>
    </intervention>
    <intervention id="3-379-062" speaker_id="96660" name="Niki TZAVELA" is_mep="True" mode="written" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="nl">In het verslag wordt prioriteit gegeven aan de bescherming van alle investeerders binnen de EU. Ook wordt de nadruk gelegd op het feit dat nieuwe investeringen die door de EU zullen worden gestimuleerd duurzaam en milieuvriendelijk moeten zijn, waarbij kwalitatief goede arbeidsomstandigheden moeten worden aangemoedigd. Tot slot wordt voorzien in een lijst met landen waarmee bij voorkeur zal worden samengewerkt. Ik denk dat de bovengenoemde zaken zullen bijdragen aan het opstellen van een robuust internationaal investeringsbeleid in de Europese Unie. Daarom heb ik gestemd voor het verslag van de heer Arif.</p>
    </intervention>
    <intervention id="3-379-531" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">Op basis van het Verdrag van Lissabon heeft de EU de exclusieve bevoegdheid op het gebied van buitenlandse directe investeringen (BDI). Ik wilde graag mijn steun geven aan dit verslag, dat de contouren schetst van dit nieuwe internationale investeringsbeleid en de positie van de EU als grootste ontvanger van BDI op wereldwijd niveau versterkt. Dit verslag geeft een sterk signaal af: Europa moet een hoofdrol spelen bij de investeringen van morgen. De opkomst van nieuwe economieën heeft de krachtenverhouding tussen de landen en hun investeringscapaciteit totaal veranderd. De Europese bedrijven moeten zich in nieuwe markten positioneren en de EU moet hen bij deze groei ondersteunen door ze rechtszekerheid te bieden en door hun integratie in de wereldeconomie te bevorderen. BDI vormen een essentieel onderdeel van de activiteiten van de Europese landen, maar zijn ze wel altijd een motor voor groei? Ik denk van niet, aangezien BDI alleen effectief zijn als ze ingekaderd zijn in adequaat beleid, dat zorgt voor duidelijke regelgeving. Het verslag biedt op die manier een economische en juridische omgeving voor bedrijven, met name voor het mkb, dat als vector van groei en werkgelegenheid essentieel is voor onze economische infrastructuur. We moeten oppassen dat we het mkb niet overleveren aan het agressieve gedrag van buitenlandse investeerders.</p>
    </intervention>
    <intervention id="3-380-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb vóór dit verslag gestemd vanwege de voorstellen die de Fractie van de Progressieve Alliantie van Socialisten en Democraten in het Europees Parlement heeft gedaan voor een beter toezicht op pretoetredingsfondsen, gelet op de ervaringen van 2009, vanwege de maatregelen tegen tabaksgebruik die de EU heeft genomen als onderdeel van een alomvattend partnerschap, en vanwege de beweging van andere goederen van en naar de EU, die de belastingbetaler geld kost en de EU-begroting van middelen en maatregelen voor de aanpak van dit probleem berooft. Tot slot zal het belangrijk zijn het door het Europees Bureau voor fraudebestrijding (OLAF) verrichte werk te monitoren gedurende het hele jaar, en niet alleen ter gelegenheid van het debat over het jaarverslag.</p>
    </intervention>
    <intervention id="3-380-750" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik stem in met dit verslag, waarin wordt verzocht om maatregelen en middelen om ervoor te zorgen dat EU-steun niet onderhevig is aan corruptie, en om te zorgen voor centrale, transparante informatie over de ontvangers van EU-steun. Het geld van de belastingbetalers in de EU moet doelgericht en efficiënt worden besteed. De lidstaten moeten beschikken over doeltreffende controlemechanismen en adequate fraudeopsporingscapaciteit. Al het geld dat als gevolg van onregelmatigheden is uitbetaald, moet terugvloeien naar de EU-begroting.</p>
    </intervention>
    <intervention id="3-381-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ik heb met volledige overtuiging voor dit verslag gestemd en voor de voorstellen van onze collega. Afgezien van de kritiek en van de dubbelzinnigheden in de beoordeling van de Commissie steun ik het idee in het verslag dat we geen conclusies over de financiële belangen van de Unie en de strijd tegen fraude kunnen formuleren, als we daar niet de gegevens aan toevoegen uit het jaarverslag van de Rekenkamer over 2009 en dat van OLAF.</p>
    </intervention>
    <intervention id="3-382-000" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">Artikel 325 van het Verdrag betreffende de werking van de Europese Unie verplicht de Commissie en de lidstaten de financiële belangen van de Unie te beschermen en fraude te bestrijden op gebieden waar de verantwoordelijkheid tussen de Europese Unie en de lidstaten wordt gedeeld.</p>
      <p sl="it">Ik ben van mening dat het verslag van de Europese Commissie over de “bescherming van de financiële belangen van de Gemeenschappen en fraudebestrijding – Jaarverslag 2009” over het algemeen geen informatie verstrekt over het geraamde peil van onregelmatigheden en fraude in de afzonderlijke lidstaten, maar dat het zich toespitst op het peil van de rapportering. De bevindingen kunnen, naar mijn mening, niet als empirisch bewijs worden beschouwd voor het peil van fraude en onregelmatigheden, omdat het niet mogelijk is om een algemeen zicht te hebben op de werkelijke omvang van onregelmatigheden en fraude in de lidstaten.</p>
      <p sl="it">Daarom deel ik de mening van de rapporteur, dat de beste benadering voor conclusies betreffende de situatie inzake de bescherming van de financiële belangen van de EU en fraudebestrijding erin bestaat zich te baseren op het jaarverslag van de Rekenkamer voor 2009, dat de meest betrouwbare informatiebron is, waarbij de verslagen van de Commissie en OLAF hoofdzakelijk informatie over specifieke gevallen verstrekken.</p>
    </intervention>
    <intervention id="3-383-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Artikel 325 van het Verdrag betreffende de werking van de Europese Unie verplicht de Commissie en de lidstaten de financiële belangen van de Unie te beschermen en fraude te bestrijden. De Commissie moet zich ervoor blijven inspannen dat de lidstaten hun rapporteringsverplichtingen nakomen door betrouwbare en vergelijkbare gegevens te verstrekken en daarbij onderscheid te maken tussen onregelmatigheden en fraude.</p>
      <p sl="es">Dit stelt de Europese instellingen in staat om actie te ondernemen. Dat is echter alleen mogelijk als die gegevens transparant zijn. Als dat het geval is, kunnen de EU-fondsen op een correcte wijze worden besteed en winnen wij de geloofwaardigheid en het vertrouwen van de Europese burgers.</p>
    </intervention>
    <intervention id="3-383-500" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Gezien de omvang van de fraude in vergelijking met de onregelmatigheden in de sector eigen middelen in de lidstaten Oostenrijk, Spanje, Italië, Roemenië en Slowakije, waar fraude meer dan de helft van de totale onregelmatigheden uitmaakt, en de tekortkomingen in het nationale douanetoezicht, acht ik het nodig dat de douanetoezichtsystemen worden verbeterd.</p>
      <p sl="ro">Daarnaast moet de Commissie haar verantwoordelijkheid nemen door te zorgen dat de lidstaten hun rapporteringsverplichtingen nakomen, met betrekking tot het verstrekken van betrouwbare en vergelijkbare gegevens over onregelmatigheden en fraude.</p>
    </intervention>
    <intervention id="3-384-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Fraude is, volgens de zeer treffende definitie van de rapporteur, “een voorbeeld van opzettelijk wangedrag en een misdrijf”, en een onregelmatigheid is “het niet naleven van een regel”. Binnen het door deze definities geschetste kader moet er nultolerantie zijn ten aanzien van fraude en moet het – zoals de rapporteur zei met betrekking tot het verslag uit 2008 – ons doel zijn de financiële onregelmatigheden in de EU tot nul terug te brengen. Zoals ik reeds eind vorig jaar in een vraag over een door de Financial Times verricht onderzoek stelde, zijn er serieuze twijfels over het doel en de effectiviteit van het Cohesiefonds. Deze twijfels mogen echter niet beperkt blijven tot kranten.</p>
      <p sl="pt">Tegelijkertijd wordt ook in dit verslag betreurd “dat nog steeds een groot bedrag aan EU-middelen ten onrechte wordt besteed en verzoekt de Commissie passende actie te ondernemen om te zorgen voor onmiddellijke terugbetaling van deze middelen”. Dit misbruik van EU-middelen vereist een beter beheer en een beter toezicht op de manier waarop deze middelen worden besteed. Er moet ook gezorgd worden voor een effectieve bestraffing van de lidstaten die geen goed gebruik maken van de door hen ontvangen middelen. Dit is de enige manier om dichter in de buurt te komen van het doel van nul procent fraude in de EU.</p>
    </intervention>
    <intervention id="3-384-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Deze ontwerpresolutie gaat over het verslag van de Commissie aan het Europees Parlement en de Raad met als titel “Bescherming van de financiële belangen van de Gemeenschappen – Fraudebestrijding – Jaarverslag 2009” (COM(2010)0382), en strookt met artikel 325 van het Verdrag betreffende de werking van de Europese Unie (VWEU), op grond waarvan de Commissie en alle lidstaten de financiële belangen van de EU moeten beschermen, evenals met lid 2 van dit artikel op grond waarvan de Commissie jaarlijks een gedetailleerd verslag moet voorleggen aan het Europees Parlement en de Raad. Ofschoon de situatie in de afgelopen jaren is verbeterd, is het nog steeds essentieel dat de inspanningen ter voorkoming van elk soort fraude worden voortgezet, ook indien bij deze strijd instanties van de lidstaten zijn betrokken. Ik ben het eens met de voorstellen van de rapporteur, maar deze moeten wel worden aangevuld met de aanbevelingen die tijdens het debat zijn gedaan. Daarbij moeten vooral de termen ‘fraude’ en ‘onregelmatigheid’ worden verduidelijkt, daar het hierbij gaat om opzettelijk gedrag dat schadelijk is voor de belangen van de EU. Bovendien moet worden gezorgd voor een beter systeem voor het beheer van onregelmatigheden. Ik hoop dat met de opneming van de gedane suggesties het verslag 2010 beter zal worden dan het verslag 2009.</p>
    </intervention>
    <intervention id="3-385-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Het verslag bevat een samenvatting van de beschikbare statistieken met betrekking tot de door de lidstaten gemelde onregelmatigheden in diverse sectoren, zoals landbouw, cohesiebeleid, pretoetredingsfondsen en de terugvordering van traditionele eigen middelen van de EU. Er zijn gedurende het jaar 2009 ontelbare onregelmatigheden vastgesteld in deze sectoren, en wel in diverse lidstaten. Veel van deze onregelmatigheden zijn echter laat opgespoord en/of gemeld, waardoor de bescherming en het correct gebruik van de overheidskas in gevaar zijn gebracht. Wij steunen de kritiek en de opmerkingen van de rapporteur over de behoefte aan een effectiever terugvorderingssysteem.</p>
      <p sl="pt">Het totale terugvorderingspercentage is momenteel eerlijk gezegd laag. Wij willen er echter op wijzen dat de strijd tegen fraude en corruptie gevoerd moet worden op een niveau dat zo dicht mogelijk in de buurt ligt van de plek waar deze verschijnselen plaatsvinden, en wel om meerdere redenen maar vooral om redenen van effectiviteit. Daarom is het noodzakelijk de strijd tegen fraude en corruptie in elke lidstaat op te voeren, daar gewone wetgeving op EU-niveau alleen geen wondermiddel is tegen dit verschijnsel.</p>
    </intervention>
    <intervention id="3-386-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit verslag gaat over de financiële belangen van de EU en bevat een samenvatting van de beschikbare statistieken met betrekking tot de door de lidstaten gemelde onregelmatigheden in diverse sectoren, zoals landbouw, cohesiebeleid, pretoetredingsfondsen en de terugvordering van traditionele eigen middelen van de EU.</p>
      <p sl="pt">Er zijn gedurende het jaar 2009 ontelbare onregelmatigheden vastgesteld in deze sectoren, en wel in diverse lidstaten. Veel van deze onregelmatigheden zijn echter laat opgespoord en/of gemeld, waardoor de bescherming en het correct gebruik van het geld van de belastingbetalers in gevaar zijn gebracht.</p>
      <p sl="pt">Wij steunen de kritiek van de rapporteur met betrekking tot de behoefte aan een effectiever terugvorderingssysteem. Het huidige terugvorderingspercentage laat veel te wensen over.</p>
      <p sl="pt">Wij willen er echter op wijzen dat, hoe belangrijk het ook is dat er op EU-niveau een gemeenschappelijk wetgeving wordt vastgesteld voor de strijd tegen corruptie en fraude, het nog belangrijker is dat elke lidstaat daadwerkelijk strijdt tegen fraude en corruptie.</p>
      <p sl="pt">Wij willen hoe dan ook waarschuwen voor verwarring tussen controle en overdreven bureaucratie. Daardoor zouden namelijk de rechten worden ondermijnd van degenen die steun willen, waarbij ik met name denk aan kleine maatschappelijke organisaties en het midden- en kleinbedrijf (mkb).</p>
    </intervention>
    <intervention id="3-386-500" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Mijn complimenten gaan uit naar mijn collega voor het verrichte werk. Het verslag, dat ook een overzicht van OLAF bevat, geeft een beeld van de onregelmatigheden en fraude binnen de Europese Unie. Het werk van de Commissie is echter niet compleet, aangezien het fraudepeil van de afzonderlijke lidstaten niet wordt vermeld, zoals de rapporteur al heeft benadrukt. Daarom zal ik voor het voorstel stemmen.</p>
    </intervention>
    <intervention id="3-387-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Fraude binnen de EU treft juist de integriteit van het systeem. Het is van essentieel belang dat de EU en haar lidstaten het belangrijke werk op dit gebied voortzetten. Ik kon dit verslag daarom steunen.</p>
    </intervention>
    <intervention id="3-387-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit verslag gestemd, omdat de lidstaten bij hun inspanningen om fraude te bestrijden in de eerste plaats moeten optreden als beschermers van het geld van de belastingbetalers. We moeten de toegepaste meldingsmethode en de fraudeopsporingscapaciteit in de lidstaten versterken. Het verslag van de Commissie over de bescherming van de financiële belangen van de Gemeenschappen en fraudebestrijding – Jaarverslag 2009 verstrekt geen informatie over het geraamde peil van onregelmatigheden en fraude in de afzonderlijke lidstaten, zodat het niet mogelijk is om een algemeen zicht te hebben op de werkelijke omvang van onregelmatigheden en fraude in de lidstaten en om de lidstaten met de meeste onregelmatigheden en fraude te identificeren en te sanctioneren. In het verslag van de Commissie wordt niet nader op fraude ingegaan en worden onregelmatigheden zeer algemeen behandeld. Helaas wordt nog steeds een groot bedrag aan EU-middelen ten onrechte besteed, reden waarom de Commissie passende actie moet ondernemen om te zorgen voor onmiddellijke terugbetaling van deze middelen. Fouten mogen niet worden getolereerd en de Commissie moet, in samenwerking met de lidstaten en aan de hand van een passend verslag overeenkomstig het Verdrag, het Parlement redelijke zekerheid geven dat deze doelstelling is verwezenlijkt en dat fraude naar behoren wordt bestreden.</p>
    </intervention>
    <intervention id="3-387-500" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Dit verslag geeft een overzicht van de statistieken voor onregelmatigheden die zijn gemeld door de lidstaten op die gebieden waar zij de begroting uitvoeren (landbouwbeleid, cohesiebeleid en pretoetredingsfondsen, ofwel ongeveer 80 procent van de begroting) en over het innen van de traditionele eigen middelen van de EU. Ik ben van mening dat de bescherming van de financiële belangen van de EU en de strijd tegen fraude zeer belangrijke onderwerpen zijn, waarin de Europese Unie en de lidstaten een gedeelde verantwoordelijkheid hebben. Tevens wordt een raming gegeven van de onregelmatigheden die zich hebben voorgedaan op het gebied van uitgaven die de Commissie direct beheert, evenals een beknopt overzicht van de operationele werkzaamheden van het Europees Bureau voor fraudebestrijding (OLAF).</p>
    </intervention>
    <intervention id="3-388-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd, waarin de Commissie sterk bekritiseerd wordt voor het geven van te weinig informatie over onregelmatigheden. Men gaat ervan uit dat dit het gevolg is van slechte verslaglegging door de lidstaten. De fraudecijfers in Frankrijk en Spanje worden bijvoorbeeld als “verdacht laag” gezien. In de toekomst zien wij graag een duidelijk onderscheid tussen onregelmatigheden en fraude, aangezien fraude een strafbaar feit is en een onregelmatigheid duidt op het niet naleven van een voorschrift. In het verslag wordt ook gevraagd naar een specificatie van het geschatte aantal fraudegevallen en onregelmatigheden per lidstaat, zodat tuchtrechtelijke maatregelen kunnen worden genomen tegen individuele landen. Volgens de resolutie wordt veel EU-financiering nog steeds onjuist besteed. Het Parlement verzoekt de Commissie met klem om actie te ondernemen om te zorgen voor onmiddellijke terugbetaling van deze middelen, met name in Italië. Vooral op het gebied van landbouw- en cohesiebeleid is het aantal ingevorderde openstaande bedragen “rampzalig” laag.</p>
    </intervention>
    <intervention id="3-389-000" speaker_id="23704" name="Jiří MAŠTÁLKA" is_mep="True" mode="written" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">Ik ben het eens met de rapporteur dat de Commissie in haar verslag over de bescherming van de financiële belangen van de Gemeenschappen en fraudebestrijding heeft nagelaten de zo broodnodige gegevens te verstrekken over al was het alleen maar een geschat percentage fraudegevallen en onregelmatigheden in de lidstaten in verband met de aanwending van de financiële middelen van de EU. Dit is gezien de zonder enige overdrijving enorme corruptie in een aantal lidstaten, waaronder de Tsjechische Republiek, een zeer ernstige tekortkoming. Als we ons over fraudegevallen en zogeheten onregelmatigheden op EU-niveau buigen, dan gaat het in de regel ‘slechts’ om één bepaald deel van de corruptie en fraude in de lidstaten. Maar dan wel om een uiterst significant deel. Ik denk dat we dringend moeten nadenken over de vraag of de huidige werkzaamheden van het Europees Bureau voor fraudebestrijding wel doeltreffend genoeg zijn en of het geheel niet structureel en in methodologisch opzicht moet worden veranderd, onder meer richting een veel offensievere aanpak.</p>
    </intervention>
    <intervention id="3-389-125" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">De “bescherming van de financiële belangen van de Gemeenschappen” omvat de strijd tegen fraude en onregelmatigheden. Het is belangrijk om een onderscheid te maken tussen een onregelmatigheid, het niet naleven van een regel, en fraude, wat opzettelijk wangedrag en een misdrijf is. In het verslag van de Commissie wordt dit onderscheid niet echt gemaakt en wordt er grotendeels over onregelmatigheden gesproken, zonder dieper in te gaan op fraude. Er zijn drie gebieden aangewezen, die samen ongeveer 80 procent van de EU-begroting vertegenwoordigen: landbouw, cohesiebeleid en pretoetredingsfondsen. De uitvoering van dit beleid en het doen van uitgaven is afhankelijk van de lidstaten, die zelf verantwoordelijk zijn voor het bepalen van de nationale instrumenten voor de strijd tegen onregelmatigheden en fraude.</p>
      <p sl="fr">De inzet van de regeringen is te heterogeen en het bedrag aan onregelmatigheden dat in sommige lidstaten moet worden teruggevorderd, is onacceptabel. Er worden ook verbeteringen verwacht voor de procedures van overheidsopdrachten, met name wat betreft het waarborgen van de transparantie en fraudebestrijding.</p>
    </intervention>
    <intervention id="3-389-250" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Dit verslag benadrukt het aantal onregelmatigheden en fraudegevallen bij de besteding van EU-middelen in elke lidstaat. De stijging van het aantal gemelde gevallen is veroorzaakt door de invoering van nieuwe communicatietechnologieën. Ik ben van mening dat alles in het werk moet worden gesteld om de lidstaten verantwoordelijkheid te laten nemen en te sanctioneren met betrekking tot fraude en onregelmatigheden. De noodzakelijke informatie over elke lidstaat moet beschikbaar worden gemaakt, teneinde de effectiviteit van controle- en toezichtssystemen te verhogen en een reëel beeld van de situatie te krijgen. De lidstaten moeten het beheersysteem voor onregelmatigheden (Irregularity Management System – IMS) invoeren om verbeteringen te realiseren in de nakoming van hun rapporteringsverplichtingen jegens de Europese instellingen. Het aantal onregelmatigheden en fraudegevallen ligt bijzonder hoog in de landbouw, het cohesiebeleid en in de pretoetredingsfondsen. Derhalve is het noodzakelijk maatregelen te treffen om toezicht, detectie en correctie aan te scherpen. We moeten onze aandacht richten op het opzetten van een transparant en doeltreffend systeem voor het beheer en de besteding van EU-middelen.</p>
    </intervention>
    <intervention id="3-389-500" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Ik weet dat in het jaarverslag onderzocht wordt hoe goed EU-fondsen worden beschermd tegen fraude door de Commissie en de lidstaten, zoals is voorgeschreven in artikel 325 van het Verdrag betreffende de werking van de Europese Unie. Er zijn statistieken voor onregelmatigheden die zijn gemeld door de lidstaten op die gebieden waar zij de begroting uitvoeren (landbouwbeleid, cohesiebeleid en pretoetredingsfondsen) en voor het innen van de traditionele eigen middelen van de EU via invoerrechten en accijnzen. Er moet een overeenkomst komen tussen de EU en de tabaksfabrikanten aangaande de strijd tegen tabakssmokkel.</p>
    </intervention>
    <intervention id="3-390-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Wie in een winkel iets pikt, wordt gepakt en bestraft. Uit de pot met EU-subsidies kan men daarentegen bijna zonder enig risico te lopen miljoenen ontvreemden. Niet alleen is de kans om gepakt te worden klein, maar zelfs als eindelijk fraude kan worden aangetoond, zijn de lidstaten nauwelijks geïnteresseerd in gerechtelijke vervolging en terugbetaling van het geld. Het royale subsidiesysteem blijft bedrog en onregelmatigheden uitlokken. Vooral in de oostelijke en zuidelijke lidstaten komt veelvuldig fraude voor. De pretoetredingssteun blijkt bijzonder fraudegevoelig te zijn. In het geval van Turkije komt de pretoetredingssteun niet alleen ten goede aan een niet-Europees land, maar verdwijnt hij ook ten dele in duistere kanalen.</p>
      <p sl="de">Om verdere schade voor de belastingbetaler te voorkomen, moet schoon schip worden gemaakt. Dit verslag is slechts een stap in deze richting. Uiteindelijk is nog lang niet gewaarborgd dat het geld van de Europese belastingbetaler niet naar een ander EU-land of zelfs naar gebieden buiten de EU verdwijnt. Ik heb dienovereenkomstig gestemd.</p>
    </intervention>
    <intervention id="3-391-000" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Dit verslag over de strijd tegen fraude in de EU gaat de goede kant op, aangezien het nadrukkelijk aandringt op een zo groot mogelijke duidelijkheid op dat gebied, en de absolute noodzaak om de aandacht nooit te laten verslappen onderstreept.</p>
      <p sl="it">Italië is helaas een van de landen die het ergst door fraude worden getroffen. De overgrote meerderheid daarvan heeft plaats in de zuidelijke regio’s van het land, en betreft de verduistering of het illegaal gebruik van geld uit fondsen voor de ontwikkeling van deze gebieden. Het doel van deze gemeenschapsfondsen was om de groei en ontwikkeling in de meest kansarme gebieden te bevorderen. Als deze oplichtingspraktijken echter precies plaatsvinden in de gebieden die een grotere behoefte hebben aan investeringen, dan is het niet moeilijk te begrijpen dat de schade twee keer zo groot uitvalt.</p>
      <p sl="it">Om die redenen is er behoefte aan een steeds grotere aandacht op dit vlak, een constant toezicht en een stipte informatievoorziening, waardoor eventueel misbruik meteen onder onze aandacht wordt gebracht. Het verslag benadrukt deze zaken, en daarom heb ik besloten om voor te stemmen.</p>
    </intervention>
    <intervention id="3-391-500" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Op 5 april heeft het Europees Parlement een resolutie aangenomen over bescherming van de financiële belangen van de Gemeenschappen en fraudebestrijding. Het is de plicht van de Europese Commissie om samen met de lidstaten de financiële belangen van de EU te beschermen door bestrijding van oplichting, fraude en corruptie. Het aangenomen document bevat statistieken op dit gebied, die niet zelden alarmerend zijn. Passende gegevens ontbreken, de toezichtsystemen werken niet altijd goed en veel regeringen lijken niet bereid om mee te werken. Fraude en corruptie werken vooral in het nadeel van de belastingbetaler, daarom vind ik dat we ons tot het uiterste moeten inspannen om deze vormen van misbruik te elimineren. Ik ben het eens met de standpunten van het Europees Parlement en met zijn eis dat de lidstaten verplicht worden om doeltreffend toezicht te houden op de uitgaven van middelen uit de EU-begroting en volledige en betrouwbare informatie te verstrekken op dit gebied. Net zo belangrijk is de invoering van openbare en transparante systemen voor overheidsopdrachten en de verbetering van het toezicht op de vereenvoudigde douaneprocedures in de hele EU. Deze maatregelen helpen niet alleen op dit moment bij de opsporing en bestrijding van corruptiegevallen, maar dragen ook bij aan een significante afname van hun aantal in de toekomst.</p>
    </intervention>
    <intervention id="3-391-625" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ik heb gestemd voor het verslag over de bescherming van de financiële belangen van de Gemeenschappen en fraudebestrijding omdat het een onderwerp is waar alle lidstaten belang bij hebben. De lidstaten moeten zich onderling organiseren om de strijd tegen speculaties en illegaal gebruik van de nationale en/of communautaire middelen zo goed mogelijk aan te kunnen gaan. De tekst geeft een reeks statistieken met betrekking tot fraude en onregelmatigheden die in de lidstaten en de Europese instellingen zijn geconstateerd. Met die gegevens, die een waarschuwing zijn voor wie de financiële belangen van de Europese Unie beschermt, wordt geprobeerd betrouwbare en gedetailleerde informatie te verstrekken, zodat, in het algemeen belang, een compleet overzicht ontstaat van de internationale situatie op het gebied van fraude en onregelmatigheden.</p>
    </intervention>
    <intervention id="3-391-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Dit verslag van de Commissie over de bescherming van de financiële belangen van de Gemeenschappen en fraudebestrijding – Jaarverslag 2009, dat is ingediend overeenkomstig artikel 325, lid 2 van het Verdrag betreffende de werking van de Europese Unie (VWEU), verstrekt over het algemeen geen informatie over het geraamde peil van onregelmatigheden en fraude in de afzonderlijke lidstaten omdat het zich toespitst op het peil van de rapportering. Bijgevolg is het niet mogelijk om een algemeen zicht te hebben op de werkelijke omvang van onregelmatigheden en fraude in de lidstaten en om de lidstaten met de meeste onregelmatigheden en fraude te identificeren en te sanctioneren. Ik ben het eens met de rapporteur dat de meest geschikte benadering is om conclusies over de situatie omtrent de bescherming van de financiële belangen van de EU en fraudebestrijding te baseren op het jaarverslag van de Rekenkamer voor het jaar 2009, die hij als de meest betrouwbare informatiebron beschouwt, terwijl de verslagen van de Commissie en het Europees bureau voor fraudebestrijding hoofdzakelijk dienen als aanvullende informatie over tendensen van rapportering en als individuele onderzoeken. Om deze redenen heb ik voor dit verslag gestemd.</p>
    </intervention>
    <intervention id="3-392-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb voorgestemd. Artikel 325 van het Verdrag betreffende de werking van de Europese Unie legt de Europese Commissie en de lidstaten de verplichting op om de financiële belangen van de EU te beschermen en fraude te bestrijden op die terreinen waar de Europese Unie en de lidstaten een gedeelde verantwoordelijkheid hebben. Overeenkomstig artikel 325, lid 5 brengt de Commissie in samenwerking met de lidstaten jaarlijks aan het Europees Parlement en de Raad verslag uit over de ter uitvoering van dat artikel genomen maatregelen. Het verslag van de Commissie aan de Raad en het Europees Parlement over de bescherming van de financiële belangen – Bestrijding van fraude – Jaarverslag 2009 (COM(2010)382) geeft een samenvatting van de statistieken over onregelmatigheden die zijn gemeld door de lidstaten op die gebieden waar zij de begroting uitvoeren (landbouwbeleid, cohesiebeleid en pretoetredingsfondsen, ofwel ongeveer 80 procent van de begroting) en voor het innen van de traditionele eigen middelen van de EU. Tevens wordt een raming gegeven van de onregelmatigheden die zich hebben voorgedaan op het gebied van uitgaven die de Commissie direct beheert, evenals een beknopt overzicht van de operationele werkzaamheden van het Europees Bureau voor fraudebestrijding (OLAF).</p>
    </intervention>
    <intervention id="3-393-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik heb voor dit verslag gestemd omdat er al te vaak een gebrek is aan betrouwbare informatie over onregelmatigheden en fraude met betrekking tot de besteding van EU-middelen in de lidstaten. Daarnaast is er ook te vaak een gebrek aan een echt toezicht op de inning van de douanerechten en op de terugvordering van verkeerd uitgegeven middelen. Het is nu belangrijk om concrete maatregelen te nemen voor een duidelijk onderscheid tussen fraude en onregelmatigheden, aangezien fraude een misdrijf is, terwijl een onregelmatigheid het niet naleven van een regel is en ook onvrijwillig kan gebeuren. De gegevens over fraude en onregelmatigheden moeten worden uitgesplitst naar lidstaat, zodat disciplinaire actie ondernomen kan worden tegen de afzonderlijke staten.</p>
    </intervention>
    <intervention id="3-393-250" speaker_id="23787" name="Czesław Adam SIEKIERSKI" is_mep="True" mode="written" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Het Europees Bureau voor fraudebestrijding verricht jaarlijks enkele honderden onderzoeken in verband met ontduiking van betalingen aan de EU en misbruik van financiële middelen. Het verzwijgen van de schaal waarop het misbruik plaatsvindt, is een doodlopende weg, omdat we zo de gevaren niet zien en ze dus ook niet kunnen bestrijden.</p>
      <p sl="pl">Ik maak mij zorgen over het lage terugvorderingspercentage van geld dat onrechtmatig is besteed. Van het totale terug te vorderen bedrag is in de jaren 2007-2009 slechts 10 procent door de begunstigden teruggegeven. Dat is ontoelaatbaar. We moeten een effectief terugvorderingssysteem invoeren en de vooruitgang op dit gebied zorgvuldig controleren. De controle op fraude mag niet beperkt blijven tot de Europese instellingen, maar moet ook in de verschillende lidstaten worden uitgevoerd. Zij moeten periodieke evaluaties van de systemen voor overheidsopdrachten uitwerken om corruptie te voorkomen.</p>
      <p sl="pl">Op het gebied van overheidsopdrachten moeten de lidstaten bovendien transparantie en verantwoordelijkheid betrachten. Verder moeten we ons in de EU en in de lidstaten inzetten voor vereenvoudigde procedures en beperking van overbodige bureaucratie.</p>
    </intervention>
    <intervention id="3-393-500" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd, omdat de bestrijding van fraude niet alleen in het financiële belang van de EU is, maar ook van essentieel belang voor de bescherming van de consument.</p>
    </intervention>
    <intervention id="3-394-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Dit verslag, dat door alle Europese fracties is goedgekeurd, toont het geraamde peil van onregelmatigheden en fraudegevallen in elke lidstaat met betrekking tot de besteding van EU-middelen. Volgens de Commissie is de stijging van het aantal gemelde gevallen veroorzaakt door de invoering van nieuwe communicatietechnologieën. Ik stem voor dit verslag, en ik ben van mening dat de Commissie meer moet doen om de lidstaten verantwoordelijkheid te laten nemen en te sanctioneren met betrekking tot fraude en onregelmatigheden. De noodzakelijke informatie over elke lidstaat moet beschikbaar worden gemaakt, teneinde de effectiviteit van controle- en toezichtssystemen te verhogen en een getrouw beeld van de situatie te krijgen. Tegelijkertijd moeten de lidstaten het beheersysteem voor onregelmatigheden (Irregularity Management System – IMS) invoeren om verbeteringen te realiseren in de nakoming van hun rapporteringsverplichtingen jegens de Europese instellingen.</p>
      <p sl="pt">Het aantal onregelmatigheden en fraudegevallen ligt bijzonder hoog in de landbouw, het cohesiebeleid en in de pretoetredingsfondsen en derhalve is het noodzakelijk maatregelen te treffen om toezicht, detectie en correctie aan te scherpen. Het is van cruciaal belang dat alle Europese organen, maar vooral die van de lidstaten, samenwerken om een klimaat van transparantie en nauwgezetheid te creëren in de uitgaven van Europese middelen.</p>
    </intervention>
    <intervention id="3-394-500" speaker_id="96858" name="Marie-Christine VERGIAT" is_mep="True" mode="written" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Ik heb vóór het verslag over fraude met betrekking tot de Europese uitgaven in de lidstaten gestemd. Dit verslag bekritiseert de toename van het aantal gevallen en de bedragen van vermoedelijke fraude in verhouding tot het totale aantal onregelmatigheden in de lidstaten (Polen, Roemenië en Bulgarije), en verzoekt de Commissie, de betrokken EU-agentschappen en de lidstaten maatregelen te nemen om ervoor te zorgen dat EU-steun niet onderhevig is aan corruptie en om afschrikkende sancties te treffen wanneer corruptie en fraude worden vastgesteld. Dit lijkt een minimale eis te zijn.</p>
      <p sl="fr">Via dit verslag vestigt het Europees Parlement ook de aandacht op Frankrijk en Spanje door ‘zijn bezorgdheid te uiten’ over het verdacht lage percentage vermoedelijke fraude in deze landen, en vraagt het de Commissie informatie over de fraudeopsporingscapaciteit in deze lidstaten te verschaffen. De strijd tegen corruptie is van essentieel belang, maar de complexiteit van de procedures mag daarbij niet worden verhuld. Een echte vereenvoudiging van de procedures zou moeten leiden tot een gemakkelijkere toegang tot de fondsen voor zowel lokale gemeenschappen als kleine organisaties die er behoefte aan hebben. Het zou ongetwijfeld het beheer van de fondsen en een betere parlementaire controle vergemakkelijken.</p>
    </intervention>
    <intervention id="3-395-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Er moet snel een effectieve oplossing worden gevonden voor het hoge foutenpercentage bij het toekennen van EU-steun. Er moet onmiddellijk en rigoureus een einde worden gemaakt aan het op frauduleuze wijze verkrijgen van overheidsmiddelen. De EU en haar lidstaten moeten samenwerken om ervoor te zorgen dat de EU-steun zo goed mogelijk voor het welzijn van de burgers wordt aangewend, want dit is uiteindelijk in het belang van beide.</p>
      <p sl="de">In het verslag wordt vastgesteld dat het geïntegreerde beheers- en controlesysteem door onnauwkeurige gegevens, onvolledige kruiscontroles en een gebrekkige follow-up wordt ondermijnd en hier moet verbetering in komen. Duidelijke bepalingen en volledige transparantie bij de deelname aan steun en de toekenning hiervan, in combinatie met strenge controleregels zijn de beste middelen om frauduleuze praktijken te voorkomen.</p>
    </intervention>
    <intervention id="3-396-000" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Ik heb gestemd voor de tekst van de heer Ivan, over de bescherming van de financiële belangen van de Gemeenschappen en over de fraudebestrijding op gebieden waar de verantwoordelijkheid tussen de Europese Unie en de lidstaten wordt gedeeld. In het licht van de recente gebeurtenissen ben ik van mening dat het belangrijk is de aandacht op dit probleem te vestigen, en om een constante inzet te garanderen, die ons in staat stelt om fraude in de gehele Europese Unie op eenduidige en uniforme wijze te bestrijden.</p>
    </intervention>
    <intervention id="3-398-000" speaker_id="96958" name="William (The Earl of) DARTMOUTH" is_mep="True" mode="written" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">De Britse onafhankelijkheidspartij UKIP is in principe tegen Europese politieke partijen. De enige betrouwbare manier om de meningen en opvattingen van de kiezers van de lidstaten te vertegenwoordigen, is door een nationale politieke partij. Het zou echter onjuist zijn als alleen de partijen van de superstaat Europa zouden mogen profiteren van het geld van de belastingbetaler, als dat de bedoeling is. De UKIP behoudt zich daarom het recht voor om deel te nemen aan een Europese politieke partij. Het zou geheel onjuist zijn als de stem van vele miljoenen Britten en andere mensen in natiestaten op het continent die tegen het Europese project zijn, zou worden gesmoord door het politieke establishment.</p>
    </intervention>
    <intervention id="3-398-125" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik stem voor dit verslag, omdat het een grote stap vooruit is in de totstandbrenging van een gemeenschappelijk rechtskader voor politieke partijen op Europees niveau en voor hun financiering. Dit verslag is een flinke stap in de goede richting, omdat het geen erkenning is van een Europees statuut voor het personeel van partijen, en omdat het onderscheid maakt tussen de voorwaarden voor de oprichting en de financiering van een partij. Het is ook positief dat een verwijzing naar politieke stichtingen is opgenomen.</p>
    </intervention>
    <intervention id="3-398-250" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ik heb gestemd voor deze resolutie over de toepassing van de verordening betreffende het statuut en de financiering van politieke partijen op Europees niveau. Dit is een belangrijk document dat bijdraagt tot de ontwikkeling van Europese politieke partijen teneinde de belangstelling van het publiek in zaken op het gebied van de EU te stimuleren. Willen de EU-burgers deze partijen ondersteunen en vertrouwen, dan moet er meer werk worden gemaakt van een gemeenschappelijk en transparant kader voor de financiering van politieke partijen op Europees niveau. Door het aannemen van deze resolutie verleent het Europees Parlement expliciete steun aan transparante financiering, een fundamenteel element voor wat betreft democratische waarden en goed bestuur. Het is van het grootste belang dat de Europese politieke partijen die de democratie in de Europese Unie bevorderen een gemeenschappelijke en eenvormige juridische status krijgen toegekend. De vaststelling van een Europees statuut gebaseerd op het EU-recht, dat zou bijdragen tot de harmonisatie van de fiscale aspecten van de politieke partijen op Europees niveau, lijkt belangrijker dan ooit voor de partijen met het oog op de verwezenlijking van hun doelen. Ik ben het met de rapporteur eens dat dit document zal bijdragen aan een hogere doelmatigheid van het systeem van de politieke partijen op Europees niveau.</p>
    </intervention>
    <intervention id="3-398-500" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">De Europese Unie is een mozaïek van naties, culturen, opinies en overtuigingen, dat in de huidige sociale en politieke context uniform vertegenwoordigd moet zijn en op gelijke wijze door de wetgevende fora ondersteund moet worden, op nationaal en Europees niveau. Het concept van representativiteit vormt de grondslag waarop Europa gebouwd wordt en zal moeten worden behouden en ondersteund. Alleen zo heeft het project van een verenigd Europa namelijk zin.</p>
      <p sl="ro">Ik ben van mening dat versoepeling van de financieringsregels voor politieke partijen op Europees niveau kan leiden tot toekomstige versterking en bevordering van het beginsel van de representatieve democratie en daarmee van de belangen van alle Europeanen die bijdragen aan de begroting van de Unie. In het overgangsproces van het concept van een Europese ‘polis’ naar het gevoel van een politieke Europese identiteit moeten we ons richten op het eenvoudiger maken van het directe contact tussen de burgers en de Europese politieke partijen. In haar verslag onderstreept mevrouw Giannakou dat dit niet mogelijk is zonder een wijziging van het statuut en de financiering van de Europese partijen. Zoals het verslag correct aangeeft, moet het accent liggen op vermindering van de bureaucratische procedures voor financiering, in samenhang met drastische sancties bij constatering van onregelmatigheden of het niet respecteren van bestaande normen. Zodoende heb ik voor dit verslag gestemd.</p>
    </intervention>
    <intervention id="3-398-625" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Ik heb vóór het verslag van mevrouw Giannakou gestemd, waarin met name wordt voorgesteld dat politieke partijen en Europese stichtingen hun eigen rechtspersoonlijkheid krijgen, met een gemeenschappelijke en uniforme juridische status op basis van het EU-recht. In het verslag wordt een beroep gedaan op de Europese Commissie om in dat opzicht concrete voorstellen te definiëren. Daarnaast wordt verklaard dat een Europese politieke partij alleen financiering kan verkrijgen wanneer zij door ten minste één van haar leden in het Europees Parlement is vertegenwoordigd.</p>
    </intervention>
    <intervention id="3-398-750" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit belangrijke verslag gestemd. Het Verdrag van Lissabon voorziet in een belangrijke rol van de politieke partijen met het oog op het creëren van een gemeenschappelijke, Europese burgerlijke ruimte, reden waarom het van het grootste belang is dat zij een eenvormige juridische status krijgen toegekend, dat ervoor moet worden gezorgd dat de financiering zo transparant mogelijk is en dat er naar behoren rekenschap van kan worden afgelegd aan de samenleving. Veel van de huidige politieke partijen in Europa zijn relatief gesloten en er vinden nauwelijks veranderingen plaats aan de top, wat een funeste invloed heeft op de rol van deze politieke organisaties waar het gaat om het betrekken van de burgers bij de politieke besluitvorming. De hervorming van de regels voor partijactiviteiten vormt een gelegenheid die door de Europese Unie kan worden aangegrepen om de idee van de Europese politieke partijen weer nieuw leven in te blazen. Naar mijn mening moeten er bij het vaststellen van nieuwe eenvormige regels voor partijactiviteiten en -financiering ook criteria van democratie worden meegenomen betreffende de oprichting van de interne structuren van de partijen, alsmede specifieke democratische waarborgen. Mochten politieke organisaties zich niet aan deze criteria houden, dan moeten hun sommige mogelijkheden ontzegd worden, zoals het in aanmerking komen voor publieke financiering.</p>
    </intervention>
    <intervention id="3-399-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ik ben het eens met de rapporteur dat de Europese politieke partijen basisinstrumenten van de parlementaire democratie zijn, hoewel ze op dit moment slechts overkoepelende organisaties van nationale partijen zijn. Daarnaast steun ik het idee dat slechts partijen die ten minste door één lid in het Europees Parlement zijn vertegenwoordigd, financiering kunnen krijgen. Ik ben van mening dat het idee om de Commissie te vragen een ontwerpstatuut voor de Europese politieke partijen op te stellen, in overeenstemming met het Verdrag betreffende de werking van de Europese Unie, juist is. Net als de rapporteur ben ik van mening dat we de financiële regels moeten wijzigen op het punt van de financiering van Europese politieke partijen en stichtingen, en dat de financiering in haar geheel aan het begin van het jaar moet worden toegekend.</p>
    </intervention>
    <intervention id="3-399-250" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Het is een sentiment dat door alle Europese burgers wordt gedeeld – en of je nu voor Europa bent zoals ik, of tegen de Europese eenwording, verandert daar niets aan. Het is de hoogste tijd om zaken op het gebied van de EU opnieuw toe te eigenen. De Europese politieke partijen hebben een aanzienlijk werkterrein. Ze moeten nieuwe perspectieven ontwikkelen en de democratische instrumenten voor Europa nieuw leven inblazen. In dat opzicht zouden de bestaansvoorwaarden van de Europese politieke partijen versoepeld moeten worden, zodat er energie kan vrijkomen. Er moet een duidelijke status worden toegekend aan deze nieuwe ruimten voor debat en ten slotte een echt perspectief worden gegeven op de activiteiten van de Europese politieke partijen tijdens de eerstvolgende verkiezingen.</p>
    </intervention>
    <intervention id="3-399-375" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ik wijs dit verslag om een aantal redenen af. Veel van de voorstellen betreffende de rechtstreekse financiering en de status van Europese politieke partijen botsen met de nationale partijen. Leden van het Europees Parlement worden in de verschillende landen gekozen via nationale partijen. Na hun verkiezing dankzij hun nationale partijen kunnen zij Europese fracties vormen terwijl ze in het binnenland hun partijbelangen blijven behartigen. In dit verslag wordt deze gedachte niet onderschreven.</p>
    </intervention>
    <intervention id="3-399-500" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">De ontwikkeling van de Europese politieke partijen is essentieel voor het stimuleren van de belangstelling van het publiek voor EU-zaken. Aan de kwestie van Europese regelgeving betreffende politieke partijen ligt een diepere zorg ten grondslag, die samenhangt met de vraag hoe een transnationale burgerlijke ruimte gevormd kan worden die bestaat uit vrije en gelijke burgers, en wat een collectieve fundering in de vorm van een “burgerlijke overeenkomst” tussen verschillende volken kan betekenen voor de toekomst van integratie. Een hervormingspakket ontwikkelen voor Europese politieke partijen als een manier om de democratische krachten van individuele en georganiseerde burgers te mobiliseren, is geen eenvoudige taak, niet in het minst vanwege het ingewikkelde systeem van de EU.</p>
      <p sl="ro">Versterking van Europese politieke partijen is een manier om het participerend bestuur in Europa te stimuleren en uiteindelijk de democratie te versterken. De toekomst van de EU ligt in de Europese politieke partijen, hoe ingewikkeld dat ook klinkt. Het creëren van een veilig en transparant klimaat voor het functioneren en financieren van Europese politieke partijen is een eerste stap. We hebben behoefte aan een Europese ruimte van deelnemende politieke partijen die burgers in het hart van de Unie brengen en hen helpen in hun dagelijks leven, terwijl de Europese burger zich nu juist afwendt van de Unie.</p>
    </intervention>
    <intervention id="3-400-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">De Europese politieke partijen spelen een belangrijke rol in de hele democratische constellatie van de Europese Unie en dienen een betrouwbaar en uniform juridisch statuut te krijgen. De Europese politieke partijen dienen over rechtspersoonlijkheid te beschikken om het fiscale verschil tussen de Europese politieke partijen en de Europese organen uit de weg te kunnen ruimen. Wat de oprichting van de Europese partijen betreft, is het een goede zaak dat het statuut Europese, nationale en regionale gekozenen als gelijkwaardig beschouwt, onder voorwaarde dat genoemde regionale vertegenwoordigers lid zijn van een regionaal parlement. Verder dient elke Europese politieke partij door ten minste één lid van het Europees Parlement vertegenwoordigd worden. Maar dat is logisch, want per slot van rekening is dat ook de voorwaarde voor financiering van een Europese politieke partij door het Europees Parlement.</p>
    </intervention>
    <intervention id="3-401-000" speaker_id="photo_generic" name="John Bufton, David Campbell Bannerman, Derek Roland Clark en Nigel Farage" is_mep="True" mode="written">
      <p sl="en">De Britse onafhankelijkheidspartij UKIP is in principe tegen Europese politieke partijen. Ze zijn een verspilling van het geld van de belastingbetaler, die het toch al zo moeilijk heeft. Ze zijn niet nodig, aangezien de mening van de mensen in de lidstaten nog steeds het best wordt vertegenwoordigd door een nationale politieke partij. Laat echter duidelijk zijn dat de UKIP zich het recht voorbehoudt om deel te nemen aan een Europese politieke partij, om op die manier mee te kunnen profiteren van het geld van de belastingbetaler en zo de miljoenen Britten en andere mensen op het continent die tegen de Europese Unie en al haar werkzaamheden zijn en die door de gevestigde politieke orde monddood gemaakt worden te kunnen representeren.</p>
    </intervention>
    <intervention id="3-402-000" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ik steun dit verslag van harte. Het is een volgende stap in de vorming van echte Europese politieke partijen die op pan-Europees niveau kunnen opereren. De enige manier om het democratisch tekort, waardoor burgers van Europa zich niet verbonden voelen met het Europees project, te overwinnen, is door echte Europese politiek te creëren. De pan-Europese partijen zijn hiervoor van essentieel belang.</p>
    </intervention>
    <intervention id="3-403-000" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="nl">Ik heb mij onthouden van stemming, ondanks het feit dat er in het verslag een oplossing wordt voorgesteld voor het probleem dat veroorzaakt wordt door het feit dat Europese politieke partijen opereren als in België gevestigde ngo’s. De Europese partijen, elk met hun eigen ideologische en politieke eigenschappen, dienen een duidelijke rechtspersoonlijkheid te krijgen. Onder bepaalde voorwaarden kunnen zij helpen om burgers tot actie te bewegen en om besluiten te bewerkstelligen die in het belang zijn van het volk, niet van de financieel sterkeren. Bij specifieke punten in het verslag heb ik echter bedenkingen, in zoverre dat die zouden kunnen worden gebruikt om de vrije en onafhankelijke organisatie en het handelen van Europese partijen te beperken. Het interne functioneren, de organisatie en de politieke activiteiten van deze partijen mogen alleen afhankelijk zijn van hun eigen politieke keuzen, zonder van buitenaf opgelegde beperkingen. De regels voor de politieke en wettelijke erkenning van partijen en de nodige financiering hiervan moeten hun activiteiten vergemakkelijken, zodat zij vrijelijk vorm kunnen geven aan alternatief beleid, iets wat overigens ook de kern van democratie inhoudt. Ook moeten zij ervoor zorgen dat de partijen zonder invloed van beperkende politieke kaders en sterke economische belangen kunnen opereren als vertegenwoordigers van de volkeren van Europa.</p>
    </intervention>
    <intervention id="3-404-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De EU werkt als een representatieve democratie, in overeenstemming met het Verdrag van Lissabon. Op Europees niveau hebben politieke partijen een essentiële rol bij het creëren van Europees politiek bewustzijn en het uitdrukken van de wensen het Europees publiek. Europese politieke partijen zijn echter slechts overkoepelende organisaties van nationale partijen en staan niet rechtstreeks in contact met het electoraat in de lidstaten. De versterking van Europese politieke partijen omvat ook de vaststelling van een politieke, juridische en fiscale status, met inbegrip van een onafhankelijke rechtspersoonlijkheid die rechtstreeks op het EU-recht is gegrondvest. Betere regelgeving inzake Europese politieke partijen en de daarmee verbonden politieke stichtingen zal ook ten goede komen aan de transparantie. De transparante financiering is een fundamenteel element van het ondersteunen van democratische waarden en het bevorderen van goed bestuur, en de verwachting is dat dit ook kan helpen om het vertrouwen van het publiek in de politieke partijen te vergroten.</p>
    </intervention>
    <intervention id="3-405-000" speaker_id="2212" name="Philippe de VILLIERS" is_mep="True" mode="written" nationality="France" birth_date="25-03-1949" birth_place="Boulogne " p_group="Europe of freedom and democracy Group - Vice" m_state="FR">
      <p sl="fr">Europese politieke partijen zijn nonsens. Een “politieke ruimte op EU-niveau”, die door velen wordt verdedigd, bestaat niet. Ideeën kunnen worden geuit en echte politieke debatten kunnen alleen plaatsvinden binnen een entiteit waarin de burgers dezelfde waarden, dezelfde taal en dezelfde cultuur delen, namelijk de natie.</p>
      <p sl="fr">In dit verslag wordt verklaard dat de Europese politieke partijen de plaats vormen waar “de wil van de burgers van de Unie tot uitdrukking wordt gebracht”. Dat is een onrealistisch doel. Het record van het aantal stemonthoudingen dat bij elke Europese verkiezingen opnieuw wordt gebroken, moet ons eraan herinneren dat het supranationale niveau geen correcte en efficiënte democratie is. Het hoge aantal Europese subsidies die aan deze partijen worden uitgekeerd, is een schandaal. De steeds grotere afstand en de groeiende desinteresse van de burgers zijn voelbaar, maar het Europees Parlement, en meer in het algemeen, de Europese instellingen, zijn vastbesloten om van begin af aan een politieke ruimte op EU-niveau te creëren.</p>
    </intervention>
    <intervention id="3-406-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd omdat erin gepleit wordt voor veilige en transparante normen voor de werking en de financiering van Europese politieke partijen binnen de EU. Het toekomstige Europese statuut van de politieke partijen zal een belangrijke stap zijn richting grotere deelname van burgers, een meer representatieve democratie, en een Europa dat dichter bij zijn burgers staat.</p>
    </intervention>
    <intervention id="3-406-500" speaker_id="photo_generic" name="Göran Färm, Anna Hedh en Marita Ulvskog" is_mep="True" mode="written">
      <p sl="sv">Met betrekking tot het verslag over het statuut en de financiering van politieke partijen op Europees niveau hebben wij ervoor gekozen tegen de paragraaf in de tekst te stemmen die voorstelt dat het de Europese politieke partijen toegestaan wordt deel te nemen aan referendumcampagnes in de lidstaten, als de referenda relevant zijn voor de EU. Op dit moment mogen de Europese politieke partijen, die voor een groot deel uit EU-middelen worden gefinancierd, alleen deelnemen aan campagnes voor verkiezingen voor het Europees Parlement. Wij vinden de huidige regels alleszins redelijk. Nationale verkiezingen of referenda moeten worden beslist zonder inmenging van partijen die worden gefinancierd vanuit de begroting van de EU of vanuit andere externe fondsen.</p>
    </intervention>
    <intervention id="3-407-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Onze democratie is gebaseerd op vertegenwoordiging, wat in de praktijk wordt gebracht door de politieke partijen. Juist om die reden zijn er democratische instrumenten die de legitieme belangen van het publiek vertegenwoordigen, zowel van nabij, zoals via de lokale overheid, als van grotere afstand, via hun vertegenwoordiging in de Europese instellingen. Het is geen toeval dat de leden van het Europees Parlement zijn georganiseerd volgens politieke partijen en zodoende trachten de belangen van het publiek te vertegenwoordigen in lijn met een prioriteitenagenda die is vastgesteld volgens hun politieke denkrichting. “Het creëren van een veilig en transparant klimaat voor het functioneren en financieren van Europese politieke partijen is een zeer democratische daad”, zoals de rapporteur zegt, dus ik ben van mening dat het initiatief om een duidelijk rechtskader vast te stellen over hun erkenning en financiering een positieve stap is.</p>
    </intervention>
    <intervention id="3-407-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Politieke partijen en de daarmee verbonden politieke stichtingen zijn essentiële instrumenten in een parlementaire democratie. Ze dragen bij aan de vormgeving van de politieke wil van het volk. Ze zijn tevens cruciaal voor het trainen en selecteren van hun kandidaten. Het Verdrag van Lissabon voorziet in deze rol van de politieke partijen en hun stichtingen met het oog op het creëren van een Europese polis, een politieke ruimte op EU-niveau, en een Europese democratie, waarvan het Europees burgerinitiatief een essentieel onderdeel is. De Europese politieke partijen en politieke stichtingen zijn onmisbare actoren in het politieke leven van de Europese Unie geworden, met name als het gaat om het vorm geven aan en uiten van de respectieve standpunten van de diverse “politieke families”. Ik ben het eens met de criteria voor toegang tot financiering, met name het aandeel in inkomsten en de vertegenwoordiging van de respectieve politieke partij.</p>
    </intervention>
    <intervention id="3-408-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Dit verslag bevat een aantal overwegingen die ons ertoe hebben gebracht tegen te stemmen. De deelname van de politieke partijen op Europees niveau in referendumcampagnes in de lidstaten is een van die overwegingen, zelfs als het onderwerp van het referendum direct verband houdt met kwesties die de EU betreffen.</p>
      <p sl="pt">We zijn ook tegen het voorstel dat Europese politieke partijen een proces moeten beginnen voor het bestuderen van de voorwaarden voor de rechtstreekse werving van individuele burgers als leden. Deze overwegingen leiden tezamen tot een principieel standpunt tegen de oprichting van politieke partijen op Europese schaal. Dit proces is onlosmakelijk verbonden met de neoliberale, federalistische en militaristische aard en doelstellingen van het huidige integratieproces, waarin het bovendien een instrumentele rol heeft.</p>
    </intervention>
    <intervention id="3-409-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Wij hebben tegen dit verslag gestemd omdat we tegen Europabrede politieke partijen zijn en vanwege ons standpunt ten aanzien van de kapitalistische integratie van de EU. Hetzelfde geldt voor de voorstellen die worden gedaan over de respectieve politieke stichtingen.</p>
      <p sl="pt">Er zijn echter ook andere redenen waarom we tegen dit verslag gestemd hebben. Wij zijn bijvoorbeeld van mening dat het niet goed is dat de politieke partijen op Europees niveau deelnemen in referendumcampagnes in de lidstaten, zelfs als het onderwerp van het referendum direct verband houdt met kwesties die de EU betreffen.</p>
      <p sl="pt">We zijn ook tegen het voorstel dat Europese politieke partijen een proces moeten beginnen voor het bestuderen van de voorwaarden voor de rechtstreekse werving van individuele burgers als leden.</p>
    </intervention>
    <intervention id="3-409-500" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Een eigen rechtspositie en rechtspersoonlijkheid aan de Europese politieke partijen toekennen, uitsluitend op basis van het EU-recht, is hetzelfde als hen omvormen tot een supranationale entiteit die boven de nationale wetten staat die de politieke partijen aanstuurt waaruit ze zijn samengesteld. Het betekent het kunstmatig en dogmatisch creëren van een achtentwintigste politieke ruimte, die alleen virtueel bestaat. Ik ben ook tegen de verharding van de regels voor de oprichting van deze partijen en voor een versoepeling van de financiële voorwaarden waaraan ze onderhevig zijn, en tegen elk verband tussen de erkenning van de “Europese” status en de toegang tot publieke financieringen. Er wordt uit alle macht geprobeerd om de club te reduceren zodat het kleine aantal bevoorrechte personen die lid zijn, van de financiële en politieke voordelen kunnen profiteren. Ten slotte is het recht voor alle politieke partijen op Europees niveau om deel te nemen aan referendumcampagnes over Europese zaken, naar mijn mening, ambigu.</p>
      <p sl="fr">Een aantal van mijn collega’s hebben het verslag goedgekeurd, met in hun gedachten eventuele referenda over de toetreding van Turkije tot Europa, die in ieder geval niet georganiseerd zullen worden. Ikzelf stelde mij een onaanvaardbare inmenging voor in referenda over de toetreding tot Europa of de invoering van de euro in een land, referenda die samenhangen met het recht van elke natie, en die natie alleen, om dit zelf te bepalen. Ik heb tegen het verslag gestemd.</p>
    </intervention>
    <intervention id="3-409-750" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Dit verslag heeft mijn volledige steun, omdat het in de goede richting gaat ter bevordering van een Europese democratie die steunt op Europese partijen met een duidelijker statuut en rechtspersoonlijkheid, wat absoluut als voordeel heeft dat de legitimiteit van die partijen wordt versterkt bij de burgers die zich nog te weinig betrokken voelen bij de EU. Het gaat daarbij ook om het bevorderen van transparant functioneren, wat in mijn ogen onontbeerlijk is voor een democratie met verantwoordelijkheidszin. Tot slot zal ook de financiering van die partijen transparanter worden, waardoor hun legitimiteit er tot mijn tevredenheid alleen maar op vooruit zal gaan.</p>
    </intervention>
    <intervention id="3-409-875" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik stem in met dit verslag, omdat het creëren van een veilig en transparant klimaat voor het functioneren en financieren van Europese politieke partijen een zeer democratische daad is. We hebben behoefte aan een ruimte, een Europese ruimte waarin politieke partijen de EU-burgers verenigen en hen helpen in hun dagelijks leven. Het vaststellen van specifieke regels maakt het mogelijk deze ruimte te verwezenlijken en heeft daarnaast nog een tweeledig effect. Enerzijds zorgt het voor actuele, snelle en publieke informatie over de oprichting van de Europese politieke partijen en over hun situatie in Europa. Burgers zullen zich ervan bewust zijn dat deelname aan de werkzaamheden van een Europese politieke partij betekent dat zij onder het recht van de Europese Unie vallen en dat politieke partijen rechten en verplichtingen hebben. Anderzijds maakt het Europees statuut van de Europese politieke partijen de weg vrij voor het ontwikkelen van een transnationaal partijensysteem. Het is de eerste en cruciale stap in de richting van meer inspraak, meer democratie en uiteindelijk meer Europa.</p>
    </intervention>
    <intervention id="3-410-000" speaker_id="28314" name="Anneli JÄÄTTEENMÄKI" is_mep="True" mode="written" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Het is belangrijk om de Europese politieke partijen te ontwikkelen. Een traditionele zorg van het Europees Parlement is de geringe belangstelling van het publiek in communautaire zaken. Dat blijkt wel uit de slechte opkomst bij de verkiezingen van het Europees Parlement. Bij de vorige Europese verkiezingen ging slechts 40,4 procent van de stemgerechtigde Finnen naar de stembus.</p>
      <p sl="fi">De afgelopen jaren is de financiering van Europese politieke partijen en stichtingen aanzienlijk toegenomen. Dit jaar krijgen de partijen in totaal 17,4 miljoen euro steun en de stichtingen 11,4 miljoen euro. Nu moeten we er vooral voor zorgen dat dit geld, dat afkomstig is van de Europese belastingbetalers, open en zo verstandig mogelijk wordt gebruikt. In de toekomst mag de financiële steun niet meer worden verhoogd.</p>
    </intervention>
    <intervention id="3-410-250" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">“Politieke partijen op Europees niveau dragen bij tot de vorming van een Europees politiek bewustzijn en tot de uiting van de wil van de burgers van de Unie.” Met deze woorden definieert artikel 10, lid 4 van het Verdrag betreffende de Europese Unie de rol die de Europese politieke partijen moeten hebben. Hoewel dit de rol is die het Verdrag van Lissabon hen toekent, lukt het de partijen niet altijd om die rol optimaal in te vullen. Ik ben van mening dat de Europese politieke partijen productiever kunnen, en moeten, bijdragen aan het politieke en sociale leven van Europa, door de belangstelling van het publiek voor Europese zaken te stimuleren. In het licht van deze overwegingen is het van fundamenteel belang dat de Europese politieke partijen een gemeenschappelijke en eenvormige juridische, politieke en fiscale status krijgen toegekend, die een werkelijke organisatorische convergentie mogelijk maakt. Ik geloof dat het statuut van politieke partijen op Europees niveau niet alleen de weg vrij maakt voor de betrokkenheid van de bevolking, maar ook voor de ontwikkeling van een werkelijk transnationaal partijensysteem, dat fundamenteel is om meer democratie in Europa te kunnen garanderen.</p>
    </intervention>
    <intervention id="3-410-500" speaker_id="105849" name="Agnès LE BRUN" is_mep="True" mode="written" nationality="France" birth_date="28-12-1961" birth_place="Chaumont en Vexin" p_group="Group of the European People's Party (Christian Democrats)" m_state="FR">
      <p sl="fr">De grote Europese politieke formaties vormen nu al zeven jaar Europese partijen, die worden vertegenwoordigd in de fracties in dit Parlement. Toch heeft de zichtbaarheid en de activiteit van deze trans-Europese partijen nog altijd sterk te lijden onder het primaat van de nationale tegenhangers van deze partijen. Zonder die laatste, die essentieel zijn als levensader voor de democratie in de Unie, ter discussie te willen stellen, moeten wij werk gaan maken van een supranationaal Europees debat, omdat dit het enige is dat Europa vooruit kan helpen. Het verslag van mevrouw Giannakou heeft mijn steun, omdat het met name de installatie van Europese politieke partijen wil bevorderen. In het verslag wordt de Commissie verzocht wetgeving voor te stellen die voorziet in een statuut voor deze organisaties, de financiering ervan vereenvoudigt en hen in staat stelt een vastere plek te veroveren in het dagelijkse politieke leven van de burgers. Deze regelgeving zou voor een geprivilegieerde ruimte zorgen waarin de trans-Europese belangen beter tot wasdom kunnen komen, waarbij overigens wel een kader van prudentiële regels geboden moet worden om een open en transparant debat te waarborgen.</p>
    </intervention>
    <intervention id="3-411-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd, dat volgens mij een belangrijke stap is in de ontwikkeling van een wettelijk statuut voor het besturen van politieke partijen op Europees niveau.</p>
    </intervention>
    <intervention id="3-411-500" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Door de vertegenwoordiging van de politieke partijen op Europees niveau verwachten de instellingen dat deze partijen voeding gaan geven aan de publieke opinie over Europese vraagstukken. Ik heb gestemd voor het verslag, dat de invoering van een gemeenschappelijke juridische en financiële status voor de Europese politieke partijen beoogt die mogelijk is op basis van het Verdrag van Lissabon, waarbij rechtspersoonlijkheid wordt verleend aan de EU. Dit statuut is nodig om convergentie tot stand te brengen voor wat betreft de begroting en organisatie van de politieke partijen op Europees niveau en van hun stichtingen.</p>
      <p sl="fr">De aan een politieke partij verbonden stichtingen dragen bij aan de debatten over politieke kwesties van algemeen belang. De financieringsregels worden verduidelijkt om zekere en transparante informatie te verkrijgen over hun financiering en functioneren. Een van de belangrijke regels is dat aan financiering de voorwaarde wordt verbonden dat een partij door ten minste één lid in het Europees Parlement wordt vertegenwoordigd.</p>
    </intervention>
    <intervention id="3-411-750" speaker_id="96820" name="Marisa MATIAS" is_mep="True" mode="written" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">Ik heb voor dit verslag gestemd, omdat ik van mening ben dat, als we kunnen zeggen dat er zonder politieke partijen geen democratie in onze landen is, er ook moet worden gezegd dat er geen echte Europese democratie zal zijn zonder Europese politieke partijen. Aangezien ik voorstander ben van een volledig verbod op de financiering van nationale partijen door ondernemingen en hun lobbygroepen en van een garantie van publieke financiering door de staat, ben ik ook van mening dat de Europese partijen moeten worden gefinancierd vanuit de EU-begroting en dat hun moet worden verboden ‘donaties’ van rechtspersonen in ontvangst te nemen.</p>
    </intervention>
    <intervention id="3-411-765" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Het is van zeer groot belang te pleiten voor betrouwbare en transparante normen voor de werking en financiering van de Europese politieke partijen in de EU. Het toekomstige Europese statuut van de politieke partijen zal in deze context een belangrijke rol spelen, omdat het zal zorgen voor grotere deelname van burgers, een meer representatieve democratie, en een Europa dat dichter bij zijn burgers staat.</p>
    </intervention>
    <intervention id="3-411-781" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Ik ben ervan overtuigd dat het creëren van een veilig en transparant klimaat voor het functioneren en financieren van Europese politieke partijen een zeer democratische daad is. We hebben behoefte aan een ruimte, een Europese ruimte van deelnemende politieke partijen die burgers in het hart van de Unie brengen en hen helpen in hun dagelijks leven. Het vaststellen van specifieke regels maakt het mogelijk deze ruimte te verwezenlijken en dient daarnaast een tweeledig doel. Enerzijds zorgt het voor actuele, snelle en publieke informatie bij de oprichting van de Europese politieke partijen en hun gemeenschappelijke Europese status. Burgers zijn zich ervan bewust dat deelname aan een Europese politieke partij betekent dat zij onder het recht van de Europese Unie vallen en dat politieke partijen rechten en verplichtingen hebben. Anderzijds maakt het Europees statuut van de Europese politieke partijen de weg vrij voor het ontwikkelen van een transnationaal partijensysteem. Ik heb ‘voor’ gestemd.</p>
    </intervention>
    <intervention id="3-411-812" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Het Europees Parlement heeft tijdens de vergadering van woensdag het verslag van mevrouw Giannakou betreffende het statuut en de financiering van politieke partijen op Europees niveau aangenomen. De ontwikkeling van Europese politieke partijen is volgens mij een sleutelinstrument om de belangstelling van de publieke opinie voor EU-zaken te vergroten en ik neem aan dat dit zal leiden tot een hogere opkomst bij de verkiezingen voor het Europees Parlement. Bovendien bieden politieke partijen een podium voor de dialoog met burgers door middel van talloze seminars en politieke debatten. Het Verdrag van Maastricht en het Verdrag van Nice hebben de mogelijkheid ingevoerd om Europese politieke partijen te financieren en daarmee voorwaarden geschapen om deze partijen onafhankelijk van parlementaire fracties te laten functioneren. Dit is ongetwijfeld een verbetering van de status van Europese partijen, maar op dit moment zijn lidmaatschapsgelden en in mindere mate giften nog steeds hun belangrijkste financieringsbronnen. Ik hoop dat het aangenomen document zal leiden tot een aanzienlijke verbetering van de positie van politieke partijen op Europees niveau.</p>
    </intervention>
    <intervention id="3-411-827" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ik heb voor deze belangrijke resolutie gestemd, omdat politieke partijen op Europees niveau een belangrijke factor vormen voor de integratie binnen de Unie, die gericht is op het creëren van een Europese polis , een politieke ruimte op EU-niveau, en een Europese democratie. Europese politieke partijen moeten nauw samenwerken met hun leden in nationale en regionale partijen, reden waarom zij onder gunstige werkomstandigheden moeten kunnen opereren en financiering toegewezen moeten krijgen. Er moet gezorgd worden voor maximale transparantie en financiële controles bij Europese politieke partijen die uit de algemene begroting van de Europese Unie worden gefinancierd. Bovenal moet het Financieel Reglement worden aangevuld met bepalingen die specifiek bedoeld zijn om de financiering van Europese partijen en stichtingen te regelen. Voorts is het raadzaam om te voorzien in een uitzondering waarbij de financiering die aan het begin van het begrotingsjaar aan deze partijen beschikbaar wordt gesteld, op 100 procent in plaats van op 80 procent wordt vastgesteld, en de onafhankelijke middelen die de partijen moeten kunnen aantonen tot 10 procent teruggebracht zouden worden. Om ervoor te zorgen dat de toegewezen financiering transparant en overeenkomstig het doel wordt gebruikt, moet de verordening voorzien in boetes bij overtreding van de financieringsregelingen. Aangezien Europese politieke partijen een politieke rol spelen op EU-niveau, ben ik het eens met het voorstel om hun het recht te geven aan referendumcampagnes deel te nemen die direct verband houden met kwesties op het gebied van de Europese Unie, en om hen in staat te stellen het geld dat hun is toegewezen voor de financiering van deze campagnes, ook daadwerkelijk te gebruiken. Omdat alleen krachtige en efficiënt werkende Europese politieke partijen kunnen helpen de afstand tussen de EU-instellingen en de burgers te verkleinen, moet de Commissie zo spoedig mogelijk een ontwerpstatuut voor de Europese politieke partijen voorleggen.</p>
    </intervention>
    <intervention id="3-411-843" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">De verkiezingen voor het Europees Parlement moeten democratischer worden. De burgers van de EU moeten hun stem ook op Europese lijsten kunnen uitbrengen. De Europese politieke partijen en politieke stichtingen worden steeds belangrijker in het politieke leven van de Europese Unie. Het kost hun echter nog steeds moeite om aan populariteit te winnen en meer steun te krijgen, omdat ze slechts overkoepelende organisaties van nationale partijen zijn en niet rechtstreeks in contact staan met het electoraat in de lidstaten. We moeten de omstandigheden waaronder Europese politieke partijen werken, verbeteren omdat dit tevens zou neerkomen op een verbetering in het vertegenwoordigende bestuur van de EU en een versterking van de democratie. Ik heb voor dit verslag gestemd omdat ik denk dat het een belangrijke – en waarschijnlijk de eerste – stap is richting versterking van Europese politieke partijen. Ik ben het met de rapporteur eens dat we zo spoedig mogelijk een wettelijk kader moeten vaststellen voor de activiteiten van deze partijen. De financiering van hun werkzaamheden moet transparant zijn. Met het oog hierop zou het mogelijk moeten zijn controles op deze financiering te verrichten.</p>
    </intervention>
    <intervention id="3-411-851" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Het democratisch systeem waar de Europese Unie op is gebaseerd stelt de burger centraal, als referentiepunt waar alle beslissingen om draaien. De burger wordt vertegenwoordigd door politieke partijen die zich, om garant te staan voor de wil van de kiezers, moeten houden aan algemene regels van transparantie en uniformiteit. Daarom heb ik gestemd voor de toepassing van de verordening betreffende het statuut en de financiering van politieke partijen op Europees niveau. Een communautaire verordening van dergelijke strekking biedt de mogelijkheid uitvoerige informatie over Europese politieke partijen te verwerven, is een garantie tegen interne economische corruptie en stimuleert de belangstelling van de bevolking door de betrokkenheid bij het politieke leven van de Europese Unie te vereenvoudigen.</p>
    </intervention>
    <intervention id="3-411-859" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Dit verslag gaat uit van de veronderstelling dat de ontwikkeling van Europese politieke partijen van cruciaal belang is om de belangstelling van de burgers in EU-aangelegenheden te wekken. Aan de dialoog over Europese regelgeving betreffende politieke partijen ligt een diepere zorg ten grondslag over hoe gemeenschappelijk een transnationale burgerlijke ruimte gevormd kan worden die bestaat uit vrije en gelijke burgers, en wat een collectieve fundering in de vorm van een “burgerlijke overeenkomst” tussen verschillende volken kan betekenen voor de toekomst van integratie. Een hervormingspakket ontwikkelen voor Europese politieke partijen als een manier om de democratische krachten van individuele en georganiseerde burgers te mobiliseren, is geen eenvoudige taak, niet in het minst vanwege het ingewikkelde systeem van de EU. Dit kan echter in een voordeel worden omgezet als verduidelijkt wordt wat de “constitutieve missie” van Europese politieke partijen is en hoe een duidelijke en serieuze dialoog over politieke ontwikkeling kan bijdragen aan de totstandkoming van een pluriforme democratie. Ik heb voor dit verslag gestemd omdat ik van mening ben dat het creëren van een veilig en transparant klimaat voor het functioneren en financieren van Europese politieke partijen de kwaliteit van de Europese democratie bevordert.</p>
    </intervention>
    <intervention id="3-411-875" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Ik heb voor dit verslag gestemd, omdat ik van mening ben dat, als we kunnen zeggen dat er zonder politieke partijen geen democratie in onze landen is, er ook moet worden gezegd dat er geen echte Europese democratie zal zijn zonder Europese politieke partijen. Aangezien ik voorstander ben van een volledig verbod op de financiering van nationale partijen door ondernemingen en hun lobbygroepen, en van een garantie van publieke financiering door de staat, ben ik ook van mening dat de Europese partijen moeten worden gefinancierd vanuit de EU-begroting en dat hun moet worden verboden ‘donaties’ van rechtspersonen in ontvangst te nemen.</p>
    </intervention>
    <intervention id="3-411-906" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">De verdieping van de representatieve democratie en de oprichting van een politieke ruimte op EU-niveau versterken zonder twijfel de rol van de Europese politieke partijen en de daarmee verbonden stichtingen. De aanneming van een gemeenschappelijke en eenvormige juridische status voor alle Europese politieke partijen en de daarmee verbonden stichtingen, die rechtstreeks op EU-recht zijn gegrondvest, vormt een zeer belangrijke eerste stap in deze richting. Daarom ben ik verheugd over de aanneming van dit verslag, aangezien het belang van de Europese politieke partijen als onmisbare actoren in het politieke leven van de EU erin wordt onderstreept en concrete voorstellen worden gedaan met het oog op de totstandbrenging van een veilig en transparant regelgevingsklimaat voor de werking en financiering van de Europese politieke partijen.</p>
    </intervention>
    <intervention id="3-411-937" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">De Europese politieke partijen dragen bij aan de totstandkoming van Europees politiek bewustzijn en aan het tot uitdrukking brengen van de wil van de burgers. In een tijd waarin gepoogd wordt de burgers meer bij de activiteiten van de EU te betrekken en het democratisch karakter van de EU te versterken, moet het regelgevingsklimaat voor de Europese politieke partijen worden verbeterd. Ik steun het verslag van mijn collega Marietta Giannakou. De Europese politieke partijen moeten niet alleen de mogelijkheid krijgen deel te nemen aan Europese referendumcampagnes, ze moeten daar zelfs toe worden aangezet. Ook lijkt het mij van wezenlijk belang dat deze partijen de burgers desgewenst de mogelijkheid bieden rechtstreeks individueel lid te worden. Voorts moeten er wijzigingen worden aangebracht in de financieringsregels voor de politieke partijen. De financiering uit eigen middelen moet worden aangemoedigd door de verhoging van de huidige limiet voor donaties, zowel per jaar als per persoon. Andere regels moeten eveneens worden versoepeld, waarbij ik vooral denk aan het verlenen van toestemming voor de overdracht van kredieten naar het volgende begrotingsjaar. Dergelijke wijzigingen moeten echter wel vergezeld gaan van de handhaving van alle huidige eisen op het vlak van transparantie en de invoering van voornamelijk financiële sancties, waar het momenteel aan ontbreekt in het Financieel Reglement.</p>
    </intervention>
    <intervention id="3-412-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb voorgestemd. van essentieel belang voor het stimuleren van de belangstelling van het publiek in zaken op het gebied van de EU. Door verder te kijken dan de veelgestelde centrale vragen "wie regeert er?" en "hoe wordt er geregeerd?", wordt de aandacht gevestigd op de vraag "wie wordt er geregeerd?". Aan de dialoog over Europese regelgeving betreffende politieke partijen ligt een diepere zorg ten grondslag over hoe gemeenschappelijk een transnationale burgerlijke ruimte gevormd kan worden die bestaat uit vrije en gelijke burgers, en wat een collectieve fundering in de vorm van een "burgerlijke overeenkomst" tussen verschillende volken kan betekenen voor de toekomst van integratie. Een hervormingspakket ontwikkelen voor Europese politieke partijen als een manier om de democratische krachten van individuele en georganiseerde burgers te mobiliseren, is geen eenvoudige taak, niet in het minst vanwege het ingewikkelde systeem van de EU. Dit kan echter in een voordeel worden omgezet als verduidelijkt wordt wat de "constitutieve missie" van Europese politieke partijen is en hoe een geïnformeerde en principiële dialoog over politieke ontwikkeling kan bijdragen aan de totstandkoming van een pluriforme demos, waarvan de leden hun democratische aanspraken kunnen richten en doorgeven aan de centrale instellingen. Versterking van Europese politieke partijen is een manier om het participerend bestuur in Europa te stimuleren en uiteindelijk de democratie te versterken.</p>
    </intervention>
    <intervention id="3-413-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Een hervormingspakket ontwikkelen voor Europese politieke partijen als een manier om de democratische krachten van individuele en georganiseerde burgers te mobiliseren, is geen eenvoudige taak. Het creëren van een veilig en transparant klimaat voor het functioneren en financieren van Europese politieke partijen is echter een zeer democratische daad. We hebben behoefte aan een ruimte, een Europese ruimte van deelnemende politieke partijen die burgers in het hart van de Unie brengen en hen helpen in hun dagelijks leven.</p>
      <p sl="it">Het vaststellen van specifieke regels maakt het mogelijk deze ruimte te verwezenlijken en dient daarnaast een tweeledig doel. Enerzijds zorgt het voor actuele, snelle en publieke informatie bij de oprichting van de Europese politieke partijen en hun gemeenschappelijke Europese status. Burgers zijn zich er zo van bewust dat deelname aan een Europese politieke partij betekent dat zij onder het recht van de Europese Unie vallen en dat politieke partijen niet alleen rechten, maar ook verplichtingen hebben. Anderzijds maakt het Europees statuut van de Europese politieke partijen de weg vrij voor het ontwikkelen van een transnationaal partijensysteem.</p>
      <p sl="it">De aanneming van deze resolutie is een eerste, onmisbare stap naar een grotere inspraak van de burgers in Europa.</p>
    </intervention>
    <intervention id="3-414-000" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Uiteraard deel ik de mening dat politieke partijen, en de hiermee verbonden politieke stichtingen essentiële instrumenten van een parlementaire democratie zijn. Ze vragen inderdaad rekenschap aan parlementsleden, helpen vorm te geven aan de politieke wil van de burgers, stellen politieke programma’s op, trainen en selecteren kandidaten, onderhouden de dialoog met de burgers en stellen burgers in staat hun mening te uiten. Daarbij komt dat het Verdrag van Lissabon uitdrukkelijk voorziet in deze rol van de politieke partijen en hun stichtingen. Ze zijn een belangrijk onderdeel van een politieke ruimte op EU-niveau en van een Europese democratie waarvan het Europees burgerinitiatief een essentieel onderdeel is.</p>
      <p sl="nl">Toch heb ik bij de eindstemming tegen dit verslag gestemd om te laten blijken dat ik het volkomen oneens ben met de verwerping van amendement nr. 10. Dit amendement verbood bij de regeling inzake de financiering en giften dat rechtspersonen en bedrijven het recht krijgen giften te kunnen doen tot 25 000 euro per jaar. Dat het EP dit toelaat is een kwalijke praktijk die de deur openzet voor een hevige beïnvloeding van politieke partijen en Europese stichtingen via het toekennen van financiële ondersteuning door bedrijven en lobbyorganisaties. Dat wil ik niet, dus daarom mijn proteststem.</p>
    </intervention>
    <intervention id="3-415-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd, omdat het betere voorwaarden voor de governance van de interne markt en de deelnemende spelers voorstaat. Het is echter belangrijk de mensen centraal te stellen in dit beleid en het Parlement een grotere politieke rol te geven in internemarktaangelegenheden.</p>
    </intervention>
    <intervention id="3-415-625" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Ik steun het verslag van onze collega Sandra Kalniete, evenals de verslagen van Silviu Buşoi en Antonio Correia de Campos. Deze drie verslagen zijn opgesteld naar aanleiding van het voorstel van de Europese Commissie voor een Single Market Act. De interne markt weer op gang brengen, maar die vooral ook dichter bij de burger brengen: dat is het doel van Michel Barnier, commissaris voor de interne markt. Een doelstelling die ik volledig onderschrijf. De Single Market Act moet worden aangegrepen als dé gelegenheid om de burger duidelijk te maken dat de opbouw van Europa, en de interne markt in het bijzonder, er is vóór hem, en niet tegen hem. De beschikbaarheid van een basisbankdienst garanderen en, in bredere zin, de kwaliteit en toegankelijkheid van basisdiensten voor onze medeburgers zeker stellen, passen binnen die gedachte.</p>
    </intervention>
    <intervention id="3-415-750" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Een van de grootste uitdagingen bij het weer op gang brengen van de interne markt is dat er moet worden gezorgd voor efficiënt politiek leiderschap, engagement en coördinatie; daarom is brede sturing door het hoogste politieke niveau cruciaal om de interne markt een nieuwe impuls te geven. De Europese Commissie moet een grotere coördinerende rol spelen, en de voorzitter van de Commissie moet een mandaat verleend worden om in nauwe samenwerking met de voorzitter van de Europese Raad en de bevoegde autoriteiten in de lidstaten zorg te dragen voor de coördinatie van en het toezicht op de maatregelen om de interne markt weer op gang te brengen. Ik heb ingestemd met dit verslag omdat ik van mening ben dat de politieke coördinatie op alle niveaus verbeterd moet worden om te zorgen voor de correcte uitvoering van de internemarktprioriteiten ter verbetering van de economische groei, het concurrentievermogen, de socialemarkteconomie en de duurzaamheid van de Unie.</p>
    </intervention>
    <intervention id="3-416-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ik heb mijn steun gegeven aan de voorstellen van de rapporteur en de benadering die wordt gehanteerd in de mededeling van de Commissie “Naar een Single Market Act”, maar ook aan het idee dat een jaarlijks forum over de interne markt noodzakelijk is. De lokale en regionale autoriteiten moeten meer betrokken worden bij de interne markt. De dialoog met de sociale partners en het maatschappelijk middenveld helpt bij het herstel van het vertrouwen in de interne markt.</p>
      <p sl="ro">Ook ik ben van mening dat het gebruik van verordeningen in plaats van richtlijnen een duidelijker wijze van regelgeving creëert en de kosten van de uitvoering reduceert. Daarnaast ben ik van mening dat het nuttig is om bij iedere voorjaarszitting van de Europese Raad de stand van de interne markt te evalueren en dat we van de Commissie voor het einde van dit jaar een wetgevingsvoorstel nodig hebben over alternatieve mechanismen voor geschillenbeslechting.</p>
    </intervention>
    <intervention id="3-417-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ik heb voor dit verslag gestemd omdat het met name belangrijk is om niet alleen te voorzien in de uitwerking en strategische planning van specifieke maatregelen om het doel te bereiken, maar ook in doeltreffende methoden om die maatregelen toe te passen. Alleen dan is het mogelijk de interne markt van de EU nieuw leven in te blazen. Een van de meest wezenlijke maatregelen waar een groot aantal representanten van de bevolking en van belangengroepen, waaronder professor Monti zelf, steeds op blijven hameren, is zorgen voor politiek leiderschap in dit project, dat voor de EU als geheel van eminent belang is. Dit zou het mogelijk maken om in heel de Europese Unie het belang van de voltooiing van de interne markt te onderstrepen. Een even belangrijke maatregel is de verbetering van de dialoog met de sociale partners en het maatschappelijk middenveld. De sociale partners moeten altijd actief worden betrokken bij de voorbereiding van internemarktwetgeving, die invloed op de arbeidsmarkt kan uitoefenen. Voorts is het erg belangrijk de lokale en regionale instanties bij de totstandbrenging van de interne markt te betrekken en het partnerschap met hen te versterken, omdat juist op die bestuurlijke niveaus de meeste voorschriften moeten worden uitgevoerd.</p>
      <p sl="lt">Tot slot ben ik het er volkomen mee eens dat de simpele vaststelling van maatregelen niet volstaat om Europa dichter bij de burgers te brengen. Het is van groot belang om de Europese burgers voortdurend te informeren over de verwezenlijkingen van de interne markt en de voordelen die deze oplevert zodat zij weten welke rechten en kansen de Europese Unie en een van haar hoekstenen – de gemeenschappelijke interne markt – hun te bieden hebben.</p>
    </intervention>
    <intervention id="3-418-000" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb voor deze resolutie gestemd. Governance en partnerschap zijn twee essentiële zaken voor het weer op gang brengen van de interne markt. Vooral de rol van het Parlement in het wetgevingsproces betreffende de interne markt kan nog verder worden versterkt. Het Verdrag van Lissabon heeft wat dat betreft al een grote bijdrage geleverd, maar die alleen zal niet genoeg zijn. Ik denk dan in het bijzonder aan die dossiers waarin het Parlement een sterk en duidelijk standpunt uit, dat verschilt van dat van de Raad of van de regeringen van de lidstaten. Ik denk bijvoorbeeld aan de nu al jarenlang voortslepende kwestie van de oorsprongsaanduiding, het ‘Made in’-etiket, en in het bijzonder aan de regelgeving in de textielsector, die ik persoonlijk volg. Het Parlement heeft weliswaar de bevoegdheid om wetgeving tegen te houden als het niet tot een akkoord kan komen met de Raad, maar soms is dat niet voldoende. De mentaliteit en de houding van alle betrokken partijen moeten veranderen. We moeten Europa allemaal tezamen democratischer maken.</p>
    </intervention>
    <intervention id="3-418-250" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">De versterking van de Europese economische governance, coördinatie van de tenuitvoerlegging van de Europa 2020-strategie en het weer op gang brengen van de interne markt zijn essentieel voor het opnieuw tot leven brengen van de Europese economie. De interne markt moet concurrerend zijn en een positieve bijdrage leveren aan het dagelijks leven van werknemers, studenten, gepensioneerden en de burgers in het algemeen, alsook voor ondernemingen, met name kleine en middelgrote ondernemingen (kmo’s). Een van de grootste uitdagingen bij het weer op gang brengen van de interne markt is het zorgen voor politiek leiderschap, engagement en coördinatie. Ik ben van mening dat goede governance van de interne markt alleen wordt verzekerd door middel van kwalitatief goede en actuele informatie over de werking van de interne markt. Er moet gebruik worden gemaakt van adequate instrumenten voor het toezicht op en de evaluatie van het internemarktbeleid om een samenhangend beeld te krijgen van de verschillende stadia van de beleidscyclus, vanaf de ontwerpfase tot de uitvoeringsfase. Het is eveneens belangrijk dat de lidstaten zich sterker gaan bezighouden met de evaluatie van en het toezicht op internemarktvoorschriften.</p>
    </intervention>
    <intervention id="3-418-500" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Het verslag van de Commissie over de Single Market Act bouwt voort op het verslag van professor Mario Monti aan de Commissie over het opnieuw tot leven brengen van de interne markt. Dat is de achtergrond van dit verslag. De doelstellingen zijn duidelijk: het versterken van vrije concurrentie en het versnellen van het proces van liberalisering en privatisering van diverse sectoren van economische activiteit en het maatschappelijk leven. Met de formuleringen in het verslag wordt getracht de achterliggende bedoelingen te verhullen, en de bewering dat wordt gestreefd naar versterking van “een sociale markteconomie met een groot concurrentievermogen die gericht is op volledige werkgelegenheid en sociale vooruitgang, en (…) een hoog niveau van bescherming en verbetering van de kwaliteit van het milieu” is symptomatisch. Het staat vol met contradicties en demagogische spreuken. Zo wordt er ook in gezegd dat ondernemingen, met name kleine en middelgrote ondernemingen (kmo’s) en de Europese burgers in het middelpunt van de interne markt zullen staan.</p>
      <p sl="pt">Ze zullen inderdaad in het middelpunt van de negatieve gevolgen staan die gedurende de afgelopen decennia van de interne markt zo duidelijk zijn geworden. De conclusies van de Raad van 25 maart, en het Euro Plus-pact dat daar is aangenomen, illustreren duidelijk de oorlog die openlijk wordt aangegaan tegen werknemers, jongeren en gepensioneerden, en uiteindelijk tegen de burgers in het algemeen.</p>
    </intervention>
    <intervention id="3-419-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit verslag is onderdeel van het pakket waartoe de mededeling van de Commissie over de Single Market Act behoort, en het voorstel in dit verslag bouwt voort op het verslag van professor Mario Monti aan de Commissie over het opnieuw tot leven brengen van de interne markt.</p>
      <p sl="pt">Het is gericht op het versterken van vrije concurrentie en het versnellen van het proces van liberalisering en privatisering, hoewel het hele verslag zodanig is geformuleerd dat wordt getracht de achterliggende bedoelingen te verhullen. Zo wordt bijvoorbeeld gesteld dat wordt gestreefd naar versterking van “een sociale markteconomie met een groot concurrentievermogen die gericht is op volledige werkgelegenheid en sociale vooruitgang, en (..) een hoog niveau van bescherming en verbetering van de kwaliteit van het milieu” en dat daarom wordt getracht ondernemingen, met name kleine en middelgrote ondernemingen (kmo’s), en de Europese burgers in het middelpunt van de interne markt te plaatsen.</p>
      <p sl="pt">Maar in feite hoeft u enkel de conclusies van de Raad van 25 maart, en met name het Euro Plus-pact, te lezen om duidelijk te zien wat het ware doel is: oorlog tegen de arbeidswereld, collectieve onderhandelingsrechten, vakbonden, gepensioneerden en hun pensioenrechten. De belangrijkste doelstelling is het versnellen van het proces van concentratie en opbouw van kapitaal ten behoeve van monopolistische groepen, waardoor elke poging tot bescherming van het mkb, werknemers en openbare diensten wordt geblokkeerd. Daarom stemmen wij tegen.</p>
    </intervention>
    <intervention id="3-419-250" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Het verslag dat onze collega van de Fractie van de Europese Volkspartij (Christen-Democraten) heeft gepresenteerd, bevat enkele punten waar onze partij zeker achter staat, zoals de noodzaak van een grotere betrokkenheid van de regio’s, en van een grotere transparantie. Dit is echter niet voldoende voor mijn stem, aangezien er meer punten zijn waar ik het niet mee eens ben. Voorbeelden daarvan zijn de overtuiging dat de Commissie een nog belangrijker rol moet hebben, het te grote aantal verwijzingen naar de inbreukprocedure, en het mandaat aan de voorzitter van de Commissie om het weer op gang brengen van de interne markt te coördineren.</p>
    </intervention>
    <intervention id="3-419-375" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Van alle verslagen over de interne markt waar vandaag over gestemd is, en waar ik tegen heb gestemd, onderscheidt alleen het verslag-Kalniete zich een klein beetje in positieve zin. Dit verslag durft immers ook een ander geluid te laten horen dan alleen maar steeds verdergaande integratie en verdieping van de interne markt, waarvan de voltooiing nu al vijfentwintig jaar op zich laat wachten zonder tastbare voordelen voor de Europeanen.</p>
      <p sl="fr">In het verslag wordt bijvoorbeeld gesproken over luisteren naar de burgers, en voorgesteld om jaarlijks de voornaamste bronnen van ontevredenheid en frustratie onder de burgers te identificeren, en om daar ook rekening mee te houden! Dat zou nog eens iets nieuws zijn! Stop de liberalisering van overheidsdiensten, zouden de burgers zeggen, die ten einde raad zijn door de vertragingen bij de post, de explosie van de energieprijzen, het achteruithollen van de spoorwegen … En daar zou dan inderdaad een eind aan gemaakt worden! We hebben het helemaal gehad met oneerlijke concurrentie, met bedrijfsverplaatsingen en importen die onze banen om zeep helpen.</p>
      <p sl="fr">En we zouden ook onze markten en industrieën gaan beschermen, en de WTO de laan uitsturen! Weg met het Euro Plus-pact, dat onze lonen en koopkracht doet verdampen na het overleven van een munt die ons niets dan ellende heeft gebracht! En het zou klaar zijn! Maar, in aanmerking genomen hoe lang er al demonstranten onder uw raam voorbijlopen die dat roepen, naar wie luistert u eigenlijk, afgezien van de lobbyisten en speculanten?</p>
    </intervention>
    <intervention id="3-419-500" speaker_id="2247" name="Mathieu GROSCH" is_mep="True" mode="written" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Dit verslag is van groot belang, omdat hierin de vraag wordt behandeld hoe de interne markt, als een van de belangrijkste prioriteiten van de EU, de Europese burgers en ondernemingen nog meer ten goede kan komen door ervoor te zorgen dat de betrokkenen efficiënter samenwerken.</p>
      <p sl="de">Naast de dialoog en het partnerschap tussen betrokkenen, zoals de nationale parlementen, de lokale en regionale autoriteiten en de sociale partners, en een betere coördinatie is er behoefte aan een vereenvoudiging van de bestaande bepalingen en een efficiëntere uitvoering hiervan door de lidstaten.</p>
      <p sl="de">In de context van dit verslag ben ik vooral verheugd over de erkenning van de belangrijke rol van EURES met het oog op het gemakkelijker maken van het vrije verkeer van werknemers, want dit contactpunt is vooral in de grensregio’s van groot belang. Maar ook de maatregelen voor kleine en middelgrote bedrijven, die duidelijke informatie over de interne markt moeten krijgen, zijn van groot belang.</p>
    </intervention>
    <intervention id="3-419-625" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Het verslag-Kalniete legt terecht sterk de nadruk op het belang van de overheidsinstanties van de lidstaten bij het toepassen van de regels voor de interne markt. Ik steun dit standpunt volledig en ben van mening dat, als Schotland zijn onafhankelijkheid terugwint, de bestuursniveaus onder de Schotse nationale regering volledig zouden moeten worden betrokken bij de toepassing van de internemarktregels.</p>
    </intervention>
    <intervention id="3-419-640" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit verslag gestemd omdat het een voorstel bevat tot vaststelling van een richtlijn volgens welke nationale regeringen en regionale instanties meer bij de uitwerking van een nieuwe richtlijn worden betrokken door middel van raadpleging van werkgevers, vakbonden en andere organisaties. In het verslag verzoekt het Parlement de Commissie het tijdsschema voor de verwezenlijking van de Single Market Act bekend te maken en regelmatig te publiceren over de concrete vorderingen, om de Europese burgers bewust te maken van de uitvoering van dit project en er de voordelen van te laten inzien. Volgens het voorstel moet het partnerschap met de lokale en regionale instanties worden verbreed van een cohesiebeleid naar een internemarktbeleid. Zeer vaak worden de binnenmarktvoorschriften door de regionale en lokale instanties in de lidstaten uitgevoerd. De ervaring met de uitvoering van de dienstenrichtlijn heeft duidelijk gemaakt dat de betrokkenheid van regionale en lokale instanties uiterst belangrijk kan zijn als men wil bereiken dat internemarktwetgeving correct wordt uitgevoerd en toegepast. Het element van dialoog en partnerschap in de governance van de interne markt moet worden versterkt door de nationale parlementen meer inspraak te geven. De inwerkingtreding van het Verdrag van Lissabon biedt de nationale parlementen de gelegenheid om internemarktvoorschriften gedurende de hele wetgevingscyclus onder de loep te nemen en deel te nemen aan gezamenlijke activiteiten met het Europees Parlement. Hierdoor zou de goedkeuring van daaropvolgende omzettingsmaatregelen in de lidstaten sneller kunnen verlopen. Ook zou dankzij een permanente informatie-uitwisseling met de nationale parlementen over de voortgang van de omzettingen het omzettingsproces kunnen worden gefaciliteerd.</p>
    </intervention>
    <intervention id="3-419-656" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Alle maatregelen die zijn gericht op ontwikkeling en integratie van de lidstaten verdienen onze aandacht. Het staat buiten kijf dat het huidige systeem van economische samenwerking in de vorm van de interne EU-markt het leven van alle burgers makkelijker maakt, onder andere door het opheffen van handelsbelemmeringen of door het vrije verkeer van personen. Om stagnatie binnen het systeem te voorkomen, moeten echter geleidelijk nieuwe voorstellen worden ingevoerd. We moeten overwegen of politiek leiderschap geen goed idee is om de interne markt een nieuwe impuls te geven.</p>
      <p sl="pl">De voorzitter van de Europese Raad zou dan in samenwerking met de voorzitter van de Commissie een mandaat krijgen om de maatregelen die de interne markt weer op gang moeten brengen te coördineren en controleren, zonder voorbij te gaan aan de betrokkenheid van de lidstaten. Partnerschap als managementinstrument voor de interne markt moet berusten op een dialoog met de nationale parlementen en samenwerking met lokale en regionale autoriteiten. Gezamenlijke betrokkenheid bevordert de juiste tenuitvoerlegging van de richtlijnen en zal leiden tot de gewenste resultaten.</p>
    </intervention>
    <intervention id="3-419-687" speaker_id="96704" name="Edvard KOŽUŠNÍK" is_mep="True" mode="written" nationality="Czechia" birth_date="30-01-1971" birth_place="Olomouc" p_group="European Conservatives and Reformists Group" m_state="CZ">
      <p sl="cs">De uiteindelijke versie van het verslag over governance en partnerschap op de interne markt heeft mijn steun, en dan met name de belangrijkste prioriteiten ervan. Ik ben ervan overtuigd dat de werking van de interne markt kan worden verbeterd door deze regelmatig onder de loep te leggen. Verbetering van de werking van de interne markt moet mijns inziens mede mogelijk zijn door een breder opgevatte, interactievere en transparantere openbare raadpleging in verband met voorgestelde wet- en regelgeving. Indien we erin slagen om de lidstaten ertoe aan te zetten vergelijkende tabellen te publiceren over de wet- en regelgeving voor de interne markt, dan is er enige hoop dat we erin slagen het aandeel niet-omgezette richtlijnen inzake de interne markt terug te brengen tot 0,5 procent en het aandeel slecht omgezette richtlijnen eveneens tot 0,5 procent.</p>
      <p sl="cs">Daarvoor is echter in de allereerste plaats een actievere houding van de Commissie nodig als het gaat om het afdwingen van de omzetting van communautaire voorschriften, dus meer dan totnogtoe het geval is bij onder meer de richtlijn inzake diensten op de interne markt. Juist deze richtlijn is een van de hoekstenen voor een goed werkende interne markt. Helaas echter is zij om redenen van economisch nationalisme door een groot aantal lidstaten te laat of op incorrecte wijze in nationale wetgeving omgezet. De Commissie kijkt ondertussen stilzwijgend toe. Ik heb me tijdens de stemming over het verslag uitgesproken voor goedkeuring ervan.</p>
    </intervention>
    <intervention id="3-419-718" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Het verslag, dat ik heb gesteund, bevat zeer veel van de beginselen die ik persoonlijk als de basis van de Europese Unie beschouw. In algemene termen heb ik het over de dialoog die noodzakelijkerwijs zo snel mogelijk zal moeten beginnen tussen de burgers en de instellingen, op verschillende niveaus. Dat heeft verschillende en specifieke connotaties met betrekking tot het leven van de Europese burgers, maar wordt veel relevanter als men de ontwikkeling van de interne markt in beschouwing neemt, die de gehele Europese economie nieuw leven in moet blazen en de communicatie tussen de wetgevende organen en de direct begunstigden zal verbeteren. Ik zie het als een prioriteit op weg naar gemeenschappelijke groei om in die richting door te gaan en te kijken naar nieuwe manieren van governance, en toezicht te houden op de verschillende producties, maar tegelijkertijd de toegang van de burger tot het openbaar bestuur te vergemakkelijken.</p>
    </intervention>
    <intervention id="3-419-734" speaker_id="105849" name="Agnès LE BRUN" is_mep="True" mode="written" nationality="France" birth_date="28-12-1961" birth_place="Chaumont en Vexin" p_group="Group of the European People's Party (Christian Democrats)" m_state="FR">
      <p sl="fr">Oktober vorig jaar presenteerde de commissaris voor de interne markt en diensten, Michel Barnier, zijn “Single Market Act”, een geheel van vijftig voorstellen om de groei in de Europese Unie een nieuwe impuls te geven. Het Europees Parlement werd verzocht zich uit te spreken over de verschillende delen van deze mededeling. In het derde hoofdstuk van de ‘Act’ worden de lidstaten en de instellingen opgeroepen de nodige maatregelen te treffen om de afstand tussen de burgers en de interne markt te verkleinen. Deze toenadering moet met name gestalte krijgen door de invoering van een systeem van wederzijdse evaluatie waarin de dienstenrichtlijn uit 2006 voorziet, en de intensivering van het overleg en de dialoog met de civiele samenleving bij de opstelling en tenuitvoerlegging van teksten alsmede de oplossing van problemen. Ik heb voor de resolutie van het Parlement gestemd omdat het Parlement zich daarin verheugd toont over de toezeggingen van de Commissie en aandringt op duidelijker Europese teksten, of op toepassing van haar sanctioneringsbevoegdheid om de lidstaten te dwingen hun beloften na te komen.</p>
    </intervention>
    <intervention id="3-419-750" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd. Er staat in dat een van de centrale uitdagingen bij het weer op gang brengen van de interne markt is dat er moet worden gezorgd voor politiek leiderschap, engagement en coördinatie. De vijftig daartoe strekkende voorstellen liggen op het gebied van talrijke portefeuilles, zodat de bevoegdheden van verscheidene leden van de Commissie in het geding zijn en diverse commissies van het Europees Parlement er op hun werkterrein mee te maken krijgen. In de Raad wordt de Single Market Act bovendien verdeeld over verschillende Raadsconfiguraties met een sterk uiteenlopende rol en effectiviteit. Ook de nationale instellen vertonen grote verschillen qua samenstelling en organisatiecultuur.</p>
    </intervention>
    <intervention id="3-419-875" speaker_id="95017" name="Iosif MATULA" is_mep="True" mode="written" nationality="Romania" birth_date="23-08-1958" birth_place="Tamasda" p_group="Group of the European People's Party (Christian Democrats)" m_state="RO">
      <p sl="ro">De lidstaten moeten een krachtig gezamenlijk standpunt innemen met het oog op verbetering van het functioneren van de interne markt en het voorkomen dat er opnieuw economisch protectionisme ontstaat, hetgeen zou leiden tot fragmentatie van de interne markt en tot aantasting van het concurrentievermogen. De Single Market Act richt zich op de ontwikkeling van bestuurlijke samenwerking tussen de lidstaten, onder andere door een grotere rol van de regionale autoriteiten met het oog op realisatie van coördinatie op dat niveau. Jammer genoeg is het relatief moeilijk om dergelijke programma’s in de regio’s uit te voeren, als gevolg van de economische verschillen tussen de regio’s van de EU. Om de minder ontwikkelde regio’s te revitaliseren moeten we ons richten op het menselijk kapitaal. De welvaart van een regio wordt bepaald door de productiviteit van de inwoners, hun vaardigheden, naast de omvang van het geïnvesteerde kapitaal en de innovatiecapaciteit. Er zijn echter grote verschillen, zelfs tussen regio’s binnen een lidstaat.</p>
      <p sl="ro">Ik ben van mening dat de aanpassing van de interne markt aan de behoeften van de Europese burgers in de eerste plaats wordt gerealiseerd door het verbeteren van de mobiliteit van werknemers. Het vrij verkeer van werknemers kan een aanzienlijke bijdrage leveren aan het verkleinen van de verschillen tussen regio’s. Een ander essentieel aspect is opleiding en permanente educatie. Gespecialiseerde werknemers en omgeschoolde werknemers kunnen veel eenvoudiger voldoen aan de specifieke behoeften van de markt, vanwege hun grote mate van mobiliteit.</p>
    </intervention>
    <intervention id="3-420-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">De economische en financiële crisis heeft duidelijk gemaakt dat het euro-liberalisme, het dogmatische kader van de interne markt, op een totale mislukking is uitgelopen. Terwijl ze beter hun starre visies zouden kunnen bijstellen, gaan de EU-leiders stug verder op de ingeslagen weg en versterken ze juist, met hart en ziel, de mechanismen die aan de liberalisering ten grondslag liggen. De “governance”, die wordt voorgesteld onder het mom van verbetering van de coördinatie, dient slechts om de nationale parlementen die zich mogelijk verzetten tegen de toepassing van het dogma, te omzeilen en te sanctioneren. Deze tekst is rampzalig voor de Europese economie en getuigt van minachting voor de soevereiniteit van het volk. Ik stem tegen.</p>
    </intervention>
    <intervention id="3-420-250" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">De interne markt is altijd een van de pijlers van de economische ontwikkeling van Europa geweest. Ik van mening dat een van de centrale uitdagingen bij het weer op gang brengen van de interne markt is dat er moet worden gezorgd voor politiek leiderschap, engagement en coördinatie. De vijftig daartoe strekkende voorstellen liggen op het gebied van talrijke portefeuilles, zodat de bevoegdheden van verscheidene leden van de Commissie in het geding zijn en diverse commissies van het Europees Parlement er op hun werkterrein mee te maken krijgen. Het is echter belangrijk dat de lidstaten hun eigen prioriteiten vaststellen en in lijn met de prioriteiten van de interne markt hun eigen agenda ontwikkelen.</p>
    </intervention>
    <intervention id="3-420-500" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">De interne markt dient weer duidelijk te worden versterkt, vooral ten tijde van een economische crisis en nu we de gevolgen daarvan merken. Er moet weer een zekere arbeidsmarkt ontstaan die vooral door ondersteuning van het mkb, een van de belangrijkste motoren voor de nationale economieën, gewaarborgd zou kunnen worden. Omdat de rapporteur zich uitspreekt voor een sterkere controle op het internemarktbeleid en een beoordeling hiervan, heb ik dit verslag niet gesteund. Er wordt namelijk niet verteld hoe dit moet worden bereikt en welke gevolgen dit voor de afzonderlijke landen zal hebben.</p>
    </intervention>
    <intervention id="3-420-625" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Ik heb gestemd tegen het verslag over governance en partnerschap op de interne markt omdat ik het te onevenwichtig vind. Dat wil zeggen dat bepaalde, bestaande problemen niet met de nodige aandacht worden behandeld.</p>
      <p sl="it">We mogen niet denken dat een grote interne markt de oplossing is voor alle Europese problemen, zoals dit verslag op bepaalde momenten lijkt te suggereren. Het lijkt me daarentegen noodzakelijk dat voldoende rekening wordt gehouden met enkele prerogatieven en bijzonderheden van de verschillende lidstaten. Niet alle landen zijn gelijk, en een maatregel die in het ene land handig zou zijn, zou grote schade kunnen veroorzaken in het andere land.</p>
      <p sl="it">Daarnaast moet ook het voorziene stelsel van sancties voor overtredingen aandachtig worden beoordeeld, aangezien we het risico lopen om al kritieke situaties te verslechteren met maatregelen die nog meer schade toebrengen. We weten allemaal nog heel goed welke problemen de beruchte dienstenrichtlijn, tenminste in Italië, heeft veroorzaakt en blijft veroorzaken, bijvoorbeeld in de ambulante handel en in de sector kusttoerisme. Ik zou niet willen dat deze problemen in de toekomst opnieuw, en steeds vaker, zouden ontstaan.</p>
    </intervention>
    <intervention id="3-420-656" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ik heb voor deze resolutie gestemd omdat het opzetten en beheren van processen op het gebied van governance en partnerschappen tot de belangrijkste factoren behoren die een doeltreffend functioneren van de markt moeten waarborgen. De aandacht wordt gevestigd op het feit dat het partnerschap met de lokale en regionale instanties moet worden verbreed van een cohesiebeleid naar een internemarktbeleid. Ik ben van mening dat nationale parlementen en regionale instanties meer bij de uitwerking van de richtlijn moeten worden betrokken. Dit is van groot belang om ervoor te zorgen dat de EU-wetgeving in de lidstaten naar behoren wordt uitgevoerd en toegepast. Hierdoor zou bovendien ook het omzettingsproces worden gefaciliteerd. Om recht te doen aan de behoeften en belangen van de samenleving, moeten werkgevers, vakbonden en andere organisaties worden geraadpleegd. Er wordt opgemerkt dat er door middel van interactie tussen de overheid, het maatschappelijk middenveld en de particuliere sector een kader voor governance wordt opgezet. Het is derhalve van eminent belang dat de governance van de interne markt op de beginselen van transparantie en verantwoordingsplicht berust. Voor een doeltreffend functioneren van governancestructuren dienen de lidstaten daarom de Commissie op gezette tijden duidelijke en nauwkeurige informatie te verstrekken over de uitvoering van richtlijnen. Ik ben het eens met het voorstel om de omzettingsachterstand bij internemarktrichtlijnen zowel bij de nog niet omgezette als bij de incorrect omgezette wetgeving tegen eind 2012 tot 0,5 procent terug te brengen.</p>
    </intervention>
    <intervention id="3-420-687" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb voor dit verslag gestemd omdat ik het eens ben met de hoofdpunten over governance en partnerschap op de interne markt. Ik ben het in het bijzonder eens met de noodzaak om politiek leiderschap en partnerschap te versterken. Een van de centrale uitdagingen bij het weer op gang brengen van de interne markt is namelijk dat er moet worden gezorgd voor politiek leiderschap, engagement en coördinatie. De vijftig daartoe strekkende voorstellen liggen op het gebied van talrijke portefeuilles, zodat de bevoegdheden van verscheidene leden van de Commissie in het geding zijn en diverse commissies van het Europees Parlement er op hun werkterrein mee te maken krijgen. In de Raad wordt de Single Market Act bovendien verdeeld over verschillende Raadsconfiguraties met een sterk uiteenlopende rol en effectiviteit. Versterking van politiek leiderschap, engagement en coördinatie is essentieel om de interne markt een nieuwe impuls te geven. Ik ben het ook eens met het voorstel van de rapporteur om, teneinde voor leiderschap te zorgen, de voorzitter van de Raad een mandaat te verlenen om in nauwe samenwerking met de voorzitter van de Europese Commissie zorg te dragen voor de coördinatie van en het toezicht op dit proces, waarbij elke voorjaarsbijeenkomst van de Europese Raad wordt gewijd aan de jaarlijkse beoordeling van de toestand van de interne markt.</p>
    </intervention>
    <intervention id="3-420-750" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Er moet een competitieve Europese interne markt tot stand worden gebracht zonder obstakels, om concrete voordelen te bieden aan werknemers, studenten, gepensioneerden en burgers in het algemeen, maar ook bedrijven en in het bijzonder kmo’s. Een goed bestuur en rechtszekerheid zijn van cruciaal belang voor het verwezenlijken van de economische en sociale doelstellingen van de interne markt, waaronder vrij verkeer van werknemers, alsmede de bevordering van een hoog niveau van werkgelegenheid, het waarborgen van adequate sociale bescherming, bestrijding van sociale uitsluiting, hoogwaardig onderwijs en opleiding en meeneembare pensioenrechten. De Commissie moet blijven streven naar één loket, waar alle bestaande diensten op een punt worden aangeboden en waar burgers en bedrijven informatie en ondersteuning kunnen krijgen met betrekking tot hun rechten op de interne markt en praktische informatie met betrekking tot nationale regels en procedures. Ik roep de lidstaten op om meer bekendheid te geven aan de éénloketvoorziening en de dienstverlening daarvan. De Commissie moet de fundamentele rechten in alle wetgeving betreffende de interne markt verankeren; hierdoor kan worden gegarandeerd dat de toepassing van de fundamentele economische vrijheden van de interne markt niet ten koste kan gaan van de collectieve onderhandelingsrechten en het stakingsrecht zoals omschreven in nationale wetgeving.</p>
    </intervention>
    <intervention id="3-420-875" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">De voltooiing van een competitieve interne markt zonder grenzen, die in het dagelijkse leven concrete voordelen oplevert voor werknemers, studenten, gepensioneerden en burgers in het algemeen, alsook voor bedrijven, is essentieel om de Europese economie nieuw leven in te blazen en groei, concurrentie en duurzaamheid in de EU te stimuleren. Alle belanghebbenden – de burgers, de Europese instellingen, de lidstaten – moeten zich daarom inspannen om ervoor te zorgen dat de interne markt nieuw leven wordt ingeblazen, en hun respectieve activiteiten nauwgezet en efficiënt coördineren, vooral om de omzetting, tenuitvoerlegging en toepassing van de respectieve regels te verbeteren, om een duidelijker regelgevingskader te ontwikkelen, om te zorgen voor sterkere betrokkenheid van de regionale en lokale overheden in dit proces, om een open, transparante en regelmatige dialoog met hun sociale partners en de burgermaatschappij te bevorderen, om administratieve samenwerking tussen de lidstaten te versterken, en om instrumenten te ontwikkelen waarmee de werking van de interne markt adequaat kan worden overzien.</p>
    </intervention>
    <intervention id="3-420-937" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">Naar aanleiding van het verslag-Monti over het weer op gang brengen van de interne markt heeft de Commissie, onder verantwoordelijkheid van commissaris Barnier, de mededeling “Naar een Single Market Act” ter openbare raadpleging voorgelegd. Op basis van de ontvangen bijdragen en de aangegeven prioriteiten zal de Commissie met een voorstel komen voor de definitieve versie van deze ‘Act’: een twaalftal prioritaire maatregelen voor de voltooiing van de interne markt. Vandaar het belang voor het Parlement om zijn prioriteiten onder de aandacht te brengen en tijdig een heldere boodschap over te brengen aan de Commissie. In deze resolutie over “governance en partnerschap”, die mijn steun heeft, wordt opgeroepen tot een krachtiger politiek leiderschap, een betere uitvoering van de wetgeving inzake de interne markt en de invoering van instrumenten van goede governance (terugbrengen van de omzettingsachterstand, verlichting van de administratieve rompslomp, partnerschap met de lokale instanties, sterkere betrokkenheid van de nationale parlementen, dialoog met het maatschappelijk middenveld, enzovoort). Een van de prioriteiten is de toepassing van alternatieve geschillenbeslechting. Op dit vlak betreur ik het dat er is afgezien van de mogelijkheid van collectief verhaal. Deze omissie komt neer op een gemiste kans voor het Europees Parlement om nog eens duidelijk te maken dat het hecht aan de snelle invoering van zo’n instrument.</p>
    </intervention>
    <intervention id="3-421-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb voorgestemd. De rapporteur heeft aangevoerd dat een van de centrale uitdagingen bij het weer op gang brengen van de interne markt is dat er moet worden gezorgd voor politiek leiderschap, engagement en coördinatie. De 50 daartoe strekkende voorstellen liggen op het gebied van talrijke portefeuilles, zodat de bevoegdheden van verscheidene leden van de Commissie in het geding zijn en diverse commissies van het Europees Parlement er op hun werkterrein mee te maken krijgen. In de Raad wordt de Single Market Act bovendien verdeeld over verschillende Raadsconfiguraties met een sterk uiteenlopende rol en effectiviteit. Ook de nationale instellen vertonen grote verschillen qua samenstelling en organisatiecultuur.</p>
    </intervention>
    <intervention id="3-421-500" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik stem voor deze resolutie omdat ik de perfectionering van de interne markt door middel van actieve steun van de lidstaten en van alle betrokken partijen noodzakelijk acht voor de Europese Unie. De actieve medewerking van de belanghebbenden is alleen realiseerbaar met een aanpassing van het huidige beleid van de interne markt, zodat leiderschap en inzet voor verbetering worden gegarandeerd. Ik ben het volmondig eens met de rapporteur wanneer zij stelt dat alleen een versterking van de positie van de Raad, als leidende instelling bij het op gang brengen van de interne markt, niet volstaat.</p>
      <p sl="it">Het is noodzakelijk gerichter te werk te gaan bij de keuze van wetgevingsinstrumenten, die naast de instelling de voorzitter van de Europese Raad het mandaat verleent om in nauwe samenwerking met de voorzitter van de Commissie zorg te dragen voor de coördinatie van en de maatregelen om de interne markt weer op gang te brengen. We moeten ons verzekeren van sturing door het hoogste politieke niveau, en de lidstaten aansporen hun eigen prioriteiten vast te stellen en, uitgaande van de prioriteiten voor de interne markt, hun eigen agenda op te stellen om van het op gang brengen van de interne markt werkelijk hun eigen project te maken.</p>
    </intervention>
    <intervention id="3-421-562" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb mijn steun gegeven aan de twaalf prioriteiten van de Single Market Act, die voornamelijk zijn gericht op de digitale agenda en innovatieve aanbestedingen. Ik hoop dat zij door de Commissie worden omgezet in effectieve wetgevingsmaatregelen.</p>
    </intervention>
    <intervention id="3-421-625" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">De tenuitvoerlegging van de interne markt dient zich nu aan als een van de maatregelen om de economische en financiële crisis te overwinnen, en zodoende om sterkere concurrentie en volledige integratie in de EU te bevorderen. Het is essentieel om een Europese ruimte te creëren waar het potentieel van kleine en middelgrote ondernemingen (kmo’s) toegevoegde waarde kan genereren, zoals wordt voorgesteld in de mededeling van de Commissie getiteld “Naar een Single Market Act”. Ik ben van mening dat het van essentieel belang is om de Europese kmo’s te ondersteunen, alsmede de volledige verwezenlijking van het vrije verkeer van personen, goederen en diensten, teneinde de voordelen van de interne markt zo groot mogelijk te maken. De rapporteur stelt vijf prioriteiten vast waar de EU zich op moet richten en waarvan ik de volgende zou willen onderstrepen: de invoering van een Europees octrooi en een uniform systeem voor geschillenbeslechting, wat van essentieel belang is voor innovatie en creativiteit; nieuwe instrumenten voor de financiering van innovatie voor kmo’s; de ontwikkeling van e-handel door het vertrouwen van bedrijven en burgers te vergroten door middel van maatregelen tegen piraterij en namaak; betere toegang tot kapitaalmarkten; en de opheffing en harmonisering van administratieve en fiscale hindernissen in grensoverschrijdende activiteiten, de herziening van de wetgeving inzake overheidsopdrachten en publiek-private partnerschappen, en de stimulering van grensoverschrijdende overeenkomsten.</p>
    </intervention>
    <intervention id="3-421-656" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Een meer concurrerende interne markt biedt een uitgelezen kans om de economische groei te stimuleren in de door de crisis getroffen Europese landen. De economische en sociale doelstellingen van de interne markt – vrij verkeer van werknemers, bestrijding van sociale uitsluiting en meeneembare pensioenrechten – zijn het waard om voor te strijden. Om een werkelijke interne markt tot stand te brengen, is het echter nodig dat er voor good governance en rechtszekerheid wordt gezorgd. De beheerstructuren van de interne markt moeten zo eenvoudig mogelijk worden gehouden, anders komen de doeltreffendheid en transparantie in het gedrang. Ik ben het met de rapporteur eens dat we voor meer passende wetgevingsmaatregelen moeten kiezen.</p>
      <p sl="lt">Voorts zijn er meer inspanningen nodig om de administratieve samenwerking tussen de lidstaten te verbeteren. Dat zou bijdragen aan de oplossing van urgente problemen bij de tenuitvoerlegging van specifieke richtlijnen, aan het kweken van onderling vertrouwen tussen de instellingen van de lidstaten en op den duur aan een doeltreffende interne markt. Als wij de interne markt opnieuw tot leven willen brengen, is het belangrijk om het scheppen van werkgelegenheid te bevorderen en een bedrijfsvriendelijke omgeving te scheppen. Een succesvolle interne markt moet ondernemerschap aanmoedigen en belemmeringen wegnemen die de oprichting van nieuwe kmo’s in de weg staan. Dat geldt met name voor Litouwen, dat per duizend inwoners ongeveer 31 kmo’s heeft, een cijfer duidelijk onder het gemiddelde van de EU 27 (40).</p>
    </intervention>
    <intervention id="3-421-671" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">Ik ben verheugd over de aanneming van drie resoluties over het weer op gang brengen van de interne markt, die zorgen voor de versterking van de governance, van de rol van ondernemingen en groei en van de plaats van de burgers in dit beleid. Meer dan twintig jaar na de ondertekening van de Europese Akte is het vrije verkeer van personen, goederen en kapitaal in de Europese ruimte het tastbare teken van het succes van een ambitieus beleid in dienst van de burger en de groei, waarvan eenieder de vruchten kan plukken in het dagelijks leven. Wij mogen ons echter niet beperken tot het opmaken van een balans, aangezien de Europeanen concrete voorstellen van ons verwachten om de komende uitdagingen te kunnen aangaan. Onze prioriteiten indachtig hebben wij een reeks evenwichtige maatregelen opgesteld die een helder politiek, economisch en sociaal model belichamen. Waar het gaat om deze specifieke resolutie over governance en partnerschap stem ik graag voor een tekst die het project een politieke dimensie geeft. Omwille van een betere informatievoorziening zal de begeleiding van het proces om de interne markt weer op gang te brengen, voortaan worden verzorgd door de voorzitter van de Commissie. Daarmee wordt de interne markt vertegenwoordigd door een Europese instantie, zodat de Europese burgers zich kunnen verenigen rond een en hetzelfde project en de verbondenheid met Europa zal worden versterkt.</p>
    </intervention>
    <intervention id="3-421-750" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Voor het herstel van de interne markt wordt de in de praktijk opgedane kennis van de afgelopen decennia gebruikt en op grond daarvan worden belangrijke correcties ingebouwd. Om toekomstige vertragingen bij de nationale uitvoeringsmaatregelen te voorkomen, worden de door het Verdrag van Lissabon aangereikte instrumenten geactiveerd. De nationale parlementen moeten op Europees niveau worden betrokken bij het totale wetgevingsproces. Vooral het tweede voorstel is echter van essentieel belang. Het doel hiervan is om op regionaal en lokaal niveau – waar de invloed van de maatregelen voor de burgers het grootst is – de juiste uitvoering van de maatregelen te garanderen en ervoor te zorgen dat de intentie, die op Europees niveau doorslaggevend was voor de ontwikkeling en goedkeuring van de richtlijn, ook duidelijk wordt gemaakt voor de burgers.</p>
    </intervention>
    <intervention id="3-422-000" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Ik heb voor het verslag van mevrouw Kalniete gestemd. Het is belangrijk dat we ons concentreren op het weer op gang brengen van de interne markt, door de nadruk te leggen op de bevordering van groei en de schepping van werkgelegenheid, om concrete resultaten te boeken die meteen zichtbaar zullen zijn voor de Europese burgers. Ik acht het daarnaast juist ons te richten op een vereenvoudiging van de wetgeving, om de interne markt van de EU bruikbaarder te maken voor kleine en middelgrote ondernemingen, en, boven alles, voor een vernieuwd communautair optreden voor het vrijmaken van gereguleerde beroepen en voor de wederzijdse erkenning van beroepskwalificaties.</p>
    </intervention>
    <intervention id="3-423-250" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd, omdat het, naast andere progressieve maatregelen, een verband legt tussen de Single Market Act en de Europa 2020-strategie, op de noodzaak van bescherming van werknemersrechten wijst, gericht is op het scheppen van banen, en meeneembare pensioenrechten mogelijk maakt. Ondanks al deze punten is de sociale dimensie van dit verslag nog altijd minder verreikend dan werd gehoopt.</p>
    </intervention>
    <intervention id="3-423-312" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Ik steun het verslag van onze collega Antonio Correia de Campos, evenals de verslagen van Sandra Kalniete en Silviu Buşoi. Deze drie verslagen zijn opgesteld naar aanleiding van het voorstel van de Europese Commissie voor een Single Market Act. De interne markt weer op gang brengen, maar die vooral ook dichter bij de burger brengen: dat is het doel van Michel Barnier, commissaris voor de interne markt. Een doelstelling die ik volledig onderschrijf. De Single Market Act moet worden aangegrepen als dé gelegenheid om de burger duidelijk te maken dat de opbouw van Europa, en de interne markt in het bijzonder, er is vóór hem, en niet tegen hem. De beschikbaarheid van een basisbankdienst garanderen en, in bredere zin, de kwaliteit en toegankelijkheid van basisdiensten voor onze medeburgers zeker stellen, passen binnen die gedachte.</p>
    </intervention>
    <intervention id="3-423-375" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd. De fragmentatie van de interne markt vermindert het vertrouwen van de EU-burgers in die markt, omdat ze niet van hun vrijheden kunnen profiteren. De mededeling van de Commissie voorziet in een pakket maatregelen die een bijdrage moeten leveren aan de totstandbrenging van een interne markt die geïntegreerd is, onbelemmerd functioneert en een impuls kan geven aan het economisch herstel en concurrentievermogen van Europa. Ik wil de aandacht vestigen op een erg belangrijk aspect, te weten het belang dat er een interne energiemarkt tot stand wordt gebracht. Een interne energiemarkt is met name belangrijk voor het concurrentievermogen van de EU, zowel binnen de EU als daarbuiten. De totstandbrenging van een dergelijke markt zou helpen bij het omlaag brengen van de externe afhankelijkheid en zou zorgen voor meer betaalbare, eerlijke en concurrerende energieprijzen voor onze burgers en ondernemingen. Wetgevings- en niet-wetgevingsinitiatieven op energiegebied dienen gericht te zijn op voorzieningszekerheid door de komst van een gediversifieerd energienetwerk, nieuwe infrastructuren voor hernieuwbare energie en een gecoördineerde O&amp;O op het vlak van nieuwe energiebronnen. De Commissie, de lidstaten en de betrokken industriesectoren moeten dergelijke initiatieven nauw coördineren. Een interne markt die ten goede komt aan de burgers, het bedrijfsleven en het Europese concurrentievermogen moet in reële termen verder worden verdiept door het opzetten van infrastructuurprojecten die voor geheel Europa toegevoegde waarde hebben en die op EU-niveau worden gefinancierd en beheerd om onze energie-onafhankelijkheid en de energiezekerheid te waarborgen.</p>
    </intervention>
    <intervention id="3-423-500" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ik heb voor dit verslag gestemd omdat we behoefte hebben aan vooruitgang. De obstakels voor burgers die willen studeren, willen werken of iets willen kopen in een andere lidstaat zijn inderdaad veel te talrijk. Het is al net zo moeilijk voor kleine en middelgrote bedrijven. De Europeanen hebben meer informatie nodig, maar ook een simpeler, helderder en beter gecommuniceerde wetgeving.</p>
    </intervention>
    <intervention id="3-423-750" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Europa is meer dan alleen een markt, het is ook een gemeenschap van burgers, zo valt regelmatig van verschillende kanten te beluisteren! Maar wat is daar nu echt van waar? Weinig burgers geloven hierin. Vandaar dit verslag over de interne markt voor Europeanen, dat vandaag is aangenomen in antwoord op de door de Commissie in oktober vorig jaar gepresenteerde Single Market Act. Naast de verslagen over ondernemingen, groei en governance op de interne markt wordt in dit verslag ingegaan op de verwachtingen van de burgers, de consumenten en de gebruikers van openbare diensten. Ideeën die in dit verband worden geopperd zijn de vergroting van de transparantie van bankkosten, maar ook de echte erkenning van beroepskwalificaties en de overdraagbaarheid van pensioenrechten. Dankzij de onderhandelingen wordt in het verslag tevens verwezen naar de horizontale sociale clausule, een verworvenheid van het Verdrag van Lissabon, die voortaan concreet moet worden vertaald in de wetgeving. Tot slot is in de tekst ook het concept overgenomen waar commissaris Barnier zich sterk voor heeft gemaakt, het concept van een “instrumentarium” om de kwaliteit van de diensten van algemeen belang, en met name de sociale diensten van algemeen belang, te evalueren, die zich tegenwoordig mogen verheugen in de warme belangstelling van de burgers en dienstverleners in de lidstaten. Hoewel het verslag geen wetgevingsverslag is, heeft het de verdienste dat de burgers worden betrokken bij het o zo noodzakelijke proces van de voltooiing van interne markt.</p>
    </intervention>
    <intervention id="3-424-000" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">In 2010 heeft de Commissie een voorstel goedgekeurd om de Europese burgers in interne markt te herstellen, met als doel “een sociale markteconomie met een groot concurrentievermogen die gericht is op volledige werkgelegenheid en sociale vooruitgang” te versterken. Naar mijn mening waren de inspanningen om de interne markt te verwezenlijken steeds toegespitst op de markt en de organisatie ervan, en slechts in zeer beperkte mate op de bezorgdheden en rechten van burgers, werknemers en consumenten.</p>
      <p sl="it">Er is in het bijzonder nood aan een interne energiemarkt die in staat is het Europese concurrentievermogen te bevorderen, de afhankelijkheid van derde landen te verminderen en de energieprijzen goedkoper te maken. De wetgevingsinitiatieven op het vlak van energie moeten worden genomen op basis van nauwe samenwerking tussen de Commissie, de lidstaten en de relevante sectoren van de industrie.</p>
      <p sl="it">Transparantie op het vlak van bankkosten en de ware kosten en voorwaarden van hypothecaire kredieten is daarnaast van essentieel belang voor de bescherming van de consumenten en beleggers als voor het waarborgen van toegang tot leningen voor burgers en kleine ondernemingen.</p>
      <p sl="it">Tot slot ben ik van mening dat een ware verbreding van de interne markt die burgers, ondernemingen en het Europese concurrentievermogen ten goede komt, moet berusten op de capaciteit om te zorgen voor de ontwikkeling van projecten die zorgen voor Europese toegevoegde waarde met betrekking tot materiële en immateriële infrastructuren. Deze projecten moeten worden gestuurd en gefinancierd op het niveau van de EU. Ik wil de Commissie daarom aansporen om in dit verband gepaste wetgevingsvoorstellen doen.</p>
    </intervention>
    <intervention id="3-424-500" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ik deel de mening dat een werkende interne markt de belangrijkste drijvende kracht is die de Europese Unie in staat zal stellen haar volledige potentieel te verwezenlijken op het vlak van concurrentievermogen, slimme, duurzame en inclusieve groei, en het scheppen van meer en betere banen. De strategie voor de interne markt moet het sociaal welzijn bevorderen en tot meer rechten voor werknemers en billijke arbeidsvoorwaarden voor alle burgers leiden. Ik heb vóór het wetgevingsinitiatief gestemd. Ik vind dat de Europese Commissie maatregelen moet nemen om de mobiliteit van burgers te vergroten. Ik verwelkom het idee om een groenboek over de erkenning van beroepskwalificaties op te stellen en een ‘mobiliteitsscorebord’ in te stellen om de mobiliteit binnen de EU te meten.</p>
    </intervention>
    <intervention id="3-425-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ik heb voor dit verslag gestemd omdat het noodzakelijk is het vertrouwen van de burgers in de interne markt te herstellen en hun steun voor de idee van de Europese Unie te herwinnen door aanvullende inspanningen te ondernemen die leiden tot de versterking en tenuitvoerlegging van hun sociale rechten. Volgens het verslag moet zowel op nationaal als communautair niveau nadere actie worden ondernomen met betrekking tot het scheppen van werkgelegenheid, rekening houdend met demografische en arbeidsmarktkansen in de lidstaten, de rechten van werknemers, de waarborging van eerlijke arbeidsvoorwaarden – een punt dat name van belang is – en de bevordering van het vrije verkeer van werknemers tussen de lidstaten.</p>
      <p sl="lt">In het verslag wordt eveneens benadrukt dat de rechten van de burgers als consumenten en gebruikers van openbare dienstverlening moeten worden versterkt, en dat passende educatieve campagnes moeten worden opgezet die de burgers voorzien van informatie over hun rechten en vrijheden. Ook wordt de aandacht gevestigd op de hervorming van het kader voor de erkenning van beroepskwalificaties en de noodzaak van meeneembare pensioenrechten, terwijl de lidstaten ook worden aangemoedigd hun pensioenbeleid doeltreffender te coördineren.</p>
    </intervention>
    <intervention id="3-425-500" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">De ontwerpmededeling om het vertrouwen van de Europeanen in de interne markt te herstellen, opgesteld door de Commissie, is enigszins onduidelijk op het punt van samenhang met de EU 2020-strategie, en ze overlapt ook met verschillende andere initiatieven. Om te zorgen voor een hernieuwde interne markt die groei, werkgelegenheid, concurrentievermogen en zeggenschap voor burgers en consumenten in de hand werkt, is er nood aan meer samenhang, doeltreffendheid en beter bestuur. De Raad en de lidstaten moeten Europees engagement en nationale politieke verantwoordelijkheid aanmoedigen om de interne markt te verdiepen en te versterken. De inspanningen om de interne markt te verwezenlijken waren steeds toegespitst op de markt en de organisatie ervan, en slechts in zeer beperkte mate op de bezorgdheden en rechten van burgers, werknemers en consumenten. Dit kan de onwil en moeheid van de Europeanen met betrekking tot de interne markt helpen verklaren. De burgers moeten centraal worden geplaatst in de interne markt.</p>
      <p sl="ro">Dit wordt duidelijk gesteld in de inleiding van het document. De voorstellen in deze richting zijn echter te zwak om hiervoor te zorgen. In het verslag-Grech, dat in mei 2010 door het Parlement is aangenomen, werd aanbevolen een ware holistische aanpak te volgen om de interne markt weer op gang te brengen en te versterken. Deze aanpak omvat belangrijke domeinen van het EU-beleid als industrie, energie en infrastructuur.</p>
    </intervention>
    <intervention id="3-426-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">De voltooiing van de interne markt is een valide instrument voor het opnieuw tot leven brengen van de Europese economie, en in het bijzonder voor de schepping van werkgelegenheid. De verslagen over dit onderwerp, die we vandaag in het Parlement hebben aangenomen, vormen in mijn ogen een belangrijke stap voorwaarts naar een geïntegreerde en functionerende interne markt. De Commissie heeft vijftig voorstellen ter tafel gelegd, om beter samen te werken, te ondernemen en zaken te doen.</p>
      <p sl="it">Ik heb gestemd voor dit verslag, dat als doel heeft een daadwerkelijke economische vrijheid te garanderen, maar tegelijkertijd het recht op arbeid en de volledige uitvoering van de beginselen van gelijke beloningen en vrij verkeer van werknemers te beschermen (dat wil zeggen ook de volledige erkenning van beroepskwalificaties binnen de lidstaten). Ik ben het daarom eens met de prioriteiten die de rapporteur heeft gesteld, namelijk de verbetering van het Europees markttoezicht, de opstelling van een actieplan tegen piraterij en namaak, en de ontwikkeling van een effectief communicatiebeleid dat dient ter benadrukking van de door de EU bevorderde activiteiten.</p>
    </intervention>
    <intervention id="3-427-000" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Dit verslag maakt onderdeel uit van een pakket van drie verslagen van het Parlement als antwoord op de uitgebreide mededeling van de Commissie over de Single Market Act (SMA), die vijftig wetgevings- en niet-wetgevingsvoorstellen bevat en is verdeeld in drie hoofdstukken met als aandachtspunt respectievelijk de Europeanen, ondernemingen en bestuur. Het was de bedoeling dat met de SMA uitvoering zou worden gegeven aan het verslag-Monti, dat de vernieuwing van de interne markt als voornaamste oogmerk had.</p>
      <p sl="en">Ik heb voor dit verslag gestemd, maar bij een aantal amendementen heb ik mij van stemming onthouden, omdat deze onderdeel waren van het via onderhandelingen tot stand gekomen pakket voor compromisamendementen. Ik hoop dat dit verslag de burgers nauw zal betrekken bij de interne markt en de sociale dimensie ervan zal versterken.</p>
    </intervention>
    <intervention id="3-427-500" speaker_id="photo_generic" name="Ole Christensen, Dan Jørgensen, Christel Schaldemose en Britta Thomsen" is_mep="True" mode="written">
      <p sl="da">Wij hebben gestemd voor het verslag over een interne markt voor Europeanen. Het verslag bevat een groot aantal belangrijke voorstellen voor de ontwikkeling van de interne markt. Voor ons is het met name een prioriteit dat gegarandeerd wordt dat de arbeidsmarktrechten geëerbiedigd worden in verband met de ontwikkeling van een meer op concurrentie gerichte interne markt. Het verslag bevat echter ook voorstellen waarin de Commissie wordt opgeroepen om de fiscale belemmeringen waar EU-burgers mee geconfronteerd worden te identificeren en weg te nemen alsmede om het immigratiebeleid verder te ontwikkelen in verband met migranten en seizoenarbeiders. Dit zijn twee onderwerpen die naar onze mening nationale aangelegenheden zijn. Er zijn daarnaast enkele amendementen op het verslag ingediend waarvan we de strekking steunen, maar we zijn van mening dat dit verslag niet geschikt is voor dit soort amendementen.</p>
    </intervention>
    <intervention id="3-428-000" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik ben het eens met de inhoud van dit verslag. De ontwikkeling van een interne markt is altijd een van de belangrijkste doelstellingen geweest van het proces van Europese integratie, en vandaag is het meer dan ooit nodig de interne markt te versterken door middel van concrete maatregelen die gericht zijn op de aanpak van drie cruciale zaken.</p>
      <p sl="it">We moeten de interne Europese markt versterken om haar zeer efficiënt en concurrentiekrachtig te maken, en haar vernieuwen in het kader van het beleid van de Unie om de gevolgen van de financiële crisis te bestrijden. Ik ga volledig akkoord met voorstellen die het Parlement heeft gedaan voor de versterking van het vertrouwen van ondernemers en consumenten. Een topprioriteit die naar voren komt als het gaat om de verwezenlijking van dit project is dat er dringend maatregelen moeten worden genomen om de mobiliteit van de burgers te verbeteren. Zo wordt de markt beter toegankelijk voor Europese werknemers en wordt de volledige werkgelegenheid bevorderd. Het is niet langer denkbaar de interne markt te ontwikkelen zonder een grotere betrokkenheid van de burger. Ik denk dan bijvoorbeeld aan het verbeteren van de toegang tot bank- en hypotheekdiensten voor de bescherming van investeerders, consumenten en financiële instellingen, of aan het oplossen van openstaande kwesties zoals het vrije verkeer van werknemers en de wederzijdse erkenning van beroepskwalificaties.</p>
    </intervention>
    <intervention id="3-428-250" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik heb voor de resolutie van de heer De Campos gestemd omdat de uiteindelijke door hem voorgestelde tekst evenwichtig is. Daarnaast waardeer ik het feit dat de voorstellen uit de verslagen van Louis Grech en Mario Monti opnieuw zijn genoemd door de rapporteur. Het herwinnen van het vertrouwen van de Europeanen in het goede functioneren van de interne markt moet de belangrijkste zorg van de Europese Commissie zijn. Door het opdelen van de voorstellen in drie verschillende hoofdstukken ontbreekt er een totaalblik op de Single Market Act. Dit kritiekpunt is ook opgenomen in het eindverslag van de heer De Campos. Daarnaast heb ik als schaduwrapporteur namens mijn fractie voor het advies van de Commissie economische en monetaire zaken een amendement ingediend op het verslag ‘Over een interne markt voor Europeanen’, waarin ik de lidstaten die nog arbeidsmarktbeperkingen voor werknemers uit de nieuwe lidstaten hanteren heb gevraagd om deze barrières op te heffen, om te kunnen profiteren van een aantal duidelijke economische voordelen, vooral in deze tijd van economische crisis. Ik ben verheugd dat dit amendement op de steun van de meeste van mijn collega’s kon rekenen.</p>
    </intervention>
    <intervention id="3-428-500" speaker_id="4318" name="Harlem DÉSIR" is_mep="True" mode="written" nationality="France" birth_date="25-11-1959" birth_place="Paris" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">De Europese Unie staat maar al te vaak ver van de burgers af, het beleid heeft veel weg van de ver-van-mijn-bedshow en in de ogen van de Europeanen ontbeert het project Europa aan zin en betekenis. Een interne markt die alleen maar een instrument is voor ongebreidelde liberalisering, voor de deregulering van openbare diensten, sociale systemen en werknemersrechten door die bloot te stellen aan een ware concurrentieslag, is verontrustend, terwijl hij juist ook allerlei tastbare voordelen heeft en kan hebben voor de consument en in het dagelijks leven van onze medeburgers. Met het verslag-Correia de Campos hebben de Europese socialisten ervoor geijverd dat de versterking van de interne markt met meer toezicht en regels wordt omgeven, en dat die ook het algemeen belang van de Europeanen dient en niet alleen dat van de ondernemingen: hierbij valt bijvoorbeeld te denken aan het consumentenrecht, bescherming van werknemersrechten tegen de tendens van sociale dumping, met uitdrukkelijke erkenning van collectieve overeenkomsten in alle EU-landen, de eis van een erkend kader voor openbare diensten, de toegankelijkheid van deze diensten voor iedereen, enzovoort. De integratie van de interne markt moet voortaan hand in hand gaan met de vooruitgang van het sociale Europa, wat meer dan ooit nodig is nu de crisis de Europeanen blijft teisteren.</p>
    </intervention>
    <intervention id="3-429-000" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Ik heb voor het verslag over een interne markt voor Europeanen gestemd. Het is de plicht van de Europese instellingen om een hoog ontwikkelde, sterk concurrerende sociale markteconomie te bevorderen, waarin wordt gestreefd naar volledige werkgelegenheid en sociale vooruitgang wordt gestimuleerd. Ik geloof dat de interne markt een van de belangrijkste drijfkrachten van de groei van Europa is.</p>
      <p sl="en">Marktmoeheid is een aanleiding tot zorg en moet nauwkeurig worden onderzocht. Het belangrijkste is dat dit verslag de fundamentele sociale rechten van de burger op het gebied van collectieve acties, arbeidsrecht, werkgelegenheidsbescherming en herstructurering van de industrie opnieuw bevestigt, in overeenstemming met primair Europees recht.</p>
      <p sl="en">Ik ben voor de kortetermijnstrategieën in dit verslag, waaronder de verbetering van het Europese markttoezicht, de ontwikkeling van een geïntegreerde hypotheekmarkt, het wegnemen van fiscale belemmeringen en het opheffen van dubbele belasting. Een goed beleid voor elektronische handel zal het vertrouwen van de consument vergroten bij het doen van aankopen op het internet. Ik kan mij ook vinden in het voorstel voor een actieplan om de namaak van goederen te bestrijden. Mede hierdoor zal de groei weer snel terugkeren in de productsector.</p>
    </intervention>
    <intervention id="3-430-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd, omdat het bijdraagt tot de idee van een interne markt die vriendelijker en aantrekkelijker is voor het Europese publiek. Benadrukt moet worden dat de tekst maatregelen omvat om de eerbiediging van sociale waarden en rechten in de EU-wetgeving te waarborgen, zodat deze nooit kunnen worden ‘overruled’ door het marktdenken.</p>
    </intervention>
    <intervention id="3-431-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Dit is een van de drie verslagen over de interne markt en de consolidatie ervan waarover vandaag wordt gedebatteerd en gestemd. Hoewel de rapporteur hier ook een poging onderneemt om de gevolgen van zijn steun voor de liberalisering te verdoezelen door te pleiten voor de invoering van een sociale clausule in alle internemarktwetgeving in overeenstemming met artikel 9 van het Verdrag betreffende de werking van de Europese Unie (VWEU) en het Handvest van de grondrechten van de Europese Unie, is de waarheid dat hij heel goed weet dat noch de Commissie, noch de Raad zich hierdoor laat leiden. Dat geldt ook voor veel lidstaten, waaronder Portugal. Er is steeds meer bijval voor de vrije mededinging en een steeds sterkere belijdenis van het geloof in markt, liberalisering en privatisering, zoals bijvoorbeeld blijkt uit de manier waarop wordt aangedrongen op de uitvoering van de dienstenrichtlijn.</p>
      <p sl="pt">De link met de conclusies van de Raad van 25 maart, en bovenal met het onlangs zo gedoopte ‘Euro Plus-pact’, is duidelijk. Dit pact, dat oorspronkelijk uit de koker van Duitsland komt en is gedubd tot het ‘pact voor het concurrentievermogen’, verklaart de oorlog aan de arbeiders, hun sociale rechten en de mensen in het algemeen, terwijl kritische kanttekeningen worden geplaatst bij de afhankelijkheid van landen met zwakkere economieën, waar het levenspeil nu echt achteruitholt. Daarom hebben wij, net zoals bij de twee andere verslagen, tegengestemd.</p>
    </intervention>
    <intervention id="3-432-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit is opnieuw een verslag over de interne markt, dat deel uitmaakt van het pakket betreffende de mededeling van de Commissie over de Single Market Act, waarvoor het voorstel voortbouwt op het verslag van de heer Monti met als titel “Een nieuwe strategie voor de interne markt”.</p>
      <p sl="pt">Hoewel de rapporteur hier ook een poging onderneemt zijn feitelijke steun voor de liberalisering te verbergen door te pleiten voor de invoering van een sociale clausule in alle internemarktwetgeving in overeenstemming met artikel 9 van het Verdrag betreffende de werking van de Europese Unie (VWEU) en het Handvest van de grondrechten van de Europese Unie, is de waarheid dat hij heel goed weet dat noch de Commissie, noch de Raad zich hierdoor laat leiden. Dat geldt ook voor veel lidstaten, waaronder Portugal. Het is dus de bedoeling de vrije mededinging te versterken en het proces van liberalisering en privatisering te versnellen, waar het verslag evenmin doekjes om windt gezien de sterke nadruk die op de uitvoering van de dienstenrichtlijn wordt gelegd.</p>
      <p sl="pt">Het verslag lijkt dus keurig aan te sluiten bij de conclusies van de Raad van 25 maart en bovenal bij het ‘Euro Plus-pact’, dat de oorlog verklaart aan de arbeiders en hun sociale rechten door aan te dringen op snellere liberalisering. Het voornaamste doel hiervan is de versnelling van het proces van concentratie en accumulatie van kapitaal bij monopolisten, waarbij elke poging tot bescherming van kmo’s, arbeiders en openbare diensten wordt gedwarsboomd. Vandaar onze tegenstem.</p>
    </intervention>
    <intervention id="3-432-250" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Het verslag van onze Portugese collega bevat een aantal punten die wij waarderen, zoals de noodzaak van een interne markt die gunstig is voor de consumentenrechten, en vooral de prioritering van de douanecontroles van goederen afkomstig uit derde landen. Naast deze positieve punten verschil ik aanzienlijk van mening met de rapporteur over de manier waarop de lidstaten de richtlijnen moeten toepassen en bevat het verslag mijns inziens te veel verwijzingen naar een soort sociaal ondernemerschap. Ik heb dus besloten mij te onthouden van stemming.</p>
    </intervention>
    <intervention id="3-433-000" speaker_id="2247" name="Mathieu GROSCH" is_mep="True" mode="written" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Dit verslag gaat over de 19 door de Commissie voorgestelde initiatieven waarmee de Europese burger in het middelpunt van de interne markt wordt geplaatst en waarmee tevens een duurzame sociale markteconomie wordt nagestreefd. Een positief punt in dit verslag is volgens mij onder andere vooral dat dit de Europese burgers, vooral degenen die in de grensregio’s leven, ten goede komt.</p>
      <p sl="de">Door de voorgestelde maatregelen wordt vooral het dagelijks leven voor burgers en ondernemingen in de grensregio’s gemakkelijker. In dit verslag worden het initiatief voor de erkenning van beroepskwalificaties en het programma ‘Jeugd in beweging’ gesteund. Bovendien zullen fiscale belemmeringen worden vastgesteld en weggenomen en zullen beslissende maatregelen worden genomen om dubbele belastingen te voorkomen. Verder worden er voor alle Europeanen billijke arbeidsvoorwaarden en ook een volledige overdraagbaarheid van pensioenaanspraken verlangd.</p>
      <p sl="de">Door deze maatregelen worden de burgers in het middelpunt van de interne markt geplaatst en worden er concrete maatregelen voor hun concrete behoeften genomen.</p>
    </intervention>
    <intervention id="3-434-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ik heb voor dit verslag gestemd, waarin terecht wordt benadrukt dat we “het subsidiariteitsbeginsel en de soevereiniteit van de lidstaten moeten eerbiedigen”. Wel is het jammer dat niet alle lidstaten willen inzien waar soevereiniteit ligt. In 1953 heeft de president van de hoogste civiele rechtbank bevestigt dat de soevereiniteit volgens het Schots constitutioneel recht bij de mensen ligt, in tegenstelling tot wat in andere delen van het Verenigd Koninkrijk geldt. Het is daarom betreurenswaardig dat alle unionistische partijen de pogingen van de Schotse regering hebben geblokkeerd om dit grondbeginsel via een referendum over de Schotse onafhankelijkheid onder de aandacht te brengen.</p>
    </intervention>
    <intervention id="3-434-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit document gestemd omdat het nodig is te komen tot een verbetering van het Europese markttoezicht en de toegang tot basisbankdiensten, de totstandbrenging van een geïntegreerde markt voor hypothecair krediet en de verwijdering van fiscale belemmeringen en dubbele belastingheffing. Voorts is behoefte aan een snelle en effectieve uitvoering van een beleid inzake elektronische handel om het vertrouwen van de burgers en de consumenten te verhogen wanneer ze online aankopen doen. Daarnaast moet er een actieplan worden opgesteld tegen namaak en piraterij als een belangrijk instrument voor preventie, om ervoor te zorgen dat goederen die binnen de interne markt circuleren veilig zijn voor consumptie, voldoen aan de passende normen en legaal zijn. De Commissie en de lidstaten moeten een effectief communicatiebeleid ontwikkelen met betrekking tot de Single Market Act, op basis van een beleidscontrole waarmee de tastbaarheid ervan voor de burgers wordt beoordeeld. Ook moet er een systeem met benchmarks worden ingevoerd, op basis van de horizontale sociale clausule, om de relevantie van alle maatregelen met betrekking tot de interne markt te beoordelen op het vlak van hun sociale impact, tastbaarheid en haalbaarheid, om te gebruiken als basis voor toekomstig beleid. Binnen het internemarktproject moeten de burgers centraal staan.</p>
    </intervention>
    <intervention id="3-435-000" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">De interne markt waar we vandaag over debatteren is zonder twijfel een van de grootste successen van de economische integratie in de Europese Unie. We mogen echter niet uit het oog verliezen dat het niet onze taak is om stagnatie te bevorderen, maar om steeds te blijven streven naar perfectie. Een samenhangend geheel is afhankelijk van de samenstellende delen, die als puzzelstukjes een robuuste, sterke en stabiele constructie vormen. De samenstellende delen van de interne markt zijn de mensen; hun rechten en plichten moeten altijd onze prioriteit zijn. Gezonde en dynamische ontwikkeling is ons doel. Hierdoor initiëren we economische groei die alleen mogelijk is dankzij verbetering van de economische, maatschappelijke en bestuurlijke component van de interne markt. We moeten ons afvragen of het beleid niet volledig gericht moet zijn op de burgers. Ontwikkeling en valorisatie van menselijk kapitaal is noodzakelijk en ware verbreding van de interne markt moet ten goede komen aan iedere Europeaan – werknemer, consument en ondernemer.</p>
    </intervention>
    <intervention id="3-436-000" speaker_id="96704" name="Edvard KOŽUŠNÍK" is_mep="True" mode="written" nationality="Czechia" birth_date="30-01-1971" birth_place="Olomouc" p_group="European Conservatives and Reformists Group" m_state="CZ">
      <p sl="cs">Er staat een groot aantal goede voorstellen in het verslag, zoals ondersteuning van de mobiliteit van de burger of opheffing van de dubbele belastingheffing voor Europese burgers. Maar daarnaast staat er een groot aantal voorstellen in die te veel naar overregulering rieken en die de interne markt zouden kunnen afremmen en uiteindelijk doen stagneren. Persoonlijk ben ik geen voorstander van voorstellen voor de totstandbrenging van een meer gereguleerde en sterker gecontroleerde interne markt voor financiering van kleine en middelgrote ondernemingen, net zoals ik geen voorstander ben van automatische verlenging van de verordening over roaming, omdat dit stuk regulering slechts tijdelijk van aard was en moest leiden tot gelijktrekking van de roamingprijzen. Regulering van eindprijzen voor de consument dient toch wel het allerlaatste instrument te zijn dat gebruikt mag worden ingeval van falen van de marktmechanismen. De roep van politici om automatische verlenging van deze verordening is eerder een politiek-populistische geste dan een rationeel beredeneerde stap waarin rekening wordt gehouden met de wijzigingen op het gebied van de telecommunicatie in de EU sinds 2007. Het voorstel voor een Europese televisiewedstrijd met de titel “Europese grensoverschrijdende onderneming van het jaar” is wat mij betreft pure verkwisting van Europees geld. Dat is dan ook de reden waarom ik mij in verband met dit verslag onthouden heb van stemming.</p>
    </intervention>
    <intervention id="3-436-250" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Ik heb voor dit verslag gestemd omdat ik er sterk van overtuigd ben dat het bestaan van een interne markt de belangrijkste verwerkelijking is van een sterk en coherent Europa. Ondernemingen in de sociale economie bevorderen, de vrije mobiliteit van de Europese burgers garanderen, en geavanceerde bankdiensten voor iedereen bereikbaar maken zijn slechts enkele belangrijke punten waar de focus van onze ideeën, middelen en projecten op moet komen te liggen. Met betrekking tot het eerste punt verwelkom ik de uitnodiging aan de Commissie om een groenboek te publiceren over de erkenning van de beroepskwalificaties in de verschillende lidstaten van de EU. Dit is een belangrijke stap die de rol van onderwijs en opleiding in de steeds opener Europese context nog tastbaarder zal maken.</p>
    </intervention>
    <intervention id="3-436-500" speaker_id="105849" name="Agnès LE BRUN" is_mep="True" mode="written" nationality="France" birth_date="28-12-1961" birth_place="Chaumont en Vexin" p_group="Group of the European People's Party (Christian Democrats)" m_state="FR">
      <p sl="fr">Oktober vorig jaar presenteerde de commissaris voor de interne markt en diensten, Michel Barnier, zijn “Single Market Act”, een geheel van vijftig voorstellen om de groei in de Europese Unie een nieuwe impuls te geven. Het Europees Parlement werd verzocht zich uit te spreken over de verschillende delen van deze mededeling. In het tweede hoofdstuk van de ‘Act’ wordt de basis gelegd voor de verzoening van de Europeanen met de interne markt. “Je wordt niet verliefd op een interne markt”, zei Jacques Delors. Zeker, maar we kunnen wel proberen om hem in elk geval nuttig te maken voor de burgers. Ik heb dan ook mijn steun gegeven aan de resolutie van het Europees Parlement, waarin het zijn tevredenheid uitspreekt over het evenwicht dat is gevonden waar het gaat om de afstemming tussen de vrijheden van werknemers en de eisen van de sociale economie. In dit hoofdstuk wordt aldus een belangrijke plaats toegekend aan voor de Europeanen essentiële zaken als openbare diensten en communicatie-infrastructuur, solidariteit, werkgelegenheid en consumentenbescherming. Een evenwicht dat duidelijk maakt dat de Commissie zich er volledig van bewust is dat de interne markt zich niet tegen de Europeanen kan keren, maar er alleen maar kan komen als die markt hun ten dienste staat, zowel op korte als lange termijn.</p>
    </intervention>
    <intervention id="3-437-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd. De inspanningen om de interne markt te verwezenlijken waren steeds toegespitst op de markt en de organisatie ervan, en slechts in zeer beperkte mate op de bezorgdheden en rechten van burgers, werknemers en consumenten. Dit kan de onwil en moeheid van de Europeanen met betrekking tot de interne markt helpen verklaren.</p>
      <p sl="en">De burgers moeten centraal worden geplaatst in de interne markt. Dit wordt duidelijk gesteld in de inleiding van het document. De voorstellen in deze richting zijn echter te zwak om hiervoor te zorgen.</p>
    </intervention>
    <intervention id="3-438-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Aan de ene kant stelt deze tekst vast dat er onder de Europeanen steeds meer weerstand bestaat tegen de interne markt, maar aan de andere kant bevestigt hij wel de centrale plaats van die markt binnen het communautaire systeem. De op zich zonder meer positieve wens om de sociale wetgeving te versterken en aandacht te schenken aan de zorgen van de burgers is niet te combineren met het beginsel van de interne markt, zoals die er nu uitziet met zijn vrije en onvervalste mededinging. Deze tekst is tegenstrijdig en wekt valse verwachtingen. Ik stem tegen.</p>
    </intervention>
    <intervention id="3-438-125" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">De interne markt is altijd een van de pijlers van de economische ontwikkeling van Europa geweest. Inspanningen om de interne markt te stimuleren moeten toegespitst zijn op de bezorgdheden en rechten van het publiek en de bedrijven, opdat die inspanningen voor hen concrete voordelen opleveren. In internemarktwetgeving moet ook worden verwezen naar sociale rechten, terwijl er tevens maatregelen moeten worden voorgesteld om de mobiliteitsmogelijkheden voor het publiek te verbeteren en ervoor te zorgen dat hun pensioenrechten overdraagbaar zijn. Alleen op die manier zullen we een voltooide en functionerende interne markt tot stand kunnen brengen.</p>
    </intervention>
    <intervention id="3-438-250" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="written" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Meer dan een halve eeuw geleden verenigden de landen van Europa zich om een interne markt te vormen. We geloven dat we die markt een kwarteeuw geleden tot stand hebben gebracht. Er zijn echter ook nu nog tal van problemen die moeten worden aangepakt om de interne markt doeltreffend te laten functioneren en de Europese Unie concurrerend te laten zijn. Uit alle maatregelen waarover is beraadslaagd en die in het document worden genoemd, zal ik er twee uitlichten: een leven lang leren en de werkloosheid onder jongeren terugdringen en de invoering en werking van een interne energiemarkt. Wat de jongeren betreft: als groep in de samenleving zijn zij het die hun plaats zullen innemen in het Europa dat wij aan het vormen zijn. Het is daarom belangrijk om jongeren alle kansen te geven om hun weg te vinden en hun eigen toekomst te kunnen bepalen. De energiemarkt is een nieuw beleidsterrein van de EU. Slimme energienetwerken zullen zonder twijfel een belangrijke rol spelen in de economie van de toekomst. We moeten daarom zonder oponthoud voldoende aandacht en middelen besteden aan het bouwen en verbeteren van die netwerken.</p>
    </intervention>
    <intervention id="3-438-375" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ik stem in met deze resolutie omdat de meeste aandacht dient uit te gaan naar sociale grondrechten, de waarborging van consumentenrechten en het vrije verkeer van werknemers, goederen en ondernemingen. De interne markt moet de voorwaarden scheppen voor duurzame groei en een hogere werkgelegenheid, en de burgers moeten erin centraal staan. Het is derhalve van groot belang om concurrentieverstoringen te vermijden. De interne markt zal concurrerend blijven wanneer alle sociale rechten worden geëerbiedigd. We moeten het sociale welzijn en de rechten van werknemers garanderen en blijven versterken en voorzien in fatsoenlijke arbeidsvoorwaarden. Ik sta achter het voorstel dat het onmogelijk maakt op het grondgebied van een lidstaat te werken zonder de bepalingen van dit land inzake lonen en arbeidsvoorwaarden na te leven. Het beginsel van gelijke beloning voor gelijkwaardige arbeid moet ten volle ten uitvoer worden gelegd. Belemmeringen voor het vrije verkeer van werknemers moeten worden verwijderd. We moeten de arbeidsmarkten in de lidstaten openstellen voor alle Europese werknemers, maar de regulering van die markten moet plaatsvinden in overeenstemming met de arbeidsmarktvoorschriften van de lidstaten in kwestie, met inbegrip van het Scandinavisch cao-model. Het is zeer belangrijk dat de lidstaten het recht krijgen zelf te besluiten of zij niet-EU-burgers al dan niet het recht verlenen op hun grondgebied te verblijven. Om te komen tot een interne markt die sociaal georiënteerd is, moet de industrie op duurzame wijze worden geherstructureerd en moeten de sociale partners voortdurend worden geraadpleegd. Het is erg belangrijk ervoor te zorgen dat de overheidssector de mogelijkheden heeft om het bedrijfsleven effectiever bij zijn werkzaamheden te betrekken, zodat burgers gebruik kunnen maken van een kwalitatief hoogwaardige en innovatieve dienstverlening en algemene toegang tot de diensten kan worden gegarandeerd.</p>
    </intervention>
    <intervention id="3-438-500" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ik heb gestemd voor het verslag over een interne markt voor Europeanen, omdat Europa naar mijn mening moet beschikken over een gemeenschappelijke regelgeving die in staat is de behoeften van de burgers te bevredigen en de onevenwichtigheden en verschillen binnen de interne markt glad te strijken. Na de economische crisis is er in Europa nood aan een markt waarin de werknemers en consumenten de kern van het beleid vormen. In de tekst over een interne markt voor Europeanen wordt dus gestreefd naar een betere coördinatie tussen de Europese instellingen, de lidstaten en de ondernemingen, voor een sterker, door het Parlement ontworpen beleid dat in staat is tegemoet te komen aan alle behoeften van de Europese markt.</p>
    </intervention>
    <intervention id="3-438-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb voor het verslag gestemd, omdat ik het eens ben met de voornaamste prioriteiten die de Commissie door het Parlement zijn voorgelegd. Het belangrijkste voorstel is het verzoek om maatregelen om de mobiliteit van de Europese burgers te vergroten, met name door een groenboek over de wederzijdse erkenning van beroepskwalificaties te publiceren, inclusief een evaluatie van het bestaande regelgevingskader, en om, voor zover gepast, in 2012 een wetgevingsinitiatief ter hervorming van dit kader voor te stellen, en tegelijkertijd in 2011 te beoordelen wat de haalbaarheid en de meerwaarde is van het Europese beroepsbewijs en het vaardighedenpaspoort. Dit is een positieve maatregel, die zijn grondslag vindt in de huidige situatie en die de mobiliteit binnen de EU beoogt te verbeteren. Andere punten die ik naar voren zou willen halen, zijn het verzoek aan de Commissie om vóór juni 2011 een wetgevingsvoorstel in te dienen ter waarborging van de toegang tot bepaalde basisbankdiensten, om tegen eind 2011 de transparantie en de vergelijkbaarheid van bankkosten te verbeteren en om met een wetgevingsvoorstel te komen om obstakels weg te nemen waarmee mobiele werknemers worden geconfronteerd, teneinde te zorgen voor de volledige overdraagbaarheid van pensioenrechten.</p>
    </intervention>
    <intervention id="3-439-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">De interne markt voor Europeanen draait hoofdzakelijk om banen en het scheppen van werkgelegenheid, hetgeen bijdraagt aan een omgeving waarbinnen ondernemingen en burgers ten volle hun rechten kunnen uitoefenen. Er is nood aan een meer ambitieuze aanpak met betrekking tot de herziening van de richtlijn betreffende de terbeschikkingstelling van werknemers. Deze herziening moet tot doel hebben om, naast de economische vrijheden, ook te zorgen voor de bescherming van het meest vooruitstrevende arbeidsrecht en de normen en praktijken op het vlak van industriële betrekkingen, alsook de eerbiediging van het recht op collectieve vertegenwoordiging en onderhandeling, het recht op collectieve actie, met inbegrip van het stakingsrecht, en de volledige uitvoering van het beginsel van gelijke beloning voor gelijkwaardige arbeid.</p>
      <p sl="ro">De intentie te komen tot een Europees vervoersnet door middel van een gemeenschappelijk kader van Europese financiering, waarmee wordt gezorgd voor een verhoging van het concurrentievermogen en de integratie, en waarmee de mobiliteit van werknemers wordt vergemakkelijkt door betaalbare diensten, is essentieel. Ik beschouw opleiding en kwalificaties, die de hoekstenen vormen voor het scheppen van werkgelegenheid en voor sociale integratie, en uiteindelijk voor het succes van de interne markt, van vitaal belang. Ik moedig de lidstaten aan om mobiliteitsbarrières voor werknemers uit de nieuwe lidstaten weg te nemen, gezien de positieve effecten van de werknemersmobiliteit in de context van de financiële en economische crisis.</p>
    </intervention>
    <intervention id="3-439-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">De volledige verwezenlijking van een concurrerende interne markt zonder grenzen is essentieel voor de revitalisering van de Europese economie en de stimulering van groei, concurrentievermogen en duurzaamheid in de EU. Inspanningen om de interne markt nieuw leven in te blazen en te versterken moeten toegespitst zijn op de bezorgdheden en rechten van het publiek, consumenten, gebruikers van openbare diensten en bedrijven, waarbij die inspanningen voor hen concrete voordelen moeten opleveren opdat zij weer volledig vertrouwen kunnen krijgen in het Europese project en juiste informatie krijgen over de mogelijkheden die de interne markt biedt. Tegen deze achtergrond zouden er maatregelen moeten worden vastgesteld die de mobiliteit van de Europeanen kunnen vergroten en kunnen zorgen voor de bescherming van de consument, naast het bevorderen van het sociaal welzijn en het waarborgen van werknemersrechten.</p>
    </intervention>
    <intervention id="3-439-750" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">Ik heb voor het verslag-Correia De Campos gestemd, dat betrekking heeft op 19 initiatieven betreffende de burgerdimensie van de interne markt die zijn gepresenteerd in de Single Market Act zoals voorgesteld door commissaris Barnier. Ik heb mijn steun gegeven aan dit verslag, dat eraan herinnert hoe belangrijk het is de burgers weer centraal te stellen in de interne markt: de inspanningen om de fameuze “grote markt” te verwezenlijken waren tot dusver te zeer toegespitst op de interne markt en de organisatie ervan. We moeten dit karwei overdoen en ons daarbij laten leiden door de bezorgdheden en rechten van de burgers, werknemers en consumenten. Ik zou de Commissie willen vragen nota te nemen van de centrale prioriteiten die in deze resolutie zijn vervat. Ik noem hier met name drie doelstellingen die zo spoedig mogelijk bereikt moeten worden om te proberen de interne markt aantrekkelijker te maken voor onze medeburgers: de vergroting van de mobiliteit (bijvoorbeeld door de erkenning van beroepskwalificaties, of door de overdraagbaarheid van pensioenrechten voor mobiele werknemers), uitbreiding van de verordening over roaming, door met name retailprijsplafonds voor dataroaming in te voeren, en tot slot de toegankelijkheid van bepaalde basisbankdiensten en de transparantie en de vergelijkbaarheid van bankkosten in heel Europa.</p>
    </intervention>
    <intervention id="3-440-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb voorgestemd. Op 11 november 2010 heeft de Commissie een ontwerpmededeling goedgekeurd om het vertrouwen van de Europeanen in de interne markt te herstellen. Deze Single Market Act zal tot 28 februari 2011 worden besproken. De algemene aanpak die door de Commissie wordt voorgesteld, is een voortzetting van het verslag van Mario Monti aan de voorzitter van de Europese Commissie, getiteld "Een nieuwe strategie voor de interne markt". De doelstelling ervan is om, in overeenstemming met artikel 3 van het Verdrag betreffende de Europese Unie, "een sociale markteconomie met een groot concurrentievermogen die gericht is op volledige werkgelegenheid en sociale vooruitgang, en een hoog niveau van bescherming en verbetering van de kwaliteit van het milieu" te versterken door bedrijven, en met name kmo's, en Europeanen centraal te plaatsen in de interne markt. De mededeling van de Commissie met als titel "Naar een Single Market Act – voor een sociale markteconomie met een groot concurrentievermogen" bevat 50 voorstellen om beter samen te werken, te ondernemen en zaken te doen, en het tweede hoofdstuk ervan bevat 19 initiatieven met betrekking tot de sociale dimensie van de interne markt.</p>
    </intervention>
    <intervention id="3-441-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">De volledige verwezenlijking van de interne markt is een beslissende stap, die de Europese Unie in staat stelt haar potentieel op het gebied van intelligente, inclusieve en duurzame groei volledig te benutten.</p>
      <p sl="it">Daarom zijn geharmoniseerde nationale wetten nodig, die het vrije verkeer van personen, goederen, diensten en kapitaal bevorderen. Een welvarende en dynamische interne markt staat of valt met onze capaciteit om beleidsvoorstellen te doen die in staat zijn groei, werkgelegenheid en innovatie te ondersteunen.</p>
      <p sl="it">Met de stemming van vandaag heeft het Parlement nogmaals laten zien dat de burgers centraal moeten staan bij het weer op gang brengen van de interne markt, omdat zij sleutelspelers zijn en in staat zijn om positieve vicieuze cirkels van groei en innovatie op gang te brengen. De voltooiing van het beleid van de interne markt is nauw verbonden met de integratie met ander beleid, zoals het beleid op het gebied van mededinging, industrie, energie, of vervoer.</p>
    </intervention>
    <intervention id="3-441-750" speaker_id="23787" name="Czesław Adam SIEKIERSKI" is_mep="True" mode="written" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Het is belangrijk dat we deze brede discussie voeren over de gemeenschappelijke interne Europese markt, die al twintig jaar functioneert maar nog niet tot volle bloei is gekomen. Alle wetgeving, aanbevelingen en wederzijdse verzekeringen ten spijt, kunnen we niet beweren dat de interne markt al volledig is geïmplementeerd. Zonder interne markt kan er echter geen sprake zijn van een verenigd Europa. De totstandbrenging van de interne markt herbergt de mogelijkheid om het concept van de Europese Unie te versterken. Hoe is het mogelijk dat het nog steeds niet is gelukt om een markt zonder belemmeringen te creëren, ondanks de algemene consensus van de lidstaten dat juist dit beleid moet worden gevolgd?</p>
      <p sl="pl">De te sterk gewortelde nationale particularismen, ofwel de neiging om te zeer te hechten aan de eigen politieke en culturele belangen, staan de opbouw van de interne markt in de weg. Om de interne markt een nieuwe impuls te geven, moeten we de protectionistische barrières slechten. Ik sluit mij aan bij het standpunt dat de structuren en processen voor de sturing van de interne markt te gecompliceerd zijn vanwege van de te grote diversiteit binnen de EU. Versterking van de eenheidsmunt en invoering van die munt in de hele EU is een voorwaarde om een nieuwe kwaliteit aan de interne markt toe te voegen.</p>
      <p sl="pl">De interne markt bestaat niet alleen voor grote ondernemingen, maar ook voor kleine en middelgrote ondernemingen en vooral voor consumenten. Transparantie en eenheid zijn ons doel. Het is onze prioriteit om een volledig homogene interne markt te creëren. De Europese Raad en het Europees Parlement moeten daarom ieder jaar de toestand van de interne markt beoordelen, zodat we kunnen vaststellen in hoeverre het ons is gelukt om de gestelde doelen te bereiken.</p>
    </intervention>
    <intervention id="3-442-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">In dit verslag wordt getracht de maatregelen te versterken om de burgers centraal te stellen in het project van de interne markt, waarbij de aandacht vooral uitgaat naar de 19 initiatieven die afgestemd zijn op de noden van de Europese burgers. Ik ben van mening dat het essentieel is om het vertrouwen van het Europese publiek in het Europese project te herstellen, en daarom moeten de inspanningen worden toegespitst op de bezorgdheden en rechten van de burgers, consumenten, gebruikers van openbare diensten en bedrijven. Er moet een holistische aanpak van de interne markt komen waarmee iets kan worden gedaan aan het democratisch tekort dat wordt ervaren door het Europese publiek én overheids- en particuliere organen.</p>
      <p sl="pt">He bevorderen van de mobiliteit door het wegnemen van administratieve en fiscale belemmeringen en de harmonisatie van kwalificaties, investeringen in grensoverschrijdende projecten op diverse terreinen, de coördinatie van douaneactiviteiten, toezicht op nationale markten en de uitbreiding van de verordening over roaming zijn voorbeelden van de maatregelen die in mijn ogen cruciaal zijn voor het smeden van nauwere banden tussen het publiek en het Europese project. Overigens moet nogmaals worden benadrukt dat het sociale aspect van de interne markt moet worden aangevuld door politiek bestuur en partnerschap tussen de EU en de nationale organen, maar ook door de economische dimensie, die de economische groei zal bevorderen en Europa concurrerender zal maken.</p>
    </intervention>
    <intervention id="3-442-500" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">Ik ben verheugd over de aanneming van drie resoluties over het weer op gang brengen van de interne markt, die zorgen voor de versterking van de governance, van de rol van ondernemingen en groei en van de plaats van de burgers in dit beleid. Meer dan twintig jaar na de ondertekening van de Europese Akte is het vrije verkeer van personen, goederen en kapitaal in de Europese ruimte het tastbare teken van het succes van een ambitieus beleid in dienst van de burger en de groei, waarvan eenieder de vruchten kan plukken in het dagelijks leven. Wij mogen ons echter niet beperken tot het opmaken van een balans, aangezien de Europeanen concrete voorstellen van ons verwachten om de komende uitdagingen te kunnen aangaan. Onze prioriteiten indachtig hebben wij een reeks evenwichtige maatregelen opgesteld die een helder politiek, economisch en sociaal model belichamen. Deze specifieke resolutie over een interne markt voor Europeanen stelt de burger centraal. Door het bevorderen van mobiliteit en uitwisselingen ongeacht herkomst, leeftijd of beroep vormt deze tekst een stap in de richting van een Europese arbeidsmarkt. Voorts zijn de in de resolutie genoemde sociale beschermingsmaatregelen onontbeerlijk om deze markt in te kaderen en een model van sociale en solidaire economie te ondersteunen.</p>
    </intervention>
    <intervention id="3-443-250" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik stem voor dit verslag omdat het de aandacht vestigt op de noodzaak projecten met een Europese meerwaarde te ondersteunen, op de noodzaak van een nieuw industriebeleid en op regionale ontwikkeling door te investeren in regionale clusters. Ik stem ook voor het verslag omdat het een interne markt voor energie bepleit, door het verminderen van de energieafhankelijkheid en het tot stand brengen van concurrerender infrastructuur en concurrerender prijzen voor de eindgebruikers.</p>
    </intervention>
    <intervention id="3-443-500" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ik heb voor deze resolutie gestemd inzake een interne markt voor ondernemingen en groei. De interne markt is de hoeksteen voor bedrijven en consumenten. Er moet specifieke aandacht worden geschonken aan kleine en middelgrote ondernemingen, die het grootste potentieel voor verdere ontwikkeling en nieuwe werkgelegenheid hebben. Ik sta achter het standpunt van de rapporteur dat stimulering van elektronische handel en de totstandbrenging van een digitale interne markt een ander belangrijk aspect van de interne markt vertegenwoordigen. Hoewel het hier gaat om een zeer complex proces, gezien de verschillen in belastingstelsels, het verbintenissenrecht en de vereisten voor de uitoefening van een beroepsactiviteit in de lidstaten, moeten de inspanningen op dit vlak worden voortgezet. Daarnaast moet het fiscaal beleid worden gecoördineerd, omdat de introductie van een gemeenschappelijke, geharmoniseerde grondslag voor vennootschapsbelasting zou resulteren in een beter bedrijfsklimaat voor Europese ondernemingen.</p>
    </intervention>
    <intervention id="3-444-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Om de doelen van de Europa 2020-strategie te kunnen bereiken, moet de interne markt de voorwaarden bieden voor stevige, duurzame en inclusieve groei. Het is belangrijk dat het economische bestuur van de Europese Unie verbeterd wordt, zodat economische omstandigheden gecreëerd worden waarin ondernemingen de door de interne markt geboden mogelijkheden kunnen benutten om groter en competitiever te worden. Een van de grote voordelen van de interne markt is dat de belemmeringen voor mobiliteit zijn opgeheven en de institutionele regelgeving is geharmoniseerd, hetgeen heeft bijgedragen aan het begrip tussen de culturen, integratie, economische groei en Europese solidariteit. Ik heb voor dit verslag gestemd omdat ik het vertrouwen in de interne markt op alle niveaus wil aanmoedigen, en ook het wegnemen van de huidige barrières voor het betreden van de markt. Een op vrije en eerlijke concurrentie gebaseerde interne markt is de voornaamste economische hervormingsdoelstelling van de EU en biedt Europa in de wereldeconomie een essentieel concurrentievoordeel.</p>
    </intervention>
    <intervention id="3-444-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Een soepel werkende en op vrije en eerlijke concurrentie gebaseerde interne markt is de voornaamste economische hervormingsdoelstelling van de EU. De interne markt is nog steeds gefragmenteerd en hardnekkige obstakels van administratieve en regelgevende aard hebben een negatieve invloed op het gehele bedrijfsleven, met name kleine en middelgrote ondernemingen, die niet ten volle kunnen profiteren van alle voordelen die de interne markt te bieden heeft. De problemen met de regelgeving inzake de verlening van licenties voor auteursrechten in the EU zijn niet opgelost, en dat heeft rechtstreekse gevolgen op het gebied van namaak en piraterij. Dit ondermijnt het vertrouwen van het bedrijfsleven in e-handel en leidt tot een grotere versnippering van de regels voor de bescherming van intellectuele-eigendomsrechten, hetgeen innovatie op de interne markt ernstig bemoeilijkt. Het is met name van belang om de kwestie inzake overheidsopdrachten, die rond 17 procent van het bbp van de Unie uitmaken, naar behoren aan te pakken. Tot nu toe vertegenwoordigen grensoverschrijdende overheidsopdrachten slechts een klein deel van de totale markt voor overheidsopdrachten omdat het mkb nog altijd beperkt toegang tot de markten voor overheidsopdrachten heeft. Diensten vormen een belangrijke sector voor de economische groei en de werkgelegenheid, maar de interne markt voor diensten is nog altijd onderontwikkeld, met name ten gevolge van leemten in de dienstenrichtlijn in combinatie met de moeilijkheden die de lidstaten hebben ondervonden bij de tenuitvoerlegging daarvan. Ik sta achter de voorstellen die vervat zijn in de mededeling van de Commissie getiteld “Naar een Single Market Act”, maar voor een effectieve werking van de interne markt is nodig dat de lidstaten verbetering brengen in de tenuitvoerlegging van reeds aangenomen EU-initiatieven, zoals de “Small Business Act”, met behulp waarvan een groot aantal administratieve en regelgevingsproblemen waar ondernemingen in de EU mee kampen, kan worden aangepakt.</p>
    </intervention>
    <intervention id="3-444-500" speaker_id="23788" name="Adam BIELAN" is_mep="True" mode="written" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Als Europa zijn positie van economisch wereldleider wil behouden, zal het de economische ontwikkeling permanent moeten ondersteunen en stimuleren. De interne Europese markt is voor zowel ondernemers als consumenten van fundamentele betekenis. We moeten kleine en middelgrote ondernemingen omringen met bijzondere aandacht, omdat zij de motor zijn achter de economische groei en heel veel mensen werk bieden. Met behulp van innovatieve oplossingen en geschikte financiële instrumenten moeten we hun concurrentievermogen, hun toegang tot informatie en deelname aan onderzoeksprogramma’s verbeteren. Het voorstel om projectobligaties te ontwikkelen is bijzonder interessant, omdat ondernemers hierdoor de mogelijkheid krijgen om fondsen te werven. Ook de digitale interne markt moet een belangrijk onderdeel zijn van de economie. We moeten elektronische handel stimuleren, omdat daardoor de grensoverschrijdende handel zal toenemen. De ontwikkeling van een EU-octrooi en een uniform systeem voor geschillenbeslechting lijken mij eveneens noodzakelijk. Ik ben ervan overtuigd dat een goed werkende interne markt zal leiden tot duurzame economische groei, daarom steun ik de resolutie.</p>
    </intervention>
    <intervention id="3-445-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ik heb voor dit verslag gestemd. Om de interne markt van de EU nieuw leven in te blazen, het wereldwijde concurrentievermogen van de EU als geheel te vergroten en nieuwe werkgelegenheid te scheppen, moet er een groot aantal maatregelen worden vastgesteld en uitgevoerd die een duurzame bedrijfsgroei en ontwikkeling bevorderen. Voorts acht ik het van groot belang dat deze maatregelen worden gecoördineerd met maatregelen voor regionale ontwikkeling en dat ze complementair zijn, dit om te voorkomen dat er in bepaalde regio’s een concentratie van industrie, bedrijven en diensten ontstaat, terwijl andere, meer afgelegen regio’s aan hun lot worden overgelaten. Het verslag gaat ook in op een veelheid aan andere vraagstukken met impact op het dagelijks leven van de burgers, het concurrentievermogen van het bedrijfsleven en het scheppen van nieuwe banen in Europa, het uitvoeren van onderzoek en de bevordering van nieuwe technologieën, en de ontwikkeling en uitbreiding van infrastructuur op het gebied van vervoer, energie en telecommunicatie.</p>
      <p sl="lt">Er komt ook een punt aan de orde dat belangrijk is voor Litouwen, waarin de aandacht wordt gevestigd op de noodzaak de energie-infrastructuur in Oost-Europese landen zodanig te moderniseren dat ze op West-Europese energienetwerken kunnen worden aangesloten. Op dit gebied wordt tevens onderstreept dat de energie voor consumenten in heel Europa betaalbaar moet worden gehouden. Het verslag bevat tevens een aanmoediging aan de Commissie en de lidstaten om samen te werken teneinde het gebruik van effectievere en schonere vervoersystemen ingang te doen vinden en te bevorderen, internationale e-handel tot ontwikkeling te brengen en elektronische betalingssystemen te verbeteren.</p>
    </intervention>
    <intervention id="3-446-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">De Europese Unie is een van de belangrijkste economieën van de wereld, die wordt aangedreven door de kleine en middelgrote ondernemingen (kmo’s). Deze ondernemingen, die het zwaarst onder de economische crisis hebben geleden, moeten speciale aandacht krijgen van de EU, ook omdat juist de kmo’s het meeste potentieel hebben op het gebied van groei en werkgelegenheid.</p>
      <p sl="it">Het spreekt dus voor zich dat de Europese inspanningen gericht moeten zijn op het bevorderen van een duurzame economische groei. Ik heb voor het verslag gestemd omdat het een juiste aanduiding bevat van de prioriteiten voor het ontwikkelen van een sterkere interne markt, die beter aansluit op de behoeften van de Europese ondernemingen en tot een hogere mate van groei kan leiden.</p>
      <p sl="it">Ik sta dus achter de richtlijnen die in deze tekst zijn aangeduid en die, naar mijn mening, concreet bij kunnen dragen aan de omvorming van de interne markt in een innovatieve, bedrijfsvriendelijke omgeving, stoelend op een digitale economie en met een doeltreffend vrij verkeer van diensten. In dat opzicht staan wij ook achter de behoefte om de e-handel aan te moedigen, zodat grensoverschrijdende transacties en het fiscaal beleid worden bevorderd, evenals een grotere rationalisering van grensoverschrijdende overheidsopdrachten, want op dat vlak lopen de Europese kmo’s op dit moment achter.</p>
    </intervention>
    <intervention id="3-446-500" speaker_id="photo_generic" name="Ole Christensen, Dan Jørgensen, Christel Schaldemose en Britta Thomsen" is_mep="True" mode="written">
      <p sl="da">Wij hebben gestemd voor het verslag inzake een interne markt voor ondernemingen en groei. Het verslag bevat een groot aantal belangrijke voorstellen voor de ontwikkeling van de interne markt.</p>
      <p sl="da">We steunen echter niet de gedachte dat verschillen in fiscale bepalingen kunnen leiden tot significante belemmeringen voor grensoverschrijdende transacties en dat een coördinatie van het nationale belastingbeleid van de lidstaten, hetgeen de heer Monti in zijn verslag voorstelt, een aanzienlijke meerwaarde zal hebben voor bedrijven en burgers. Daarentegen zijn wij er voorstander van dat de coördinatie tussen de lidstaten gericht wordt op de preventie van belastingontduiking en belastingparadijzen. Belastingtarieven blijven een nationale aangelegenheid van de lidstaten.</p>
    </intervention>
    <intervention id="3-448-000" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb voor dit verslag gestemd. Mijns inziens zijn de in dit verslag beschreven maatregelen essentieel om een functionerende interne markt te ontwikkelen waarin een gezonde en productieve mededinging heerst.</p>
      <p sl="it">Ik ga volledig akkoord met de noodzaak om een digitale interne markt te ontwikkelen, want het ontbreken van toereikende regels heeft een aanzienlijke negatieve invloed op het rendement van de Europese markt, vooral recentelijk, gezien de technologische vooruitgang van bepaalde landen die onze economische concurrenten zijn. Het is noodzakelijk dat we rekening houden met het enorme potentieel van e-handel, vooral voor wat betreft de toename van grensoverschrijdende transacties en nog steeds, zoals ik al heb gezegd, voor de stijgende concurrentie die daardoor op de markt ontstaat.</p>
      <p sl="it">Verder ben ik het ermee eens dat we op twee andere fronten in actie moeten komen, namelijk die van de diensten en die van de kmo’s. Het is noodzakelijk om de dienstenrichtlijn naar behoren ten uitvoer te leggen en het regelgevingskader voor normalisatie te hervormen, zodat dat ook van toepassing is op de genoemde fronten. Daarnaast hopen we binnen korte tijd het wetgevingsvoorstel van de Europese Commissie te ontvangen. Tot slot, zoals ik al in vele andere debatten heb gezegd, is het noodzakelijk dat we nieuwe stimulansen en een betere steun voor de kleine en middelgrote ondernemingen aanduiden, omdat die de ruggengraat van onze markt zijn en veel werkgelegenheid scheppen.</p>
    </intervention>
    <intervention id="3-448-500" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Verbetering van de toegang tot informatie voor alle ondernemingen, ook kmo’s, is goed voor Europa in de zin van de financiële steun waar ze beroep op kunnen doen op innovatiegebied. Hierdoor raken ze meer betrokken bij onderzoeksprogramma’s en vooral bij publiek-private partnerschappen die gericht zijn op het uitvoeren van onderzoeks- en innovatieprogramma’s. Ik ben van mening dat het potentieel van deze ondernemingen nog onvoldoende wordt benut. Daarom moet de EU deze sector steunen zodat deze zijn activiteiten kan ontwikkelen, ook grensoverschrijdend, en alle mogelijkheden van de interne markt kan benutten.</p>
    </intervention>
    <intervention id="3-449-000" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Ik heb voor het verslag inzake “Een interne markt voor ondernemingen en groei” gestemd, omdat ik geloof dat het onze interne markt ten voordele van alle burgers aanzienlijk zal vergroten. In dit verslag wordt er daadwerkelijk naar gestreefd industrieel concurrentievermogen, duurzame ontwikkeling en het scheppen van banen te versterken.</p>
      <p sl="en">De Europese Unie heeft een unieke economie met maar liefst vijfhonderd miljoen consumenten. Het onderhouden, versterken en bevorderen van de Europese interne markt zorgt voor een groter verkeer van goederen en diensten tussen lidstaten zonder handelsbelemmeringen. In tijden van bezuinigingen is het van cruciaal belang om de groei van onze economie te versnellen.</p>
      <p sl="en">Ik ben het ermee eens dat er verdere maatregelen genomen moeten worden om te zorgen voor een passende uitvoering van de dienstenrichtlijn en de richtlijn beroepskwalificaties. Een goede uitvoering van deze richtlijnen zal de Europese burgers in staat stellen beroepshalve naar andere Europese lidstaten te reizen en diensten te verlenen zonder hoge administratieve lasten. Een van de hoofddoelstellingen van de Europese Unie is een ruimte zonder belemmeringen te creëren.</p>
      <p sl="en">In dit verslag wordt ook ingestemd met steun aan bedrijven uit het mkb die momenteel zeer veel hulp nodig hebben.</p>
    </intervention>
    <intervention id="3-449-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Omdat Europa de grootste economie ter wereld is, is de invoering van de interne markt essentieel om burgers en bedrijven een gevoel van vertrouwen en veiligheid te geven. De crisis die de hele wereld, en Europa in het bijzonder, doormaakt, zet ons aan het denken over de toekomst van de EU en de maatregelen die we moeten treffen om de Europese economie weer uit het slop te halen. In oktober 2010 hechtte de Commissie haar goedkeuring aan de Mededeling “Naar een Single Market Act”, die volgende op het verslag van de heer Monti getiteld “Een nieuwe strategie voor de interne markt”. De doelstellingen omvatten onder meer maatregelen om op het niveau van het bedrijfsleven te komen tot stevigere, duurzamere en billijkere groei. Ik ben dan ook blij dat dit verslag is aangenomen, daar het onder meer gericht is op vermindering van de bureaucratische lasten op kleine en middelgrote ondernemingen (kmo’s) door hun toegang te geven tot krediet, te investeren in innovatie en de modernisering van diensten, bijvoorbeeld door elektronisch beheer, en een digitale economie in te voeren. Dit zijn steunpilaren van de Europa 2020-strategie, die er sterk toe zullen bijdragen de interne markt concurrerender te maken en haar groei te stimuleren.</p>
    </intervention>
    <intervention id="3-450-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Ook dit is weer een verslag uit het pakket over de consolidatie van de interne markt, waarin de markt en de vrije mededinging schaamteloos geprezen worden, tegenover de onmiskenbare ramp die dit beleid heeft veroorzaakt en de verschrikkelijke gevolgen ervan waar de werknemers, de kleine en middelgrote ondernemingen (kmo’s) en de hele bevolking onder gebukt gaan, met name in landen met zwakkere economieën. Laten we een paar voorbeelden uitlichten uit enkele citaten uit het verslag, zoals op het terrein van energie, bijvoorbeeld: “wijst op het belang van een volledig operationele interne markt voor energie [ …]; onderstreept dat de interne markt voor energie moet bijdragen aan het betaalbaar houden van energie voor zowel consumenten, als het bedrijfsleven”.</p>
      <p sl="pt">Het is zonneklaar hoe tegenstrijdig en onjuist dit is. Men hoeft maar te kijken naar wat er in Portugal gebeurt om in te zien dat liberalisering geleid heeft tot privatisering, hoge prijzen voor het bedrijfsleven en consumenten en meer dan 1 miljard euro winst voor de aandeelhouders van EDP – Energias de Portugal, S.A., en een soortgelijk bedrag voor Galp Energia, SGPS, S.A. en andere bedrijven in die sector. Hetzelfde zou echter gezegd kunnen worden over sectoren als de post, de telecommunicatie of de financiële sector.</p>
    </intervention>
    <intervention id="3-451-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit is weer een verslag uit het pakket van de Commissie over de “Single Market Act”, een voorstel dat aansluit op het verslag van de heer Monti, getiteld: “Een nieuwe strategie voor de interne markt”.</p>
      <p sl="pt">Het is andermaal een lofzang op vrije concurrentie, waarbij verbloemd wordt dat in dit geschenk voor werknemers, kleine en middelgrote ondernemingen (kmo’s) en vooral de inwoners van landen met zwakkere economieën een bom verborgen zit.</p>
      <p sl="pt">Laten we een aantal voorbeelden uitlichten van de inhoud van het verslag, met name over energie:</p>
      <p sl="pt">“wijst op het belang van een volledig operationele interne markt voor energie [ …]; onderstreept dat de interne markt voor energie moet bijdragen aan het betaalbaar houden van energie voor zowel consumenten, als het bedrijfsleven”. Bovendien hoeft men maar te kijken naar wat er in Portugal gebeurt om in te zien dat liberalisering geleid heeft tot privatisering, hoge prijzen voor het bedrijfsleven en consumenten en meer dan 1 miljard euro winst voor de aandeelhouders van EDP – Energias de Portugal, S.A., en een soortgelijk bedrag voor Galp Energia, SGPS, S.A. en andere bedrijven in die sector.</p>
      <p sl="pt">Iets dergelijks zou gezegd kunnen worden over sectoren als de post of de telecommunicatie, om nog maar te zwijgen van de financiële sector. Daarom hebben wij tegen het verslag gestemd.</p>
    </intervention>
    <intervention id="3-452-000" speaker_id="photo_generic" name="Jim Higgins, Seán Kelly, Mairead McGuinness en Gay Mitchell" is_mep="True" mode="written">
      <p sl="en">De vier Ierse leden van het Europees Parlement van Fine Gael hebben voor het verslag over de Single Market Act voor ondernemingen en groei gestemd. We zijn het eens met de algemene strekking van de resolutie, maar verlenen geen steun aan de geconsolideerde heffingsgrondslag voor de vennootschapsbelasting (CCCTB), zoals wij in eerdere verklaringen hebben aangegeven.</p>
    </intervention>
    <intervention id="3-453-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">In het verslag-Buşoi wordt een interne markt voorgesteld die gunstig is voor ondernemingen. Ook wordt terecht het belang van het mkb benadrukt. Er is een plek in de EU, Schotland, waar tienduizenden kleine bedrijven hebben geprofiteerd van een bonusregeling voor kleine ondernemingen van de Schotse regering. Dit is een voorbeeld van optimale praktijken voor andere Europese landen.</p>
    </intervention>
    <intervention id="3-453-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit verslag gestemd. Om de interne markt van de EU nieuw leven in te blazen, het wereldwijde concurrentievermogen van de EU als geheel te vergroten en nieuwe werkgelegenheid te scheppen, moet er een groot aantal maatregelen worden vastgesteld en uitgevoerd die een duurzame bedrijfsgroei en ontwikkeling bevorderen. Europa is uitgegroeid tot de grootste economie ter wereld. De interne markt is de hoeksteen voor bedrijven en consumenten, maar er is wat groei en banen betreft nog ruimte voor méér; het volledige potentieel is nog niet benut. Er moet specifieke aandacht worden geschonken aan kleine en middelgrote ondernemingen omdat zij het grootste potentieel voor verdere ontwikkeling en nieuwe werkgelegenheid hebben. Het is daarom erg belangrijk duurzame economische groei te bevorderen. De interne markt en de bedrijven die erop opereren zijn van cruciaal belang voor de groei van de EU-economieën in de toekomst. De interne markt moet een innovatieve, bedrijfsvriendelijke omgeving worden, stoelend op een digitale economie en met een doeltreffend vrij verkeer van diensten. Een goed functionerende interne markt voor diensten heeft veel potentieel voor groei en, in het verlengde daarvan, voor herstel van onze economieën. Alleen duurzame groei garandeert de schepping van duurzame arbeidsplaatsen. Er moeten meer maatregelen worden genomen om te komen tot een goede tenuitvoerlegging van de dienstenrichtlijn en de richtlijn beroepskwalificaties. Ook dient te worden nagedacht over de invoering, daar waar van toepassing, van pan-Europese beroepsbewijzen omdat deze het vrije verkeer voor burgers van de EU kunnen helpen verbeteren en de aanwervingsprocedures voor EU-bedrijven kunnen helpen vereenvoudigen.</p>
    </intervention>
    <intervention id="3-454-000" speaker_id="28424" name="Tunne KELAM" is_mep="True" mode="written" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Ik heb voor dit verslag gestemd, omdat de omstandigheden voor het mkb in mijn ogen dringend moeten worden verbeterd, als wij Europa een sterke concurrentiepositie willen geven in de wereld. Het is reeds talloze malen aangetoond dat de vermindering van bureaucratische lasten voor het mkb tot economische groeit leidt en het concurrentievermogen van het mkb versterkt. Er is te weinig gedaan om ervoor te zorgen dat het mkb met minder bureaucratische obstakels en meer doelmatigheid kan functioneren. Het mkb is de drijvende kracht achter de Europese economie. Ook in de digitale wereld vinden ingrijpende ontwikkelingen plaats. De EU concurreert momenteel niet sterk op online markten. Dit betekent dat we alles moeten doen om e-handel te bevorderen en vooruitgang moeten boeken bij het verwezenlijken van de Europese digitale interne markt. Er zijn reeds belangrijke stappen genomen, maar er is nog meer te doen en haast is geboden. Ik ben verheugd over de acties die in dit verslag worden voorgesteld om oplossing van het onderhavige probleem te bespoedigen.</p>
    </intervention>
    <intervention id="3-455-000" speaker_id="96704" name="Edvard KOŽUŠNÍK" is_mep="True" mode="written" nationality="Czechia" birth_date="30-01-1971" birth_place="Olomouc" p_group="European Conservatives and Reformists Group" m_state="CZ">
      <p sl="cs">Het verslag over een interne markt voor ondernemingen en groei is uiterst evenwichtig geworden. Ik denk dat met de tenuitvoerlegging van de voorgestelde maatregelen de groei op de interne markt kan worden gestimuleerd en daarmee uiteindelijk ook de economie van de individuele lidstaten. Vooral de belangrijkste prioriteiten van dit verslag spreken mij aan, zoals de ontwikkeling van een EU-octrooi en een uniform systeem voor geschillenbeslechting, de nadruk op de noodzaak tot langetermijninvesteringen in innovatieve sectoren, een verhoging van het vertrouwen van het bedrijfsleven en de consumenten in e-handel, stimulering van de ontwikkeling daarvan binnen het kader van de interne markt, het uit de weg ruimen van bureaucratische obstakels voor de grensoverschrijdende activiteiten van kleine en middelgrote ondernemingen en stroomlijning van de procedures voor openbare aanbestedingen. Omdat ik voorstander ben van alle voornoemde maatregelen en ik overtuigd ben van hun grote nut, heb ik voor de goedkeuring van dit verslag gestemd.</p>
    </intervention>
    <intervention id="3-454-625" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">De doelstellingen van de 2020-strategie naleven vereist dat Europa zo gunstig mogelijke omstandigheden creëert voor groei en innovatie, door middel van investeringen en doeltreffend handelen op het gebied van de Europese markt. Europa moet groei ondersteunen en doeltreffende strategieën bevorderen binnen de interne markt, die zijn gericht op een verhoging van concurrentievermogen, innovatie en onderzoek. De Commissie moet de tenuitvoerlegging waarborgen van een pakket dat ons in staat stelt deze doelstellingen te behalen, door middel van maatregelen die zijn gericht op een verbeterde bevordering van het concurrentievermogen van de interne markt. De economische governance van de Europese Unie versterken is dus een belangrijke stap die bedrijven op de interne markt in staat zal stellen om maximaal te profiteren van de interne markt. De ontwikkeling van EU-projectobligaties en van een EU-octrooi dat ik de gehele Unie geldig is, zijn enkele van de redenen waarom ik de resolutie steun. Het is belangrijk dat we de doelstelling van de interne markt behalen, maar het blijft noodzakelijk dat we aandacht besteden aan de uiteenlopende omstandigheden van de verschillende lidstaten. Het is aan de EU om deze discrepanties tot een minimum te reduceren, zodat alle Europese ondernemingen van de interne markt kunnen profiteren.</p>
    </intervention>
    <intervention id="3-454-687" speaker_id="105849" name="Agnès LE BRUN" is_mep="True" mode="written" nationality="France" birth_date="28-12-1961" birth_place="Chaumont en Vexin" p_group="Group of the European People's Party (Christian Democrats)" m_state="FR">
      <p sl="fr">Oktober vorig jaar presenteerde de commissaris voor de interne markt en diensten, Michel Barnier, zijn “Single Market Act”, een geheel van vijftig voorstellen om de groei in de Europese Unie een nieuwe impuls te geven. Het Europees Parlement werd verzocht zich uit te spreken over de verschillende delen van deze mededeling. Het eerste hoofdstuk van de ‘Act’ is gewijd aan de voornemens van de Commissie om een bedrijfsvriendelijke omgeving tot stand te brengen. Op die manier moeten creatieve prestaties en innovatie worden bevorderd met het oog op duurzame ontwikkeling, waarbij internationaal concurrentievermogen en bescherming van kmo’s hand in hand gaan. Omdat de voornemens van de Commissie in de voorliggende resolutie van het Europees Parlement worden goedgekeurd en aangevuld, steun ik deze resolutie, waarin tevens wordt gewezen op de noodzaak die zich nu meer dan ooit doet voelen om de reële economie te ondersteunen, met name middels een ambitieus Europees industriebeleid. Om de markt werkelijk een te maken voor kmo’s wordt in de resolutie gepleit voor de invoering van het Europees Statuut van de besloten vennootschap, dat bevorderlijk zou zijn voor de grensoverschrijdende vestiging en exploitatie van deze onontbeerlijke elementen van de economische structuur van de Unie.</p>
    </intervention>
    <intervention id="3-454-750" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Ik heb voor dit verslag gestemd omdat ik de interne markt zonder enige twijfel beschouw als de voornaamste troef voor ons concurrentievermogen op internationaal niveau. Zonder de interne markt hadden we niet de huidige belangrijke rol gespeeld in het wereldwijde evenwicht van economische machten, vooral nu er nieuwe machten op het wereldtoneel verschijnen. De ontwikkeling van de interne markt en de doorgaande ontwikkeling van de regio’s zijn complementair. Samen leiden deze tot een sterk Europa, dat gekenmerkt wordt door cohesie en concurrentievermogen. Zodoende wil ik de zeer belangrijke rol van het regionaal beleid benadrukken bij de integratie van de interne markt. Ik ben van mening dat een betere toegang voor alle regio’s in de Europese Unie een conditio sine qua non is voor een dynamische en krachtige interne markt.</p>
      <p sl="ro">De nieuwe lidstaten bevinden zich in een bijzondere situatie, waarin de toegang tot de interne markt nog moeizaam is. Ondersteuning van investeringen in infrastructuur en verbetering daarvan zal bijdragen aan een groter concurrentievermogen van de achtergebleven regio’s, zullen zorgen voor een harmonieus functioneren van de interne markt en zo bijdragen aan een aanzienlijke verbetering van het wereldwijde concurrentievermogen van de Europese Unie op wereldniveau.</p>
    </intervention>
    <intervention id="3-456-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd. De interne markt en de bedrijven die erop opereren zijn van cruciaal belang voor de groei van de EU-economieën in de toekomst. Dit ontwerpverslag bevat de prioritaire maatregelen die nodig zijn voor het tot stand brengen van een sterkere interne markt die beter aansluit op de behoeften van bedrijven in de EU en die tot méér groei leidt dan in het verleden.</p>
      <p sl="en">De prioriteiten van de rapporteur zijn onderverdeeld in vier groepen die erop gericht zijn de interne markt om te vormen tot een innovatieve, bedrijfsvriendelijke omgeving, stoelend op een digitale economie en met een doeltreffend vrij verkeer van diensten. Een goed functionerende interne markt voor diensten heeft veel potentieel voor groei en, in het verlengde daarvan, voor herstel van onze economieën. Alleen duurzame groei garandeert de schepping van duurzame arbeidsplaatsen.</p>
    </intervention>
    <intervention id="3-457-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">In dit verslag worden voorstellen gedaan voor meer liberalisering in de sectoren energie en post en een versterkte toepassing van de dienstenrichtlijn, onder het mom van ondersteuning van bedrijven en het weer op gang brengen van de groei. Geheel in de lijn van de neoliberale leer worden regelgeving door de overheid en bescherming van de openbare diensten aangewezen als de schuldigen die de groei belemmeren. De Europese leiders hebben geen lering getrokken uit de crisis van 2008. Toch moet er een compleet andere weg naar een ander Europa worden ingeslagen. Ik stem tegen deze tekst.</p>
    </intervention>
    <intervention id="3-457-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">De interne markt is altijd een van de hoekstenen van de economische ontwikkeling van Europa geweest. De mededeling “Naar een Single Market Act” gaat over politiek leiderschap en het beginsel van partnerschap als fundamentele instrumenten om de interne markt een nieuwe impuls te geven en te verdiepen. We moeten een nieuwe dynamiek creëren in de betrekkingen tussen de instellingen en in de medewerking en de inzet van de lidstaten, evenals de nationale parlementen en de regionale en lokale overheden, zodat de toepasbaarheid en de tenuitvoerlegging van de wetgeving inzake de interne markt kunnen worden verbeterd. Wij moeten ons allemaal – lidstaten en Europese instellingen – inzetten om de tenuitvoerlegging van de Europese wetgeving te monitoren, te evalueren en te moderniseren.</p>
    </intervention>
    <intervention id="3-458-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Vooral het mkb is een belangrijke motor voor de hele economie. We moeten het mkb in de interne markt meer mogelijkheden bieden om zich te vestigen en uit te breiden. Daar is kapitaal voor nodig en het mkb moet hier gemakkelijker toegang toe krijgen. Een andere factor om een voortdurende en duurzame groei van de Europese nationale economieën te kunnen waarborgen, is steun aan de dienstensector. Hiertoe is een vrij verkeer van diensten noodzakelijk. De interne markt moet in het algemeen aantrekkelijker worden gemaakt, om zich tot een innovatieve en ondernemersvriendelijke omgeving te ontwikkelen.</p>
      <p sl="de">Om het concurrentievermogen te verbeteren en de groei te bevorderen, zou de EU ook een digitale interne markt nodig hebben. Alle ondernemingen in de EU moeten van de interne markt kunnen profiteren, hoewel sommige sectoren, bijvoorbeeld de e-handel, nog duidelijk verder ontwikkeld moeten worden. Ik heb het verslag niet gesteund, omdat de rapporteur voor de invoering van een nieuwe btw-strategie pleit, maar niet precies uitlegt hoe deze er in de praktijk uit zou kunnen zien.</p>
    </intervention>
    <intervention id="3-458-500" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ik heb voor deze resolutie gestemd omdat de interne markt voor het bedrijfsleven en de groei een zeer belangrijke factor is. Er moet veel aandacht worden geschonken aan innovatie en creativiteit en aan een passend mechanisme voor de financiering daarvan. Innovaties leveren een basis voor sterke en duurzame groei en nieuwe banen. Met het oog op een doeltreffende werking van de financieringsmechanismen is het bovenal noodzakelijk gunstige omstandigheden te creëren voor langetermijninvesteringen in innovatieve sectoren en sectoren die nieuwe werkgelegenheid creëren. Er dient bijzondere aandacht te worden geschonken aan kleine en middelgrote ondernemingen, die een vitale rol spelen in de Europese economie. De interne markt moet worden omgevormd tot een voor kmo’s meer bedrijfsvriendelijke omgeving die de uitbreiding van hun grensoverschrijdende activiteiten bevordert, hun toegang tot de kapitaalmarkten verbetert en administratieve en fiscale belemmeringen wegneemt. Er moeten de nodige voorwaarden worden gecreëerd zodat kmo’s passende steun ontvangen in het kader van het regionaal beleid van de EU, gezien de belangrijke rol die zij spelen bij het versterken van de sociale banden in stedelijke of dunbevolkte gebieden. De Europese banksector moet een pluralistische structuur krijgen die inspeelt op de financieringsbehoeften van kmo’s. Het is erg belangrijk dat het btw-kader wordt verduidelijkt en dat er een gemeenschappelijke, geconsolideerde grondslag voor vennootschapsbelasting wordt ingevoerd. Een Europees Statuut van de besloten vennootschap dient zo spoedig mogelijk te worden goedgekeurd, teneinde de vestiging en grensoverschrijdende activiteiten van kleine en middelgrote ondernemingen te vergemakkelijken. Opgemerkt is dat de procedures voor overheidsopdrachten gerationaliseerd moeten worden. We moeten de voorwaarden voor grensoverschrijdende overheidsopdrachten gunstiger maken om wederkerigheid met andere geïndustrialiseerde landen en de belangrijkste opkomende economieën tot stand te brengen.</p>
    </intervention>
    <intervention id="3-458-625" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">De financieel-economische crisis heeft de EU aangezet tot het zoeken naar nieuwe regels en systemen die voor evenwichtigheid en groei zorgen. Het verslag van Mario Monti heeft de toon gezet voor het ontwerp van de Europese “Single Market Act”. De belangrijkste doelstelling is het waarborgen van groei en ontwikkeling, maar ook van veiligheid en garanties voor kleine en middelgrote ondernemingen, investeerders en consumenten, en voor alle marktdeelnemers die eenvoudiger handel moeten kunnen drijven. Ik heb niet alleen voorgestemd omdat ik achter de tekst sta, maar ook om een concrete inspanning te leveren voor de burgers, om de regelgevingen te verbeteren en zowel voor het publiek als voor de ondernemingen gelijke investerings- en consumptiekansen te garanderen, in een aldoor groeiend systeem.</p>
    </intervention>
    <intervention id="3-458-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">In dit verslag presenteert het Parlement de vijf voornaamste prioriteiten om de interne markt te consolideren voor ondernemingen en groei: de ontwikkeling van een EU-octrooi en een uniform systeem voor geschillenbeslechting; de financiering van innovatie; het stimuleren van e-handel; het verbeteren van de toegang van kleine en middelgrote ondernemingen (kmo’s) tot en hun deelname aan de interne markt; het rationaliseren van de procedures voor overheidsopdrachten. Ik sta achter deze prioriteiten en heb daarom voor dit verslag gestemd. Ik wil graag nogmaals benadrukken dat ik ervan overtuigd ben dat de ontwikkeling van een EU-octrooi en een uniform systeem voor geschillenbeslechting onontbeerlijk is voor de ondersteuning van innovatie en creativiteit binnen de interne markt. Innovatie en creativiteit worden erkend als groeifactoren. Afgezien van deze maatregel denk ik dat de Commissie en de lidstaten het belang van innovatie voor sterke en duurzame groei en nieuwe banen moeten erkennen. We moeten de groei stimuleren door te waarborgen dat innovatie naar behoren wordt gefinancierd, met name door Europese projectobligaties in te voeren.</p>
    </intervention>
    <intervention id="3-459-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">De interne markt moet nieuw leven worden ingeblazen en geheel worden voltooid om de doelstellingen die in het kader van de Europa 2020-strategie zijn bepaald, te halen, teneinde te zorgen voor meer groei voor de bedrijven, inclusief ondernemingen in de sector sociale economie (coöperaties, verenigingen, onderlinge maatschappijen en stichtingen), en meer en betere banen, alsmede adequate bescherming voor de rechten van de Europese werknemers en de consumenten in de EU. Ik roep op tot het creëren van een meer kmo-vriendelijk regelgevingskader door het effect van nieuwe wet- of regelgevingsmaatregelen voor kmo’s grondig te beoordelen met het oog op de terugdringing van bureaucratische rompslomp, versterking van het concurrentievermogen en bevordering van betere banen. Daarnaast moeten de bestaande bepalingen met betrekking tot de gezondheid en veiligheid van werknemers behouden blijven. Het voorstel van de Commissie om een btw-strategie te formuleren is essentieel, omdat er een betere fiscale coördinatie tussen de lidstaten nodig is om oneerlijke belastingconcurrentie en marktdistorsies te voorkomen. Ik ben van mening dat het voorstel van de Commissie voor een richtlijn tot invoering van een gemeenschappelijke geconsolideerde heffingsgrondslag voor de vennootschapsbelasting het concurrentievermogen met name van kmo’s zal bevorderen, door de lasten als gevolg van de administratieve complexiteit te verminderen en fiscale belemmeringen voor de groei die het gevolg zijn van de fragmentatie, aan te pakken, met als resultaat een potentieel positieve impact op de overheidsfinanciën en de werkgelegenheid.</p>
    </intervention>
    <intervention id="3-459-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">De volledige totstandkoming van een concurrerende interne markt zonder grenzen is essentieel om de Europese economie uit het slop te halen en groei, concurrentievermogen en duurzaamheid in de EU te stimuleren. Het is dan ook raadzaam om maatregelen te treffen waarmee een sterkere interne markt kan worden opgebouwd, die beter aansluit op de behoeften van ondernemingen in de EU, met name kmo’s, zodat een gunstig klimaat wordt geschapen voor innovatie, op basis van een digitale economie en met daadwerkelijk vrij verkeer van diensten.</p>
    </intervention>
    <intervention id="3-459-750" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">Een goed functionerende interne markt is onontbeerlijk voor het concurrentievermogen, de werkgelegenheid en duurzame groei in Europa. Daarom heb ik voor het uitstekende verslag van collega Buşoi gestemd, die ter verbetering van de werking van de interne markt diverse prioriteiten voorstelt die vergezeld gaan van een aantal wetgevingsvoorstellen om deze prioriteiten te realiseren. Nodig in dit verband is het versnellen van de invoering van het EU-octrooi, het stroomlijnen van de procedures voor openbare aanbestedingen en het verder stimuleren van de digitale economie door het vertrouwen van het bedrijfsleven en de burgers in e-handel te versterken. Tot slot zij gewezen op twee essentiële hefbomen voor groei die zo snel mogelijk in beweging gezet moeten worden: aan de ene kant innovatie op lange termijn ter begeleiding van de ecologische transformatie van de economieën, wat gerealiseerd kan worden door de ontwikkeling van EU-projectobligaties, met name op het gebied van energie, transport en telecommunicatie; aan de andere kant het verbeteren van de deelname van het mkb aan de interne markt door het ontwikkelen van de financieringsbronnen van deze bedrijven, het verbeteren van hun toegang tot kapitaalmarkten, het elimineren van fiscale belemmeringen voor hun grensoverschrijdende activiteiten en het herzien van het kader voor overheidsopdrachten, teneinde procedures flexibeler en minder bureaucratisch te maken.</p>
    </intervention>
    <intervention id="3-460-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb voorgestemd. In oktober 2010 hechtte de Commissie goedkeuring aan de Mededeling “Naar een Single Market Act”, die bedoeld was om de interne markt nieuw leven in te blazen. In het eerste deel van deze mededeling stelt de Commissie een aantal maatregelen voor om op het niveau van het bedrijfsleven te komen tot stevige, duurzame en billijke groei. Europa is uitgegroeid tot de grootste economie ter wereld. De interne markt is de hoeksteen voor bedrijven en consumenten, maar er is wat groei en banen betreft nog ruimte voor méér; het volledige potentieel is nog niet benut. Er moet specifieke aandacht worden geschonken aan kleine en middelgrote ondernemingen omdat zij het grootste potentieel voor verdere ontwikkeling en nieuwe werkgelegenheid hebben.</p>
    </intervention>
    <intervention id="3-461-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">De mededeling “Naar een Single Market Act” gaat over politiek leiderschap en het beginsel van partnerschap als fundamentele instrumenten om de interne markt een nieuwe impuls te geven. De dynamiek van de betrekkingen tussen de instellingen en in de medewerking en de inzet van de lidstaten, evenals de nationale parlementen en de regionale en lokale overheden, vormen mechanismen waarmee de toepasbaarheid en de tenuitvoerlegging van de wetgeving inzake de interne markt kan worden verbeterd. Ik stem voor dit verslag, omdat ik de voorgestelde maatregelen essentieel acht, in het bijzonder de opname van een evaluatie van de toestand van de interne markt op de agenda van de Voorjaarsraad, de publicatie van een groenboek in samenwerking met het maatschappelijk middenveld en regionale en lokale overheden, de publicatie van concordantietabellen en tot slot het terugdringen van gebreken en fouten bij de omzetting van richtlijnen.</p>
      <p sl="pt">Zowel de lidstaten als de Europese instellingen moeten zich inzetten om de tenuitvoerlegging van de Europese wetgeving te monitoren, te evalueren en te moderniseren, want alleen zo kan het integratiebeleid slagen. Ten slotte wil ik er op wijzen dat regionale en lokale overheden een belangrijker rol moeten krijgen, overeenkomstig de beginselen van subsidiariteit en partnerschap.</p>
    </intervention>
    <intervention id="3-444-125" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Ik steun het verslag van onze collega Silviu Buşoi, evenals de verslagen van Sandra Kalniete en Antonio Correia de Campos. Deze drie verslagen zijn opgesteld naar aanleiding van het voorstel van de Europese Commissie voor een Single Market Act. De interne markt weer op gang brengen, maar die vooral ook dichter bij de burger brengen: dat is het doel van Michel Barnier, commissaris voor de interne markt. Een doelstelling die ik volledig onderschrijf. De Single Market Act moet worden aangegrepen als dé gelegenheid om de burger duidelijk te maken dat de opbouw van Europa, en de interne markt in het bijzonder, er is vóór hem, en niet tegen hem. De beschikbaarheid van een basisbankdienst garanderen en, in bredere zin, de kwaliteit en toegankelijkheid van basisdiensten voor onze medeburgers zeker stellen, passen binnen die gedachte.</p>
    </intervention>
    <intervention id="3-447-000" speaker_id="97195" name="Giovanni COLLINO" is_mep="True" mode="written" nationality="Italy" birth_date="15-06-1954" birth_place="Pontebba " p_group="Group of the European People's Party (Christian Democrats)" m_state="IT">
      <p sl="it">De drie verslagen van het Europees Parlement, die een antwoord vormen op de Single Market Act van de Commissie, behandelen belangrijke onderwerpen voor de Europese industrie en voor haar kleine en middelgrote ondernemingen. De vereenvoudiging van de regelgeving en vermindering van de bureaucratische rompslomp, de strijd tegen vervalsing, het belang van innovatie en de toegang tot leningen zijn noodzakelijke ingrepen die onze ondernemingen van Europa verwachten, zodat ze weer concurrentiekrachtig kunnen worden op de internationale markten.</p>
      <p sl="it">Wat aan de andere kant echt noodzakelijk is voor het herstel en de voltooiing van de Europese interne markt is een eenduidig fiscaal beleid binnen de Unie. Het belastingbeleid is de zuurstof die de kleine en middelgrote ondernemingen nodig hebben voor een opleving die niet beperkt blijft tot een initiële stimulans, maar doorgaat tot consolidatie en groei. Het gebrek aan fiscale harmonisatie in Europa veroorzaakt een onevenwichtigheid tussen de verschillende gebieden in de Unie, zoals het geval is tussen het noordoosten van Italië en Slovenië, die niet alleen wat betreft de mate waarin hun economieën zich ontwikkelen, maar ook op fiscaal vlak met elkaar concurreren.</p>
    </intervention>
    <intervention id="3-451-500" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">We worden niet erg enthousiast van de drie verslagen over de interne markt, want ze bevatten alle drie punten waar wij het mee eens zijn, maar daarnaast ook punten waarmee we niet akkoord gaan. In dit geval zal ik mij echter voor het verslag van onze collega van de Fractie Alliantie van Liberalen en Democraten voor Europa (ALDE) onthouden van stemming. Ondanks punten waar ik het niet mee eens ben – zoals de maatregelen die naar mijn mening de grote ondernemingen bevoordelen in plaats van de kleine – bevat het verslag namelijk ook positieve punten, zoals de nadruk op innovatie ter bevordering van groei.</p>
    </intervention>
    <intervention id="3-451-750" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">De door de Europese Commissie voorgestelde Single Market Act heeft als doel het potentieel van de interne markt vrij te maken en de economie van de EU weer sterk en concurrerend te maken na de economische crisis. Ik heb voor de aanbevelingen van het Parlement betreffende de Single Market Act van de Commissie gestemd en verzoek de Europese Commissie met klem om deze aanbevelingen over te nemen, zodat bestuursstructuren worden versterkt, innovatie en werkgelegenheid wordt gestimuleerd en burgers centraal worden gesteld in de interne markt. We moeten samenwerken bij het versterken van het economisch bestuur van de interne markt en bij de invoering van een beter gecoördineerde benadering van politiek leiderschap. Dit zal de effectiviteit van de Single Market Act vergroten en het vertrouwen van de burgers in het initiatief herstellen.</p>
      <p sl="en">Ik verwelkom de resolutie waarin wordt opgeroepen tot meer aandacht voor de mobiliteit van burgers. Het is volgens mij van essentieel belang dat bij de vernieuwing van de interne markt ook wordt gekeken naar de behoeften van het mkb en een kader wordt geschapen waarin nieuwe, innovatieve bedrijven kunnen ontstaan in de gehele EU en met name in Wales.</p>
    </intervention>
    <intervention id="3-441-875" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb de twaalf prioriteiten in de Single Market Act gesteund en hoop dat de Commissie deze zal vertalen naar effectieve wetgevingsmaatregelen.</p>
    </intervention>
  </section>
  <section id="creitem30" title="10. Rectificaties stemgedrag/voorgenomen stemgedrag: zie notulen"/>
  <section id="creitem31" title="11. Goedkeuring van de notulen van de vorige vergadering: zie notulen"/>
  <section id="creitem32" title="12. Lering uit het kernongeval in Japan voor de veiligheid van de kernenergie in Europa">
    <intervention id="3-466-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Aan de orde zijn de verklaringen van de Raad en de Commissie: Lering uit het kernongeval in Japan voor de veiligheid van de kernenergie in Europa.</p>
    </intervention>
    <intervention id="3-467-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Mijnheer de Voorzitter, commissaris, dames en heren, ik wil allereerst graag uitdrukking geven aan mijn vreugde over het feit dat we het vorige maand aangevangen debat voortzetten. Dat toont enerzijds de ernst van de zaak aan, en anderzijds geeft het aan dat onze instellingen, naast alle emotionele reacties die de nog altijd uiterst precaire situatie in Japan bij ons allen oproept, terzake met de nodige omzichtigheid willen optreden. Tegelijkertijd wil ik opnieuw bevestigen dat we bereid zijn om permanente en concrete steun te verlenen aan het Japanse volk, zowel in de vorm van humanitaire hulp als via nucleaire deskundige begeleiding. De Europese Raad heeft dat op 25 maart duidelijk te kennen gegeven.</p>
      <p sl="hu">Verder wil ik erop wijzen dat het Hongaarse voorzitterschap onverwijld heeft gereageerd op de Japanse ramp, met name met betrekking tot werkzaamheden betreffende kernenergierisico’s. Laat ik maar gelijk in het begin een einde maken aan de misvattingen die in de publieke opinie in verband met nucleaire veiligheid zouden kunnen ontstaan, met name dat de EU zich nu pas, naar aanleiding van een externe crisissituatie, het belang van dit onderwerp realiseert. Dat is een schromelijke vergissing, enerzijds omdat er in Europa in feite al meer dan 25 jaar een juridisch afdwingbaar kader op dit vlak van kracht is dat voortdurend door ons wordt aangepast, laatst bijvoorbeeld door middel van de nucleaire veiligheidsrichtlijn uit 2009. Anderzijds ook omdat nucleaire veiligheid een permanent proces is, waarbij we de voorschriften geleidelijk aan perfectioneren, lering trekken uit gebeurtenissen zoals die in Fukushima, en de actuele veiligheid van de centrales regelmatig controleren. De Europese Raad heeft in maart ook daadwerkelijk bevestigd dat de EU zich in haar reactie moet richten op het garanderen van veiligheid ter plekke in combinatie met perfectionering van het regelgevingskader. Eén aspect van die meervoudige respons van de EU betreft een alomvattende risico- en veiligheidsbeoordeling van de Europese kerncentrales, dat wil zeggen de kwestie van de zogenaamde stresstests.</p>
      <p sl="hu">Het toepassingsbereik daarvan en de betreffende praktische maatregelen moeten met inachtneming van de recente gebeurtenissen met volledige gebruikmaking van de beschikbare specialistische kennis worden ontwikkeld. De Europese regulators voor nucleaire veiligheid en hun leden, de onafhankelijke nationale regelgevende instanties, moeten uiterlijk medio mei de vermelde praktische maatregelen bepalen op grond waarvan waarschijnlijk tegen de zomer begonnen kan worden met de evaluatie daarvan. Een aantal lidstaten en nucleaire exploitanten heeft inmiddels besloten onderzoek te doen naar de veiligheid van de kerncentrales. De eerste conclusies zullen op grond hiervan dus al op het eind van het jaar kunnen worden getrokken en gepubliceerd. De beoordelingsautoriteiten zullen de resultaten van de stresstests derhalve zowel aan de bevolking als aan de Commissie meedelen.</p>
      <p sl="hu">Op grond van het laatstgenoemde verslag zal de Europese Raad voor het eind van het jaar de voorlopige resultaten evalueren. In het kader van het andere, dat wil zeggen regulerende, aspect heeft de Europese Raad de Commissie reeds verzocht om het bestaande wettelijke en regelgevingskader betreffende de veiligheid van kerncentrales te controleren, en om waar nodig een voorstel te doen voor perfectionering daarvan. Tegelijkertijd moeten we het lopende werk op het gebied van de rechtsregeling voortzetten en het voorstel voor een richtlijn inzake het beheer van verbruikte splijtstof en radioactief afval aannemen. Want de veiligheidsnormen moeten in elk geval zodanig worden bepaald dat ze zich uitstrekken tot de volledige levenscyclus van kerncentrales. Als derde stap moet ook de niet-EU-landen aan de buitengrenzen van de EU gevraagd worden om zich bij deze evaluatie aan te sluiten en strengere veiligheidseisen te hanteren.</p>
      <p sl="hu">De veiligheidsaspecten beperken zich natuurlijk niet tot het gebied van kernenergie. We mogen ten aanzien van geen enkele energiebron toelaten, hoe groot hun aandeel in de voorzieningszekerheid ook is, dat overwegingen om de voorziening te garanderen veiligheidsoogpunten inzake de menselijke gezondheid of de bescherming van het milieu naar de achtergrond verdringen. Zoals u weet moet verder de bestaande situatie in Europa in aanmerking worden genomen, namelijk dat het brandstofverbruik van de lidstaten op verschillende mixen is gebaseerd. Iedereen mag dus vrijelijk beslissen over zijn brandstofmix. Dat zal ook een tijd zo blijven, aangezien de keuze van die brandstofmix onder de bevoegdheid van de lidstaten valt. Maar dit weerhoudt ons er niet van om op het gebied van gemeenschappelijke doelstellingen de totstandbrenging van een gemeenschappelijk energiebeleid dichterbij te brengen.</p>
      <p sl="hu">Dit jaar beginnen we bijvoorbeeld met een onderzoek van de energie 2050-routekaart. In het kader daarvan beoordelen we in hoeverre de afzonderlijke energiebronnen eraan moeten bijdragen dat de klimaatdoelstellingen worden behaald; daarnaast moeten we voldoen aan onze doelstellingen op het gebied van energiebeleid, voorzieningszekerheid, duurzaamheid en concurrentievermogen. Naast de vrijheid van keuze van de brandstofmix resulteren de verdieping van de interne markt en de steeds nauwere betrekkingen in een toenemende vervlechting van het energiebeleid en de keuze van energiebronnen van de lidstaten. Dienovereenkomstig dient ook een gemeenschappelijk toekomstbeeld ontwikkeld te worden over de gevolgen van onze energiemaatregelenvoor investeringen, energieprijzen en regelgeving.</p>
      <p sl="hu">Aangezien kernenergie momenteel 30 procent van de energieproductie van Europa bedraagt, betekent dat ook dat geen van de 14 lidstaten die voor kernenergie kiezen het zich kan veroorloven om zijn kerncentrales onmiddellijk te sluiten zonder eerst met de andere lidstaten te overleggen en in het kader daarvan zowel mogelijke alternatieve energiebronnen als de aspecten van het net te onderzoeken. Daartoe wil het voorzitterschap ter gelegenheid van de informele vergadering van de ministers van energie in mei, een gedetailleerde gedachtenwisseling houden voor een oplossing voor de desbetreffende problemen. Ten slotte maar niet in het minst is het belangrijk dat we ook de bevolking op de hoogte stellen van de onderliggende veronderstellingen en zowel voor- als nadelen van de gekozen energiebronnen. Ik weet zeker dat we daar ook met het debat van vandaag aan kunnen bijdragen. Mijn hartelijke dank, mijnheer de Voorzitter.</p>
    </intervention>
    <intervention id="3-468-000" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie . − Mijnheer de Voorzitter, mevrouw Győri, dames en heren, de verschrikkelijke aardbeving van 11 maart, de daaropvolgende tsunami, het ongeval in de kerncentrale dat aanzienlijke schade aan de verschillende reactorblokken veroorzaakte, en het feit dat het einde van het proces om de schade te herstellen en de risico's in te dammen, niet in zicht is, aangezien de kerncentrale nog altijd niet onder controle is, zelfs al wordt de modernste technologie gebruikt, zijn allemaal dingen die ons zorgen baren met het oog op de veiligheid en de energiesector in de Europese Unie en daarbuiten. Daarom hebben we al op 11 maart een groep op hoog niveau, bestaande uit ministers en vertegenwoordigers van de nationale regeringen, vertegenwoordigers van bedrijven die kerncentrales bouwen en vertegenwoordigers van de energiesector, uitgenodigd om op 15 maart een vergadering bij te wonen. Op 21 maart hebben we in de Energieraad de Europese Raad voorbereid, die uiteindelijk op 25 maart de Commissie en de nationale nucleaireveiligheidsautoriteiten de opdracht heeft gegeven om een buitengewone bestendigheidsproef en een grondige controle van de veiligheid uit te voeren om de hoogst mogelijke veiligheidsnormen te verzekeren. Sindsdien werken we aan testcriteria.</p>
      <p sl="de">Het directoraat-generaal, ikzelf en de regelgevende autoriteiten zijn momenteel een lijst testcriteria aan het voorbereiden, die aan u en het publiek zal worden voorgelegd alvorens hij wordt vastgesteld. Daarbij gaat het enerzijds om de gevolgtrekkingen met betrekking tot het gevaar dat kerncentrales in de Europese Unie lopen door aardbevingen of overstromingen, met name langs de Atlantische Oceaan, en anderzijds om de gevolgtrekkingen met betrekking tot de kerncentrales zelf, met andere woorden om de vraag hoe koelsystemen, stroomvoorziening en noodaggregaten beveiligd kunnen worden. Andere te controleren factoren zijn terroristische aanslagen, cyberaanvallen en vliegtuigen die op centrales neerstorten.</p>
      <p sl="de">We gaan ervan uit dat de besprekingen en het besluitvormingsproces medio mei, tijdens de plenaire vergadering van Ensreg – de Groep Europese regelgevers op het gebied van nucleaire veiligheid – zullen kunnen worden afgerond en dat tegen het einde van het jaar een grondige controle kan plaatsvinden die ten doel heeft om de hoogste veiligheidsnormen te garanderen in de 143 kerncentrales in de Europese Unie. We hebben contact opgenomen met de regering van de Russische Federatie en van Oekraïne, en in de komende dagen zullen we ook contact opnemen met Zwitserland en Armenië, en verder met landen die van plan zijn om kerncentrales te bouwen, zoals Turkije en Wit-Rusland, om ervoor te zorgen dat de hoogste veiligheidsnormen en controlecriteria voor veiligheidstests ook worden toegepast in de landen die aan de EU grenzen.</p>
      <p sl="de">We weten dat de energiemix en bijgevolg ook de energietechnologie, kerncentrales en andere technologieën de bevoegdheid van de lidstaten zijn. In de voorbije dagen is gebleken dat de lidstaten die bevoegdheid niet uit handen willen geven. Met andere woorden: op basis van de geldende verdragen en rechtsgrondslagen lijkt het momenteel niet realistisch om het besluit over nucleaire energie op Europees niveau te nemen. De veiligheidstest, waar iedereen aan deel moet nemen, lijkt me, gelet op de nagestreefde hoogste normen, echter de gemeenschappelijke basis voor alle lidstaten, ongeacht of ze al dan niet kernenergie opwekken. Frankrijk haalt 76 procent van zijn elektriciteit uit nucleaire energie, Oostenrijk 0 procent. 14 landen maken gebruik van nucleaire energie, 13 niet. Duitsland onderzoekt momenteel de beperking van de levensduur van zijn kerncentrales, Italië denkt erover na om bijkomende kerncentrales te bouwen en Polen overweegt er voor het eerst een te bouwen.</p>
      <p sl="de">We hechten niet alleen groot belang aan de uitvoering van de bestendigheidsproeven, maar ook aan de omzetting van de richtlijn inzake nucleaire veiligheid in nationaal recht tegen juli van dit jaar. Wij waren van plan om de richtlijn inzake nucleaire veiligheid die door het Parlement en de Raad is vastgesteld en die in nationaal recht moet worden omgezet, in 2014 te evalueren. Nu willen wij dat eerder doen. Al tegen het einde van dit jaar willen wij u op de hoogte brengen van verdere overwegingen met betrekking tot een versterking van de richtlijn, want momenteel betreft de richtlijn, naast andere elementen, in de eerste plaats formele bevoegdheden en de instanties die in het leven moeten worden geroepen.</p>
      <p sl="de">Ik zou ook de voorstellen inzake nucleair afval willen vermelden, die door de Commissie zijn voorgelegd en momenteel in het Parlement en de Raad worden besproken. Zij zullen ook bijdragen tot gemeenschappelijke maatregelen om de grootst mogelijke veiligheid te garanderen. We weten dat de bestendigheidsproef ertoe zal leiden dat de lidstaten hun eigen conclusies trekken. Ik vertrouw echter op het effect dat de realiteit in dit geval zal sorteren. Ik vertrouw erop dat de lidstaten de beoordeling van de veiligheid, de normen en de door de deskundigen voorgestelde noodzakelijke maatregelen ter harte zullen nemen en in hun land en hun kerncentrales zullen toepassen. Medio mei zullen we u ervan op de hoogte brengen wanneer we u het ontwerp voor de bestendigheidsproef en de op het niveau van werkgroepen opgestelde beoordelingscriteria denken te zullen kunnen voorleggen.</p>
    </intervention>
    <intervention id="3-469-000" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">namens de PPE-Fractie . – Namens mijn fractie wil ik graag commissaris Oettinger danken dat hij meteen actief aan de slag is gegaan met het vraagstuk van de nucleaire veiligheid, nadat de ramp in Japan plaatsvond. Dat is van groot belang voor de veiligheid van onze burgers, want de kernramp in Japan maakt duidelijk dat het noodzakelijk is om onze regels voor nucleaire veiligheid te herzien.</p>
      <p sl="nl">Daar ligt een belangrijke taak voor u, samen met de Raad, omdat wij in Europa afhankelijk van elkaar zijn als het gaat om de nucleaire veiligheid. Wij hebben een Europese stresstest nodig voor alle nucleaire installaties en de criteria moeten, zoals u zei, geharmoniseerd zijn. Op objectieve en transparante wijze, dus openbaar, moet er verslag gedaan worden van die stresstest, waarbij het hoogste veiligheidsniveau uitgangspunt moet zijn.</p>
      <p sl="nl">Voorzitter, ik hoop dat u samen met de lidstaten hard werkt aan die geharmoniseerde aanpak, zodat wij ervan op aan kunnen dat die hoogste veiligheidsnormen gehanteerd worden. En mocht een nucleaire installatie de stresstest niet goed doorstaan, zorgt u er dan voor, samen met de Raad, dat er commitment is dat die lidstaat meteen actie onderneemt. Dat kan ook zijn het tijdelijk stilleggen of zelfs het definitief sluiten van een kerncentrale. Het is daarbij belangrijk om ook de kerncentrales die over onze grenzen staan mee te nemen, want die zijn voor onze burgers soms nog belangrijker dan kerncentrales in Europa. Zorgt u daar dus goed voor.</p>
      <p sl="nl">Voorzitter, wij moeten weloverwogen handelen en de risico's goed bekijken. Want kernenergie is een bron van energie die wij niet zomaar kunnen opgeven, omdat zij voorziet in een groot deel van onze energiebehoefte en ook bijdraagt aan de vermindering van de CO2 -uitstoot. Maar wij moeten ons wel herbezinnen op onze toekomst en hernieuwbare energiebronnen en ook de energie-efficiëntie ambitieus verder ontwikkelen.</p>
    </intervention>
    <intervention id="3-470-000" speaker_id="96672" name="Marita ULVSKOG" is_mep="True" mode="spoken" nationality="Sweden" birth_date="04-09-1951" birth_place="Luleå" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">namens de S&amp;D-Fractie . – Mijnheer de Voorzitter, nucleaire energie verschilt van andere energiebronnen. Ze kan in extreem korte tijd extreme schade aanrichten aan landen, mensen en toekomstige generaties. Daarom ben ik blij dat er in het Europees Parlement een sterke en ruime eensgezindheid lijkt te bestaan met betrekking tot nucleaire energie en de veiligheidskwesties. Ik hoop dat die ook zal resulteren in duidelijke, brede en gezamenlijke besluiten.</p>
      <p sl="sv">Nucleaire energie kan niet worden gereguleerd en gecontroleerd op nationaal niveau alleen. Nucleaire energie kent geen nationale grenzen, maar ook geen Europese grenzen. Daarom moeten de veiligheidsdiscussie en de veiligheidsinspanningen een enorm ruime agenda hebben. Tegen die achtergrond is het belangrijk dat we zo eensgezind mogelijk een besluit nemen en voor een keer buiten beschouwing laten dat we enigszins van mening verschillen met betrekking tot nucleaire energie. Hier gaat het om een gemeenschappelijk belang, op korte en op lange termijn: veiligheid.</p>
      <p sl="sv">Op lange termijn toont de situatie aan dat de toestand van onze huidige energievoorziening niet houdbaar is. Onze energiemix is onvoldoende gediversifieerd. Met betrekking tot de investeringen in hernieuwbare energie en energie-efficiëntie moet de daad nu bij het woord worden gevoegd. Op het gebied van ons energiebeleid hebben we nu niets minder dan een paradigmawisseling nodig, maar dat is niet waar deze resolutie over moet gaan. Ze moet een nieuwe start vormen voor de omschakeling van onze energiestelsels in de richting van duurzame energie, en we moeten ons vanzelfsprekend voorbereiden op een strategie die stilaan een einde maakt aan kernenergie – in een aantal gevallen op korte termijn, in andere op wat langere of middellange tot lange termijn.</p>
    </intervention>
    <intervention id="3-471-000" speaker_id="28127" name="Lena EK" is_mep="True" mode="spoken" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="en">namens de ALDE-Fractie . – Mijnheer de Voorzitter, de tragische gebeurtenissen in Japan hebben niet alleen fouten en gebreken in Japanse kernreactoren aan het licht gebracht. Door de gebeurtenissen in Fukushima zijn er ook tekortkomingen aangetoond in het internationale stelsel van voorzorgsmaatregelen in kerncentrales. Veel Europeanen maken zich tegenwoordig zorgen over de veiligheid van kernenergie in Europa. Daarom zal de Europese Unie haar aanpak van de nucleaire veiligheidskwestie uitgebreid moeten herzien.</p>
      <p sl="en">De stresstests die de Raad heeft voorgesteld, zijn volgens de liberalen en democraten te zwak. We moeten niet alleen de technologische en geografische aspecten toetsen, maar ook de gehele veiligheidscultuur en de paraatheid om te reageren op zeer gevarieerde rampscenario’s. Bovendien is het absoluut essentieel dat de tests verplicht worden gesteld en gebaseerd worden op gemeenschappelijke en transparante Gemeenschapscriteria.</p>
      <p sl="en">Het moge duidelijk zijn dat we het niet aan regeringen en nationale overheden kunnen overlaten om zichzelf te controleren. De stresstests moeten in alle transparantie worden uitgevoerd door onafhankelijke deskundigen. Alle feiten moeten openbaar worden gemaakt onder toezicht van de Raad.</p>
      <a text="(Applaus)"/>
      <p sl="en">Dat is op dit moment het enige geloofwaardige alternatief voor deze technologie. Daarnaast dient de nucleaire veiligheidsregelgeving van de EU door de IAEA uitvoerig te worden herzien. We hebben Europese normen en strikte voorschriften nodig. De verantwoordelijkheid ligt niet alleen bij de Commissie, ook de Raad zal naar voren moeten treden en zijn verantwoordelijkheid moeten nemen. Tot slot is het van essentieel belang om op dit moment ook lering te trekken voor alternatieve energie en energie-efficiëntie. Het is tijd om het eens te worden over bindende doelstellingen.</p>
      <a text="(Applaus)"/>
    </intervention>
    <intervention id="3-472-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">namens de Verts/ALE-Fractie . – Mijnheer de Voorzitter, mijnheer Oettinger, u weet al dat ik uw bestendigheidsproeven wantrouw. Ik wil u ook heel kort uitleggen waarom. Volgens mij is het geen goede zaak dat het vastleggen van de criteria voor de proeven en de beoordeling van de resultaten wordt overgelaten aan de nationale instanties en regelgevende autoriteiten die tot dusver exclusief verantwoordelijk waren voor het toezicht op de nucleaire installaties in de Europese Unie en de controle ervan.</p>
      <p sl="de">In die autoriteiten zullen alleen mensen zitten die deel uitmaken van het bekende old boys network die met veel plezier wederzijds bevestigen dat hun nucleaire installaties veilig waren, zijn en zullen zijn. Of gelooft u nu echt dat de nationale regelgevende autoriteiten nu plotseling tot de conclusie zullen komen dat ze tot dusver slecht werk hebben geleverd en te tolerant zijn geweest? Dat denk ik niet, mijnheer Oettinger, en u hebt me ook nog niet uitgelegd op welke manier u van plan bent te garanderen dat dit hele systeem van regelgevende autoriteiten nu plotseling onafhankelijk zal worden.</p>
      <p sl="de">Het feit dat de bestendigheidsproeven vrijwillig zijn, is nog maar eens een bewijs dat we u niet zo serieus kunnen nemen als we eigenlijk zouden willen. Het is echter nog niet te laat om uw plannen te wijzigen en ons te garanderen dat onafhankelijke deskundigen toegang krijgen tot de centrales. U kunt garanderen dat daadwerkelijk alles wordt gecontroleerd en dat we niet alleen verslagen op papier te zien zullen krijgen van een systeem van wat ik volgens mij terecht een old boys network heb genoemd, want de personen in kwestie zijn al decennia bekenden en vrienden van elkaar en hebben altijd de grootste risico's gedoogd.</p>
      <p sl="de">Ik wil u zeggen dat wij van de Fractie De Groenen/Vrije Europese Alliantie van u verwachten dat de bestendigheidsproeven van dien aard zijn dat ze aantonen welke kerncentrales echt niet meer aanvaardbaar zijn en welke centrales als eerste moeten worden gesloten. Als de bestendigheidsproeven echt een keerpunt moeten vormen in Europa, dan zien wij ze als de basis voor een stapsgewijze beëindiging van het gebruik van kernenergie die vandaag begint en, als alles goed gaat in Europa, rond 2025 kan worden afgerond.</p>
      <p sl="de">Ik heb nog een heel concreet verzoek aan u, mijnheer Oettinger. In de voorbije dagen hebt u veel interviews gegeven en in Duitsland hebt u bijvoorbeeld verklaard dat u nu al weet welke kerncentrales de bestendigheidsproeven niet zullen doorstaan en dat u dit van enkele zelfs met zekerheid weet. Maak de namen van die centrales bekend. Als Fessenheim er bijvoorbeeld één van is – een kerncentrale die volgens de Franse regelgevende autoriteit noch tegen overstromingen noch tegen aardbevingen adequaat beschermd is – dan moet u die mogelijke risicocentrales eindelijk bij hun naam noemen. Dat zou vertrouwen wekken in uw beleid.</p>
      <a text="(Applaus)"/>
    </intervention>
    <intervention id="3-473-000" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">namens de ECR-Fractie . – Mijnheer de Voorzitter, ik bedank de fungerend voorzitter van de Raad en de commissaris voor het afleggen van de verklaringen. De exacte inhoud ervan staat in contrast met een aantal andere bijdragen. Laten we in de eerste plaats bedenken dat er een wereld van verschil zit tussen kernreactoren van vijftig jaar oud in Japan en de nieuwe ontwerpen die in Europa gemaakt worden – een wereld van verschil. Laten we ook bedenken dat er een wereld van verschil zit tussen het risico op aardbevingen in Japan en dat in West-Europa. Voordat we kunnen gaan bespreken wat we aan het doen zijn en nog van plan zijn te gaan doen, zullen we vooral eerst absoluut zeker moeten weten wat er gebeurd is.</p>
      <p sl="en">Moderne kernreactoren worden tegenwoordig zo ontworpen dat ze bestand zijn tegen risico’s die twintig of vijftig jaar geleden ondenkbaar waren. Ik ben blij dat u het met me eens bent, mevrouw Harms.</p>
      <a text="(Interruptie van mevrouw Harms)"/>
      <p sl="en">Dat was een belediging buiten de microfoon om en u ontneemt mij mijn spreektijd, mevrouw Harms.</p>
      <p sl="en">Er ligt een voorstel voor een moratorium. Ik ben daar tegen, want dat zou overhaast handelen zijn zonder wetenschappelijke onderbouwing. Voordat we stappen nemen om onze toch al indrukwekkende veiligheidscultuur in Europa te veranderen, zullen we moeten achterhalen wat er gebeurd is. Ik ben het ermee eens dat we onze veiligheidscultuur willen verbeteren, maar we moeten niet overhaast handelen.</p>
    </intervention>
    <intervention id="3-474-000" speaker_id="96741" name="Sabine WILS" is_mep="True" mode="spoken" nationality="Germany" birth_date="31-05-1959" birth_place="Aachen" p_group="Confederal Group of the European United Left - Nordic Green Left" m_state="DE">
      <p sl="de">namens de GUE/NGL-Fractie . – Mijnheer de Voorzitter, onlangs zijn er in Duitsland betogingen geweest waarin 250 000 mensen oproepen om het gebruik van nucleaire energie onmiddellijk stop te zetten en over te schakelen op 100 procent hernieuwbare energie. Beide eisen zijn haalbaar.</p>
      <p sl="de">Na Tsjernobyl en Fukushima is het duidelijk dat een zeker risico nooit uit te sluiten is bij nucleaire energie. Daarom moeten de nucleaire veiligheidsnormen in heel Europa verplicht worden afgestemd op de beste beschikbare technologie. Hoewel de richtlijn van de Raad tot vaststelling van een communautair kader voor de nucleaire veiligheid van kerninstallaties in 2009 werd vastgesteld, blijven in de lidstaten de bestaande veiligheidsnormen van kracht.</p>
      <p sl="de">We hebben daarom dringend een herziening nodig van deze richtlijn die niet op het Euratom-Verdrag is gestoeld maar waarbij het Parlement betrokken is op basis van de medebeslissingsprocedure. Ik pleit voor een initiatief van zo veel mogelijk fracties in het Parlement waarin we er bij de Raad en de Commissie op aandringen om een voorstel voor een richtlijn voor te leggen. Verder ben ik van mening dat er voor heel Europa een scenario moet zijn voor beëindiging van het gebruik van nucleaire energie.</p>
    </intervention>
    <intervention id="3-475-000" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="en">namens de EFD-Fractie . – Mijnheer de Voorzitter, ik sluit me aan bij wat er tot nu toe gezegd is, evenals bij het voorstel van mijnheer Chichester om later over het moratorium na te denken.</p>
      <p sl="en">Ik wil hier echter het volgende aan toevoegen: we gaan een nieuw tijdperk in, een nieuwe wereld. Alle natuurrampen in de 21e eeuw waren megarampen: megabranden, mega-aardbevingen en megavloedgolven. Hoe kunnen we onszelf beschermen tegen de nucleaire bedreiging die deze rampen met zich meebrengen, en deze afwenden? Het is duidelijk dat we ook nog eens het risico lopen op een mega-aantal dodelijke slachtoffers als gevolg van deze catastrofes.</p>
      <p sl="en">In dit Parlement veroordelen we misdaden tegen de menselijkheid. Ik beschouw de doelmatigheid van Tepco als bedrijf als een nieuwe vorm van misdaad tegen de menselijkheid: geen transparantie, geen voorzorgsmaatregelen en er wordt niets gedaan met de werknemers die het probleem bestrijden. Ik verzoek u allen dringend om na te denken over deze nieuwe misdaad tegen de samenleving waarmee we in de 21e eeuw geconfronteerd worden.</p>
    </intervention>
    <intervention id="3-476-000" speaker_id="28390" name="Pilar del CASTILLO VERA" is_mep="True" mode="spoken" nationality="Spain" birth_date="31-07-1952" birth_place="Nador " m_state="ES">
      <p sl="es">Mijnheer de Voorzitter, we hebben energie nodig om te eten, te reizen, te studeren, om ziektes te genezen en voor heel veel dingen meer. Die energie is altijd uit verschillende bronnen afkomstig geweest. In sommige gevallen uit de oudste bronnen, zoals waterkracht, fossiele energie en zelfs kernenergie; in andere gevallen uit de modernste bronnen, bijvoorbeeld de hernieuwbare energiebronnen. Daarnaast worden er technologieën ontwikkeld om de veiligheid te vergroten, in sommige gevallen, of om meer doeltreffendheid te verschaffen, zoals in het geval van de hernieuwbare bronnen.</p>
      <p sl="es">Verder is er ook onderzoek dat nog niet is toegepast, zoals dat naar de opslag van steenkool, of het onderzoek dat waarschijnlijk zal leiden tot kernfusie. Dit is allemaal noodzakelijk, waarde collega’s, want het menselijk bestaan heeft gefunctioneerd en zich ontwikkeld aan de hand van voortdurende verbeteringen van de gebruikte hulpbronnen en het onderzoek dat dit mogelijk maakte. Communicatie, energie, geneeskunde en onderzoek, alles is erop gebaseerd: op de continue verbetering van al onze hulpbronnen.</p>
      <p sl="es">Onlangs hebben de tsunami en de aardbeving die hem veroorzaakte ernstige schade aangericht voor de bevolking van Japan, schade in de vorm van slachtoffers, vermisten en materiële verliezen, en ook zware schade aan de centrale van Fukushima. Tegen deze achtergrond is wat ons te doen staat het verbeteren van de veiligheid.</p>
      <p sl="es">Morgen wordt er hier in dit Parlement gestemd over een gezamenlijke resolutie waarover een overgrote meerderheid van de parlementaire fracties overeenstemming heeft bereikt. Hierin wordt datgene benadrukt wat ons verenigt, niet wat ons scheidt. Ik zou de fracties willen vragen om de inhoud van dat voorstel trouw te blijven, en hun eigen belangen geen voorrang te geven boven de algemene belangen of het algemene standpunt dat we inzake dat voorstel bereikt hebben. Dat is onze verantwoordelijkheid voor morgen.</p>
    </intervention>
    <intervention id="3-477-000" speaker_id="28349" name="Teresa RIERA MADURELL" is_mep="True" mode="spoken" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, allereerst wil ik mijn innige solidariteit betuigen met de slachtoffers en met de gezinnen die geëvacueerd zijn als gevolg van het kernongeval.</p>
      <p sl="es">Dames en heren, de lering die we uit dit ongeval moeten trekken, is dat verbetering van de veiligheidsmaatregelen dringend noodzakelijk is. Veiligheid is echter ook een zaak van de menselijke hulpbronnen. We moeten een zo hoog mogelijk niveau van scholing garanderen van het personeel dat in deze sector werkzaam is. We moeten zorgen voor optimale arbeidsomstandigheden. Het opzetten van een uitstekend kader voor scholing en arbeid is een taak die kan worden verricht binnen de Europese instellingen.</p>
      <p sl="es">Ik zou ook de verplichtingen willen benadrukken die mijn fractie in ons energieplan voor Europa is aangegaan, en die een stellige toezegging zijn ten gunste van hernieuwbare energiebronnen, infrastructuren, energie-efficiëntie en mobiliteit van elektriciteitleveranties. In dit verband denk ik ook dat we het debat over steenkool moeten heropenen, omdat dit onze enige inheemse fossiele energiebron is.</p>
    </intervention>
    <intervention id="3-478-000" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, het volstaat niet om stresstests voor technische voorschriften te hebben. Het gaat niet alleen om aardbevingen. Het probleem in Japan was de opeenstapeling van gebeurtenissen: overstroming, het uitvallen van de stroom in de omgeving en het verbreken van de verbindingen. We hebben gezien hoe het ene probleem tot het andere leidt, en dat juist de radioactiviteit van het terrein in Fukushima op dit moment het veiligheidswerk belemmert dat dringend door moet gaan.</p>
      <p sl="en">Een nucleair ongeval is geen lineaire gebeurtenis: de gevolgen breiden zich uit zoals de radioactiviteit die nog steeds de zee in stroomt. Het is daarom van het grootste belang dat er in de voorgestelde stresstests rekening gehouden wordt met de meervoudige, complexe, geometrische gevolgen van een ramp.</p>
      <p sl="en">Commissaris, zoals u aangeeft hebben lidstaten het recht hun eigen energiemix te bepalen, maar u draagt de verantwoordelijkheid voor nucleaire veiligheid. Vindt u ook niet dat de lidstaten een moratorium in moeten stellen op de planning en ingebruikname van nieuwe kerncentrales? Hoe wilt u regeringen en investeerders ertoe aanzetten zich te richten op het vergroten van de betrokkenheid bij energie-efficiëntie en hernieuwbare energie?</p>
    </intervention>
    <intervention id="3-479-000" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="de">Mijnheer de Voorzitter, mijnheer Oettinger, dames en heren, de dramatische gebeurtenissen in Japan leren ons dat de enige absoluut veilige kerncentrale de kerncentrale is die nooit werd gebouwd of die werd stilgelegd. Dat zijn de enige centrales die volkomen veilig zijn. Sinds de gebeurtenissen in Japan weten we dat alle andere beweringen geen hout snijden. De burgers in Europa weten dat en daarom willen ze van ons een krachtig antwoord. Het enige antwoord dat wij kunnen geven, is dat het onze visie is om een Europa tot stand te brengen dat volledig gebaseerd is op hernieuwbare energie.</p>
      <p sl="de">Dankzij de combinatie van energie-efficiëntie op het gebied van woningen, vervoer, industrie en de elektriciteitsproductie, een ruime waaier van hernieuwbare energiebronnen en het gebruik van aardgas als overgangsbrandstof, kan die visie stap voor stap in de realiteit worden omgezet. Mijnheer Oettinger, u bent momenteel een Stappenplan Energie 2050 aan het opstellen. Onze vraag aan u luidt: bent u bereid om samen met ons aan zo'n visie te werken? Bent u ervan overtuigd dat het Stappenplan Energie 2050 moet worden gebruikt als basis voor een discussie over een andere toekomst voor energie in Europa die niet alleen met deskundigen wordt gevoerd maar ook met de burgers van Europa?</p>
    </intervention>
    <intervention id="3-480-000" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">Mijnheer de Voorzitter, als we vandaag conclusies en lering moeten trekken uit de gebeurtenissen in Japan, moeten we daarbij heel voorzichtig zijn. Dit vergt heel wat concentratie en oplettendheid. Door af te stappen van kernenergie of onrealistische voorwaarden te stellen aan dit gedeelte van ons energiesysteem, lossen we geen enkel probleem op. Vlak achter onze grenzen zullen er nog meer kerncentrales worden gebouwd die niet aan onze veiligheidsnormen voldoen en niet onder de controle van onze toezichthouders staan. Vandaag al worden er in Kaliningrad en Wit-Rusland dergelijke investeringen uitgevoerd om de behoefte in Midden-Europa te dekken. De uitwijking van kernenergie uit de Europese Unie toont aan dat onze inspanningen een illusie zijn. We brengen opnieuw een slag toe aan de concurrentiekracht van ons energiesysteem en daarmee aan onze eigen economie en industrie. Voor de zoveelste keer brengen onze ecologische plannen voordelen mee voor onze concurrenten, in de eerste plaats voor Rusland. Als we vandaag dus de vereisten voor kernenergie willen aanscherpen, moeten we ook waarborgen dat de energie die door reactoren buiten onze grenzen wordt geproduceerd, aan dezelfde strenge criteria zal voldoen.</p>
    </intervention>
    <intervention id="3-481-000" speaker_id="23706" name="Miloslav RANSDORF" is_mep="True" mode="spoken" nationality="Czechia" birth_date="15-02-1953" birth_place="Rakovník" p_group="Confederal Group of the European United Left - Nordic Green Left" m_state="CZ">
      <p sl="cs">Mijnheer de Voorzitter, uit de ramp in Japan kunnen enkele conclusies worden getrokken. Ten eerste zou de staat verantwoordelijk moeten zijn voor de energievoorziening en zou elke kerncentrale moeten kunnen beschikken over betrouwbare hulpfaciliteiten die zich op voldoende afstand van de centrale bevinden. De firma Tepco heeft onverantwoordelijk gehandeld. Ten tweede zouden we er alles aan moeten doen om het milieu te ondersteunen en moeten we “nee” zeggen tegen de groene handelaars in angst die Europa al zo lang chanteren. Ten derde moet de stemming in ons Parlement en in onze Commissie veranderen. In het Europees Parlement heerst al geruime tijd een zeker anti-beschavingsklimaat, en in de Commissie hebben we moedige mannen en vrouwen nodig die niet bang zijn voor nieuwe oplossingen, die een pioniersgeest hebben, en geen figuren die telkens weglopen voor hun verantwoordelijkheid en die ook in Europese geledingen net als een bepaalde kever een balletje met kleine persoonlijke belangen voor zich uitrollen.</p>
    </intervention>
    <intervention id="3-482-000" speaker_id="1927" name="Peter LIESE" is_mep="True" mode="spoken" nationality="Germany" birth_date="20-05-1965" birth_place="Meschede" m_state="DE">
      <p sl="de">Mijnheer de Voorzitter, mijnheer Oettinger, dames en heren, ik steun de gezamenlijke resolutie echt van ganser harte. We geven met name twee concrete boodschappen mee aan de verantwoordelijken in de lidstaten en ook aan de burgers. We hebben gemeenschappelijke regels nodig om ons in heel Europa te beschermen tegen nucleaire ongelukken. De tijd dat met betrekking tot nucleaire veiligheid niet verder werd gekeken dan de eigen nationale grenzen, moet voltooid verleden tijd zijn. Op 180 kilometer van Straatsburg zijn in Duitsland twee oudere kerncentrales voorlopig stilgelegd en gesloten. Op zo'n 100 kilometer van hier, in Fessenheim, staat een reactor die, zover we weten, niet veiliger is dan de beide reactoren die nu in Duitsland als gevolg van de gebeurtenissen in Japan zijn gesloten.</p>
      <p sl="de">Dat voorbeeld toont duidelijk aan dat we op dit gebied gemeenschappelijke criteria op zeer hoog niveau nodig hebben. We beschikken over de rechtsgrond en de vraag hoe ver we met een bestaande rechtsgrond gaan, is altijd een politieke kwestie. We moeten veel verder gaan dan we tot dusver hebben gedaan.</p>
      <p sl="de">Onze tweede boodschap is dat, ongeacht wat de lidstaten besluiten – sommige zullen hun kerncentrales sneller sluiten dan andere – we de kerncentrales niet mogen vervangen door meer ingevoerd gas, bijvoorbeeld uit Rusland. In de paragrafen 21 en 22 beschrijven we welke weg we in willen slaan: we willen meer hernieuwbare energie en meer energie-efficiëntie. Mijnheer de commissaris, u hebt vóór de gebeurtenissen in Fukushima een actieplan voor energie-efficiëntie voorgelegd. Dat was een belangrijke stap voorwaarts, en nu moet dat plan nog dringender in de praktijk worden omgezet.</p>
      <p sl="de">Persoonlijk ben ik het met de meerderheid in dit Parlement eens dat we bindende doelstellingen nodig hebben. We willen geen fossiele brandstoffen meer gebruiken. We willen banen in bedrijven en de industrie. Energie-efficiëntie kost weinig, en op dat gebied moeten we daarom dringend vooruitgang boeken.</p>
    </intervention>
    <intervention id="3-483-000" speaker_id="1129" name="Catherine TRAUTMANN" is_mep="True" mode="spoken" nationality="France" birth_date="15-01-1951" birth_place="Strasbourg" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, commissaris, dames en heren, kernenergie is een niet-koolstofhoudende vorm van energie, maar ook een tijdelijke vorm van energie, waarvan de bronnen uitputtelijk zijn. Het is ook een potentieel gevaarlijke vorm van energie. Na Fukushima is het duidelijk dat we allereerst de veiligheid van onze centrales moeten bekijken. De bestendigheidsproeven moeten zo gecoördineerd mogelijk plaatsvinden binnen de Unie, en zelfs daarbuiten bij onze naaste buren, en moeten worden uitgevoerd door onafhankelijke instanties die volgens de meest strikte normen en met de grootst mogelijke transparantie te werk gaan.</p>
      <p sl="fr">Voorts is het in het kader van de strijd tegen de opwarming van de aarde noodzakelijk dat wij een samenhangend en ambitieus beleid hebben. Ook al maakt kernenergie het mogelijk minder CO2 in de atmosfeer uit te stoten voor onze benodigde elektriciteitsproductie, we moeten er niet van afhankelijk worden. In de landen die kernenergie produceren, zoals Frankrijk, is een vermindering van het aandeel ervan in de energiemix een voorwaarde voor ieder verregaand besluit. Dit proces betekent dat wij nog meer moeten inzetten op energiebesparing en op een toename van energie uit hernieuwbare bronnen, die op middellange en lange termijn vrijwel onze gehele energieconsumptie zal kunnen uitmaken. We hebben het over de veiligheid van centrales, maar we moeten het ook hebben over de veiligheid van de energievoorziening in de hele Europese Unie, zodat de economie van geen enkel land in gevaar komt.</p>
      <p sl="fr">Tot slot, daadwerkelijke solidariteit betekent het tot stand brengen van een energiegemeenschap.</p>
    </intervention>
    <intervention id="3-484-000" speaker_id="97076" name="Corinne LEPAGE" is_mep="True" mode="spoken" nationality="France" birth_date="11-05-1951" birth_place="Boulogne-Billancourt" p_group="Group of the Alliance of Liberals and Democrats for Europe" m_state="FR">
      <p sl="fr">Mijnheer de Voorzitter, als het over de veiligheid gaat kan ik het natuurlijk alleen maar eens zijn met de woorden van mijn collega's over de noodzakelijke onafhankelijkheid van degenen die de bestendigheidsproeven moeten gaan uitvoeren en over het feit dat de regels op Gemeenschapsniveau moeten worden vastgesteld.</p>
      <p sl="fr">Laten we ons echter niet vergissen: wij hebben oude centrales, die niet zijn ontworpen voor een samenloop van risico's, en daarom zullen we, ondanks de bestendigheidsproeven, nooit absolute zekerheid hebben met onze huidige centrales. Daar moeten we ons terdege van bewust zijn. Bovendien geloof ik niet dat de meerderheid van de Europese burgers nu bereid is om de prijs te betalen van een nucleair ongeval in Europa. Die luxe kunnen we ons niet veroorloven, daar moeten we ons terdege van bewust zijn.</p>
      <p sl="fr">Daarom moeten we ons nu bezighouden met het afbouwen van kernenergie, met in het achterhoofd onze economische behoeften, onze behoeften op het gebied van werkgelegenheid, onze industriële capaciteit en de noodzaak om onze broeikasgasemissies niet te laten toenemen. Ik denk dat we ons daar allemaal van bewust zijn.</p>
      <p sl="fr">Hoe kunnen we dat doen? Dat kunnen we doen met het grote Europese project voor het afbouwen van kernenergie. Claude had het over vijftien jaar. Dat lijkt me erg optimistisch; het zal waarschijnlijk wat langer zijn. Het is echter een groot project dat de Europeanen kan mobiliseren, dat ons vertrouwen in onszelf en ook in de instellingen kan herstellen, want meer dan Fukushima, mijnheer de Voorzitter, is dit ook een trotsering van de overheid en de toezichthoudende organen. Daar moeten we ons van bewust zijn.</p>
    </intervention>
    <intervention id="3-485-000" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">("Blauwe kaart"-vraag aan mevrouw Trautmann krachtens artikel 149, lid 8 van het Reglement). – Mijnheer de Voorzitter, ik zou mevrouw Trautmann willen verzoeken om de volgende vraag te beantwoorden. In Frankrijk bestaat een stelsel van onafhankelijke regelgevende autoriteiten die goed werk leveren. Denkt u dat het Franse model in heel Europa zou kunnen worden gebruikt, met een Europese regelgevende autoriteit naar Frans voorbeeld?</p>
    </intervention>
    <intervention id="3-486-000" speaker_id="1129" name="Catherine TRAUTMANN" is_mep="True" mode="spoken" nationality="France" birth_date="15-01-1951" birth_place="Strasbourg" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, ik dank mijn collega, de heer Rübig, voor deze vraag. Ik geloof inderdaad dat de Franse regelgever onafhankelijk is. Dat blijkt uit zijn woorden. Voortbordurend op wat ik heb gezegd over de Europese Energiegemeenschap, denk ik dat we een onafhankelijke regelgever op Europees niveau zouden moeten hebben, en dat wij over middelen moeten beschikken om toezicht te houden, zodat we ons kunnen verzekeren van de onafhankelijkheid van zijn werk en van zijn deskundigheid.</p>
    </intervention>
    <intervention id="3-487-000" speaker_id="97076" name="Corinne LEPAGE" is_mep="True" mode="spoken" nationality="France" birth_date="11-05-1951" birth_place="Boulogne-Billancourt" p_group="Group of the Alliance of Liberals and Democrats for Europe" m_state="FR">
      <p sl="fr">("Blauwe kaart"-vraag aan mevrouw Trautmann krachtens artikel 149, lid 8 van het Reglement). – Wat dat betreft, mevrouw Trautmann, is het een onafhankelijke autoriteit op papier, ja. Gezien de samenstelling en het feit dat er geen enkele verscheidenheid is tussen de mensen waaruit de autoriteit bestaat, kunnen daar eerlijk gezegd veel vraagtekens bij worden geplaatst.</p>
    </intervention>
    <intervention id="3-488-000" speaker_id="1129" name="Catherine TRAUTMANN" is_mep="True" mode="spoken" nationality="France" birth_date="15-01-1951" birth_place="Strasbourg" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, op het nationale vlak kan de samenstelling altijd betwist worden, en vanuit dat oogpunt steun ik de opmerking van mevrouw Lepage. Ik denk dat er spoedig een tijd komt waarin de verscheidenheid beter gewaarborgd zal kunnen worden, maar toch zou ik de integriteit van het werk van deze mensen die hun taak serieus nemen, in het bijzonder de heer Lacoste, niet in twijfel willen trekken.</p>
    </intervention>
    <intervention id="3-489-000" speaker_id="96713" name="Evžen TOŠENOVSKÝ" is_mep="True" mode="spoken" nationality="Czechia" birth_date="26-02-1956" birth_place="Ostrava" m_state="CZ">
      <p sl="cs">Mijnheer de Voorzitter, al enkele weken volgen we gespannen hoe Japan een enorme strijd levert tegen de gevolgen van de gigantische aardbeving en de daaropvolgende tsunami. Daarbij heb ik diepe bewondering voor de manier waarop de Japanners de situatie aanpakken, dat is iets wat ik hier nog niet heb gehoord.</p>
      <p sl="cs">Mensen leren altijd van een ramp. Dergelijke gebeurtenissen leiden altijd tot technische verbeteringen en nieuwe veiligheidsmaatregelen. Na grote vliegrampen blijven mensen vliegen. De betrouwbaarheid en veiligheid zijn erop vooruitgegaan. Het is belangrijk om alle ervaringen met betrekking tot de exploitatie van kerncentrales uit de kernramp in Japan te verzamelen. Deze extreme, door de natuur veroorzaakte stresstest moet nauwkeurig geëvalueerd worden en zoveel mogelijk informatie opleveren op basis waarvan technische en veiligheidsmaatregelen kunnen worden genomen. Kerncentrales moeten extreme en rampzalige vormen van natuurgeweld kunnen weerstaan.</p>
      <p sl="cs">Er moet geleerd worden van de reddingsprocedures, ook dat hoort bij de exploitatie van een installatie en de veiligheid ervan. Politici moeten niet te snel en te primair oordelen. Het is zeker verstandig om kerncentrales nog eens volledig te controleren. De gebeurtenissen in Japan bieden ons de gelegenheid om de huidige veiligheidsstandaarden nog eens op verantwoordelijke wijze te evalueren, en dat zonder overbodige politieke voorgeschiedenis.</p>
    </intervention>
    <intervention id="3-490-000" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, dames en heren, iedereen weet dat de lidstaten en ook de fracties in dit Parlement van mening verschillen over de vraag of we al dan niet nucleaire energie zouden moeten hebben.</p>
      <p sl="de">Uit het debat van vandaag is gebleken dat de meningen ook binnen de fracties zeer uiteenlopend zijn. Anderzijds is er de ramp in Japan die een enorm probleem is. We zijn een debat over dit onderwerp begonnen, en ik vind dat de resolutie ons een goede mogelijkheid biedt om ons vandaag en morgen toe te spitsen op één concrete vraag, namelijk of we onze veiligheidsnormen gezamenlijk kunnen verhogen en of we erin zullen slagen om een ruimere Europese bevoegdheid van welke aard dan ook of meer Europese samenwerking tot stand te brengen.</p>
      <p sl="de">Hoewel er heel wat dingen in de resolutie staan die me niet bevallen, ben ik van mening dat mijn collega's uitstekend werk hebben verricht, want ze hebben een tekst tot stand gebracht waarin we ons sterker toespitsen op meer veiligheid en Europese samenwerking. Daarom zou ik willen vragen of het niet de hoogste tijd is om gebruik te maken van de gelegenheid die het debat van vandaag en morgen biedt om ons daarop te concentreren en de kwestie of we al dan niet een einde moeten maken aan nucleaire energie en of we vurig pleitbezorger of tegenstander van nucleaire energie zijn, naar de achtergrond te schuiven. Het is maar een voorstel, maar als we alle amendementen die we hebben ingediend morgen niet in stemming zouden brengen en ons erop zouden concentreren om met een grote meerderheid of zelfs eenparig te stemmen voor meer veiligheid en Europese bevoegdheden, dan zouden we het imago van het Europees Parlement en het proces om lering te trekken uit de gebeurtenissen in Japan een grotere dienst bewijzen dan wanneer we ons constante gekibbel voortzetten. Dat gekibbel kunnen we misschien uitstellen tot over twee weken. Ik vraag u er eens over na te denken of we dat niet zouden moeten proberen.</p>
      <a text="(Spreker verklaart zich bereid een “blauwe kaart”-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-491-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">Mijnheer de Voorzitter, mijnheer Reul, u weet dat ik altijd hogere veiligheidsnormen op nucleair gebied heb gesteund. Bij de richtlijn nucleaire veiligheid die we twee jaar geleden hebben aangenomen, boekte ik daar weinig succes mee. Een grote meerderheid in dit Parlement was tegen de hoogste veiligheidsnormen. Als we het nu over een nieuw gemeenschappelijk vertrouwen hebben, kampen we nog met een ander groot probleem. Het Parlement heeft in deze aangelegenheid eigenlijk helemaal niets in de melk te brokkelen. In geval van twijfel worden de besluiten met betrekking tot nucleaire veiligheid en bestendigheidsproeven door de Raad en Euratom genomen, en het Parlement staat daar buiten. Doorgaans kunnen we onze mening geven, maar of dat iets oplevert, is koffiedik kijken. Als u nu zegt dat we in de toekomst het oude Euratom-Verdrag aanpakken en op alle gebieden die de veiligheid betreffen, zorgen voor inspraak en transparantie, dan kunnen we het misschien gemakkelijker eens worden.</p>
    </intervention>
    <intervention id="3-492-000" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, mevrouw Harms, ik heb de vraag niet helemaal begrepen omdat het geen vraag was. Maar dat is niet erg, want ik heb er mij ook voor ingezet en ik blijf mij ervoor inzetten om deze mogelijkheid te benutten. U weet dat wij tweeën wat deze kwestie betreft een totaal andere mening zijn toegedaan.</p>
      <p sl="de">Bevoegdheid of niet, het zou een enorm belangrijk signaal zijn als we het met een grote meerderheid eens zouden kunnen worden over de kwestie van meer veiligheid. In de resolutie staat veel meer dan wat we tot dusver hebben vastgesteld en ook veel meer dan wat ik tot dusver wilde aanvaarden. Dat klopt. Wat dat betreft hebt u volkomen gelijk. Als we er echter in slagen om het eens te worden over meer veiligheid voor Europa, sturen we ook een signaal aan de lidstaten. Als we dat morgen polariserend doen omdat we verschillende meningen zijn toegedaan wat betreft uitdoving van nucleaire energie, dan zullen we waarschijnlijk weinig effect sorteren. Dat is waar ik voor pleit, niet meer en niet minder.</p>
    </intervention>
    <intervention id="3-493-000" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik voel mij diep beledigd omdat mevrouw Harms mij louter interrumpeerde buiten de microfoon om, maar haar blauwe kaart ophield voor mijn collega, mijnheer Reul. Zou ik een gelijke behandeling kunnen krijgen?</p>
    </intervention>
    <intervention id="3-494-000" speaker_id="28238" name="Michael CRAMER" is_mep="True" mode="spoken" nationality="Germany" birth_date="16-06-1949" birth_place="Gevelsberg" p_group="Group of the Greens/European Free Alliance" m_state="DE">
      <p sl="de">("Blauwe kaart"-vraag aan de heer Reul krachtens artikel 149, lid 8 van het Reglement). – Mijnheer de Voorzitter, mijnheer Reul, ik wilde u vragen of uw persoonlijk standpunt is veranderd. De trui die ik vandaag draag, is 30 jaar oud. Toentertijd betoogden wij tegen nucleaire energie. De zogenaamde deskundigen zeiden ons dat er een risico was van één ongeval in tienduizend jaar. In een interview in de krant "Die Zeit" heeft de voorzitter van het Institut für Klimafolgenforschung uit Potsdam, de heer Schnellhuber, onlangs gezegd: "Ja, dat klopt. Tienduizend jaar gedeeld door wereldwijd 400 kerncentrales is 25 jaar." We mogen er dus van uitgaan dat er elke 25 jaar een ongeluk met een kernreactor gebeurt. Eerst Tsjernobyl, nu Fukushima, en waar zal het de volgende keer zijn?</p>
      <p sl="de">Bent u, wat dat betreft, van mening veranderd? Denkt u nog altijd dat kerncentrales veilig zijn, of denkt u net als ik dat Zwentendorf de enige veilige kerncentrale ter wereld is?</p>
    </intervention>
    <intervention id="3-495-000" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, natuurlijk ben ik van mening veranderd, maar niet fundamenteel. Is het zo erg om aan een standpunt vast te houden? Ik heb mijn mening echter verregaand herzien, en hopelijk hebt u dat gemerkt. Ik heb gezegd dat ik voor deze resolutie zou stemmen als ze blijft zoals ze is. Dat is een grote verandering in vergelijking met mijn vroegere standpunten. Of dat al dan niet volstaat, moet u uitmaken. Ik blijf bij wat ik heb gezegd: het zou een goede zaak zijn als we deze resolutie met eenparigheid zouden kunnen aannemen.</p>
    </intervention>
    <intervention id="3-496-000" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, u hebt de voorzitter van de Commissie industrie, onderzoek en energie gehoord; nu spreek ik als voorzitter van de Commissie http://www.europarl.europa.eu/activities/committees/homeCom.do;jsessionid=E90208D48D138E7A727581C874840375.node2?language=NL&amp;body=ENVI" \o "ENVI" – groter kan het verschil niet zijn. Het spreekt natuurlijk vanzelf dat alle kerncentrales aan de hoogste veiligheidsnormen moeten voldoen. Daarover zijn we het allemaal eens. Mijnheer Oettinger, uw stresstest is een belangrijke eerste stap, maar hij gaat lang niet ver genoeg. Ik ben ook van mening dat we deze kwestie fundamenteel anders moeten benaderen. Daarom hebben we in de EU boven op de hoogste veiligheidsnormen ook een scenario nodig om uit een technologie te stappen die risico’s met zich meebrengt die wij in het dichtbevolkte Europa helemaal niet kunnen verantwoorden.</p>
      <p sl="de">Mijnheer Reul, u en anderen moeten daar eenvoudigweg in meegaan. Uw mensen in Berlijn zijn al veel verder dan u hier in Straatsburg en Brussel. Die hebben de knop weten om te zetten, terwijl u hier nog altijd aan de oude denkbeelden vasthoudt. Ik hoop dus dat we tot een formulering, een scenario, een strategie kunnen komen voor het sluiten van de kerncentrales. En uw routekaart van juni dit jaar, mijnheer Oettinger, zou daarvoor een schitterende gelegenheid bieden. Na de stresstests moet u ook schetsen hoe we van de die kerntechnologie afkomen.</p>
      <a text="(Applaus)"/>
    </intervention>
    <intervention id="3-497-000" speaker_id="96733" name="Antonio CANCIAN" is_mep="True" mode="spoken" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, mijnheer de commissaris, mijnheer de minister, dames en heren, mijn medeleven gaat uit naar alle slachtoffers van de grote ramp die in Japan heeft plaatsgevonden. De situatie is werkelijk zorgwekkend, maar de taak van de politiek is volgens mij niet om in paniek keuzes te maken, maar om altijd te proberen rationeel te blijven en op de juiste manier met de situatie om te gaan.</p>
      <p sl="it">Dit gezegd hebbende denk ik dat we moeten beginnen bij twee belangrijke overwegingen. De eerste is dat we maar één hemel hebben en dat de aarde wordt verdeeld door grenzen die niets te maken hebben met de problemen die nu aan de orde van de dag zijn. De tweede is dat we altijd moeten werken aan een duurzame ontwikkeling die niet uit een enkel onderdeel bestaat. Deze duurzame ontwikkeling bestaat uit drie delen die moeten worden samengevoegd, namelijk het economische deel, het milieugerelateerde deel en het sociale deel. Als we daarin slagen denk ik dat we de goede kant op gaan.</p>
      <p sl="it">Naar mijn mening komt de gepresenteerde resolutie, waar ik volledig achter sta en die ook veel bijval heeft gekregen, op het goede moment om verantwoordelijkheid te nemen op het gebied van veiligheid, op het gebied van wat een check-up van de huidige situatie zou moeten zijn, en om naar de toekomst te kijken. Hoe moeten we naar de toekomst kijken? Door de parameters die we hebben eerbiedigd te blijven eerbiedigen, en vooral door naar beslissingen van efficiëntie en vernieuwing te werken, beslissingen die altijd genomen moeten worden met de cultuur en onderzoeksvernieuwing in het achterhoofd, evenals ITER.</p>
    </intervention>
    <intervention id="3-498-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Het voorzitterschap heeft vernomen dat de heer Leinen vandaag jarig is. Hartelijk gefeliciteerd, mijnheer Leinen.</p>
    </intervention>
    <intervention id="3-499-000" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Mijnheer de Voorzitter, commissaris, dames en heren, nucleaire veiligheid heeft een menselijk gezicht. Het ontwerpen, bouwen, runnen, controleren en sluiten van een kerncentrale, en het opstellen van de desbetreffende rechtsregels zijn stuk voor stuk menselijke werkzaamheden. De belangrijkste elementen van veiligheid zijn dus kennis en de maximale exploitatie van menselijke werkzaamheden. Handhaving en praktische tenuitvoerlegging van die kennis is zowel gedurende de exploitatie van kerncentrales als geruime tijd na sluiting daarvan van essentieel belang. Ik ben het eens met de uitvoering van stresstests, en ik ben het ermee eens dat we de ervaringen moeten opnemen in de nucleaire veiligheidsrichtlijn.</p>
      <p sl="hu">Ik ben het ermee eens dat we grensoverschrijdende controles moeten uitvoeren, al is het maar om de bevolking gerust te stellen. Ik ben het ermee eens dat we alles in het werk moeten stellen om met de inzet van al onze kennis aan internationale organisaties deel te nemen. Ik ben het er in het bijzonder mee eens dat we via O&amp;O-werkzaamheden van het kernafval van de afgelopen 60 jaar moeten afkomen. En er is één ding waar ik het in het bijzonder mee eens ben: ongeacht de beslissing die we ten aanzien van energie nemen, moeten we erop aandringen dat de 500 miljoen mensen in Europa van elektriciteit worden voorzien. Mijn dank voor uw aandacht.</p>
    </intervention>
    <intervention id="3-500-000" speaker_id="96908" name="Gaston FRANCO" is_mep="True" mode="spoken" nationality="France" birth_date="04-02-1944" birth_place="Roquebillière" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, commissaris, dames en heren, we moeten vandaag spreken over de verbetering van de veiligheid van kernenergie, in plaats van kernenergie voor maatschappelijke doeleinden ter discussie te stellen. Kernenergie is namelijk een essentieel onderdeel van de energieonafhankelijkheid en van de strijd tegen de broeikasgassen in veel lidstaten van de Europese Unie.</p>
      <p sl="fr">Het Europese initiatief om bestendigheidsproeven uit te voeren voor al onze centrales is een eerste noodzakelijke en redelijke stap, waarmee we beantwoorden aan de verwachtingen van de Europese burgers. Deze proeven moeten worden uitgevoerd volgens een gemeenschappelijke aanpak en gemeenschappelijke voorwaarden, waarvan de methodologie moet worden toevertrouwd aan de Groep Europese regelgevers op het gebied van nucleaire veiligheid (ENSREG). De buurlanden van de Europese Unie zouden zich ook aan deze proeven moeten onderwerpen in verband met de grensoverschrijdende risico´s.</p>
      <p sl="fr">Naast deze proeven moet de Europese Unie werken aan de harmonisatie van internationale normen op het hoogste niveau, binnen de G20 en de Internationale Organisatie voor Atoomenergie, op basis van de doelstellingen voor nieuwe reactoren van de Vereniging van West-Europese regelgevers op nucleair gebied. Binnen de Europese Unie moet de samenwerking tussen de nationale regelgevers voor nucleaire veiligheid worden bevorderd en geïntensiveerd.</p>
      <p sl="fr">De Europese Unie moet het voorbeeld geven, of het nu gaat om versterking van de regels of om solidariteit. Met het oog op een dergelijke ramp lijkt de totstandkoming van een Europese civiele beschermingsmacht me meer dan ooit noodzakelijk.</p>
    </intervention>
    <intervention id="3-501-000" speaker_id="5729" name="Kathleen VAN BREMPT" is_mep="True" mode="spoken" nationality="Belgium" birth_date="18-11-1969" birth_place="Wilrijk" m_state="BE">
      <p sl="nl">Het klopt, voor of tegen kernenergie gaat door verschillende fracties. Toch begrijp ik niet dat na Fukushima voor eenieder de ogen over dit onderwerp niet opengaan. Het ondenkbare is gebeurd. Een combinatie van factoren heeft ertoe geleid dat er een catastrofe is die ook bij ons perfect denkbaar is. Zero risico bestaat niet. Vandaag zijn er drie stappen nodig.</p>
      <p sl="nl">Ten eerste de stresstest, zoals de commissaris heeft voorgesteld, in alle openheid, in alle transparantie en ervoor zorgend dat hij zo breed mogelijk gaat. Maar wij moeten er ook voor zorgen dat wij consequenties trekken uit deze stresstest. Niet veilig: dicht!</p>
      <p sl="nl">Ten tweede moeten wij ervoor zorgen dat wij een fasering uit de kernenergie organiseren. Het kan niet zijn dat kerncentrales die gebouwd zijn voor een levensduur van dertig jaar, na veertig of zelfs vijftig jaar nog open zijn.</p>
      <p sl="nl">Ten derde zou het te gek zijn voor woorden als wij in deze Europese Unie nog kiezen voor nieuwe kerncentrales. Er is maar één weg in Europa en dat is de hernieuwbare energie en daarvoor moeten wij een consensus zoeken in dit Parlement.</p>
    </intervention>
    <intervention id="3-502-000" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, op 26 april is het een kwart eeuw geleden dat de ramp in Tsjernobyl, het grootste kernongeval in de geschiedenis, plaatsvond. Na vijfentwintig jaar zijn we de slachtoffers van deze ramp, de benadeelden en zij die de gevolgen van de ramp tot op vandaag voelen, niet vergeten. Deze tragische herdenking valt ongelukkigerwijs samen met de gebeurtenissen in Japan. Bij de herdenking van de ramp in Tsjernobyl wil ik mijn solidariteit met het Japanse volk uitdrukken, dat kampt met de gevolgen van het kernongeval in Fukushima, dat veroorzaakt is door de tsunami.</p>
      <p sl="pl">In Oekraïne zijn levensmiddelen uit de gebieden die met het radioactieve cesium 137 werden bestraald, nog steeds besmet. De halfwaardetijd van dit isotoop bedraagt dertig jaar. Greenpeace heeft onderzoek uitgevoerd waaruit blijkt dat de plaatselijke bevolking in ten minste twee provincies, Zjytomyr en Rivne, besmette melk, paddenstoelen, vruchten, zoetwatervissen en groenten eet. Volgens officiële gegevens is er nog sterke straling binnen een straal van 30 km van de kerncentrale. Er wordt echter geschat dat de besmette zone in totaal ongeveer 50 000 vierkante kilometer in verschillende provincies van Oekraïne omvat.</p>
      <p sl="pl">Momenteel zijn er in Europa, met uitzondering van Rusland, 165 reactoren actief. Wat belangrijk is om weten, is dat ze niet enkel op het grondgebied van de Europese Unie liggen, maar ook in de buurlanden bij de grenzen met de Unie. Rusland en Wit-Rusland beginnen met de bouw van kerncentrales bij de grenzen met de Europese Unie. En hier verschijnt de vraag welke veiligheidsgarantie er kan worden gegeven? Er zou geen energie mogen worden gekocht van kerncentrales die buiten de grenzen van de Europese Unie liggen, als ze niet voldoen aan de hoogste veiligheidsnormen die voor stresstests in de Europese Unie zijn bepaald.</p>
      <a text="(Spreker wordt door de Voorzitter onderbroken)"/>
      <p sl="pl">Ik herhaal: bij de grenzen van de Europese Unie worden momenteel door Rusland en Wit-Rusland kerncentrales gebouwd. Daarom ben ik van mening dat de Europese lidstaten geen kernenergie uit deze kerncentrales mogen kopen als deze niet voldoen aan de stresstests die in de Europese Unie vereist zijn.</p>
    </intervention>
    <intervention id="3-503-000" speaker_id="96859" name="Ioan ENCIU" is_mep="True" mode="spoken" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Mijnheer de Voorzitter, in de eerste plaats wil ik mijn diepe meeleven uitspreken met het Japanse volk. Het lijkt me nu belangrijk om hen alle mogelijke steun te bieden.</p>
      <p sl="ro">Het ongeluk in Fukushima heeft laten zien dat een deel van de bestaande kerncentrales niet veilig is. Daarom moeten we meer belang hechten aan nucleaire veiligheid, en ik ben van mening dat het onmiddellijk uitvoeren van een aantal veiligheidstests voor de kerncentrales noodzakelijk is.</p>
      <p sl="ro">Aan de andere kant moeten we niet in de val trappen van emotionele of ongefundeerde beslissingen voor wat betreft het al of niet handhaven van kernenergie. De beslissing over de samenstelling van de energiemix moet de bevoegdheid van de lidstaten blijven. De Europese Unie moet controleren of de veiligheidsnormen aan de hoogste standaarden voldoen. Iedere maatregel op Europees of nationaal niveau met betrekking tot de energiemix en regelgeving op het gebied van nucleaire energie moet echter gebaseerd zijn op een hoge mate van wetenschappelijke objectiviteit.</p>
    </intervention>
    <intervention id="3-504-000" speaker_id="96901" name="Krišjānis KARIŅŠ" is_mep="True" mode="spoken" nationality="Latvia" birth_date="13-12-1964" birth_place="Wilmington" p_group="Group of the European People's Party (Christian Democrats)" m_state="LV">
      <p sl="lv">Mijnheer de Voorzitter, kernenergie vertegenwoordigt ongeveer een derde van het totale energieverbruik in Europa. Als we deze capaciteit op korte termijn zouden willen vervangen, zijn er slechts twee reële alternatieven, namelijk een verhoging van het gebruik van kolen of aardgas. Deze twee alternatieven hebben hun eigen problematiek. Bij kolen zijn dat CO2 -emissies en bij aardgas is dat natuurlijk het feit dat het grootste deel uit Rusland wordt geïmporteerd. Daarom kunnen we op de korte termijn twee dingen doen. Het belangrijkste is het intensifiëren van de veiligheidsmaatregelen, zoals we reeds hebben besproken. Het zal echter niet genoeg zijn, dames en heren, om de veiligheidsmaatregelen in Europa te intensifiëren, omdat buurlanden van Europa, Rusland en Wit-Rusland, doorgaan ongeacht onze debatten over nucleaire veiligheid. Zij zullen doorgaan met de ontwikkeling van reactoren, en daarom moeten we waarborgen dat de hoge normen van Europa niet alleen in Europa verplicht worden gesteld, maar ook in de rest van de wereld, in het bijzonder in onze buurlanden Rusland en Wit-Rusland. Het tweede wat Europa op de korte termijn natuurlijk ook moet doen en kan doen, is om haar maatregelen op het gebied van energiebesparing doorlopend te versterken en nog meer nadruk te leggen op hernieuwbare energiebronnen door meer gebruik te maken van wind-, zonne-, water- en biomassa-energiebronnen. Uiteraard zullen ook op de lange termijn juist energiebesparing en een intensiever gebruik van wind-, zonne-, water- en biomassabronnen onze afhankelijkheid van zowel kernenergie als geïmporteerde energiebronnen verminderen.</p>
    </intervention>
    <intervention id="3-505-000" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, dames en heren, het nieuws over Fukushima wordt steeds verontrustender. De veiligheidsgrenzen zijn ruimschoots overschreden, en we weten niet wat er in de nabije toekomst staat te gebeuren. Er is een gebrek geweest aan duidelijke en transparante communicatie.</p>
      <p sl="it">De stresstests van de bestaande centrales moeten zo snel mogelijk worden uitgevoerd, en als de uitkomst anders is gehoopt of verwacht, moeten we de moed hebben om de onmiddellijke sluiting van de centrales te eisen. We moeten hogere internationale veiligheidsparameters vaststellen, en niet denken aan de bouw van nieuwe centrales. We moeten ons voorbereiden op de uitfasering van kernenergie, want de ongelukken die ermee gebeuren richten onherstelbare schade aan aan het milieu en de volksgezondheid.</p>
      <p sl="it">De uitwerking van toekomstig energiebeleid moet aandachtiger worden bekeken. Het is nodig beleid te ontwikkelen dat mikt op besparingen en energie-efficiëntie, als wel op de opwaardering van de investeringen in onderzoek naar nieuwe technologieën en hernieuwbare energiebronnen. Tot slot moeten we een debat op gang brengen waarbij ook burgers en lokaal bestuur betrokken zijn.</p>
    </intervention>
    <intervention id="3-506-000" speaker_id="28291" name="Romana JORDAN" is_mep="True" mode="spoken" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">Mijnheer de Voorzitter, ik ben het eens met de leden van het Parlement die hebben gezegd dat we nucleaire veiligheid op Europees niveau moeten waarborgen. We moeten in dit verband echter erkennen, dames en heren, dat ‘veiligheidscultuur’ een zeer breed concept is, dat zowel een veilige nucleaire technologie omvat als het waarborgen van voldoende financiële en personele middelen, passende veiligheidsmaatregelen alsmede sterke en onafhankelijke toezichthoudende organen. Naar mijn mening zou dit allemaal onderdeel moeten uitmaken van deze Europese veiligheidsnormen. Het gaat er niet om dat we geen vertrouwen hebben in de bestaande instellingen, maar dat we ook in de toekomst de hoogst mogelijke veiligheid waarborgen, op institutioneel niveau.</p>
      <p sl="sl">Commissaris, u zei dat lidstaten daarin niet geïnteresseerd zijn, maar om welke lidstaten gaat het dan? Als we het onze burgers zouden vragen (en dergelijke peilingen van de publieke opinie zijn reeds uitgevoerd), zou u zien dat ze het volstrekt eens zijn met het overdragen van enkele bevoegdheden aan de Europese Unie.</p>
      <p sl="sl">Ik moet voor alle duidelijkheid zeggen dat ik tegen de sluiting van kerncentrales om politieke redenen ben. Er zijn in Japan meerdere kerncentrales, en een ervan is getroffen door dit ernstige kernongeval. Voordat we allerlei maatregelen treffen, moeten we de beschikking hebben over argumenten en bevindingen van deskundigen. We hebben daarom door deskundigen uitgevoerde analyses nodig van de gebeurtenissen in Fukushima om er überhaupt achter te komen wat de werkelijke oorzaken waren van het kernongeval en in hoeverre de reactor beschadigd is.</p>
      <p sl="sl">Tot slot zou ik nog willen zeggen dat we al ver zijn gekomen op weg naar een richtlijn over radioactief afval en dat we met de onderhavige richtlijn kunnen laten zien dat we het serieus menen.</p>
      <a text="(Spreker verklaart zich bereid drie “blauwe kaart”-vragen krachtens artikel 149, lid 8 van het Reglement te beantwoorden)"/>
    </intervention>
    <intervention id="3-507-000" speaker_id="97086" name="Sonia ALFANO" is_mep="True" mode="spoken" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, dames en heren, ik wilde aan mevrouw Jordan Cizelj vragen of we over duizenden doden niet lang na kunnen denken, aangezien zij net heeft gezegd dat er nog geen aanleiding is om kernenergie als gevaarlijk te beschouwen. Aangezien we duizenden nieuwe doden uit Japan hebben, wilde ik haar vragen of dit niet genoeg aanleiding is.</p>
    </intervention>
    <intervention id="3-508-000" speaker_id="96910" name="Judith A. MERKIES" is_mep="True" mode="spoken" nationality="Netherlands" birth_date="28-09-1966" birth_place="London " p_group="Group of the Progressive Alliance of Socialists and Democrats in the European Parliament" m_state="NL">
      <p sl="en">Mijnheer de Voorzitter, ik zou van mijn collega willen weten hoeveel kerncentrales het nog moeten begeven voordat zij het genoeg vindt. Ze heeft het erover dat er maar één kerncentrale in Japan getroffen is. Het waren er echter zes, niet één. Welk aantal zou genoeg zijn om haar op andere gedachten te brengen?</p>
    </intervention>
    <intervention id="3-509-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Mijnheer de Voorzitter, mevrouw Jordan Cizelj, in uw land ligt in Krško een kerncentrale die nogal kritisch bekeken wordt, onder meer omdat ze in een aardbevingsgebied ligt.</p>
      <p sl="de">Wilt u zich er tenminste voor inzetten om Krško als een van de eerste kerncentrales te laten onderzoeken in het kader van strenge en hopelijk objectieve stresstests, zodat de burgers gegarandeerd kan worden dat er geen onmiddellijk gevaar van deze centrale uitgaat, hoewel zij in een aardbevingsgebied ligt, of dat de situatie nog verbeterd kan worden, zolang deze centrale nog bestaat?</p>
    </intervention>
    <intervention id="3-510-000" speaker_id="28291" name="Romana JORDAN" is_mep="True" mode="spoken" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">Mijnheer de Voorzitter, er zijn in Japan werkelijk duizenden slachtoffers, naar wie mijn diepe medeleven uitgaat, en ik ben van mening dat de Europese Unie alle mogelijke hulp moet bieden. Waar ik echter tegen ben, is dat deze slachtoffers worden misbruikt uit naam van een ideologische strijd tegen het gebruik van kernenergie. Daarom zei ik dat we de oorzaken van dit kernongeval moeten onderzoeken en erachter moeten komen of dergelijke ongevallen in Europa überhaupt kunnen gebeuren en hoe we ze kunnen voorkomen. Verder vraag ik dat we slachtoffers van een natuurramp, slachtoffers van een aardbeving en een tsunami, niet verwarren met potentiële slachtoffers van een kernongeval. Dat is mijn antwoord op de eerste vraag.</p>
      <p sl="sl">Wat betreft de tweede vraag, hoeveel ongevallen in kerncentrales … Mag ik doorgaan? Hoeveel ongevallen zijn er nodig om me van gedachte te doen veranderen? Ik had het over één centrale die meerdere reactoren heeft, dus één centrale met meerdere reactoren. We weten dat er in Japan een aantal centrales staan. Ik ben van mening dat iedere centrale … of ieder ongeval zeer ernstig moet worden genomen. We moeten niet in termen van het aantal ongevallen denken, omdat we ieder ongeval in overweging moeten nemen en niet alleen ongevallen, maar ook ieder ander incident dat als minder dan een ongeval wordt beschouwd. We moeten uit elk van dergelijke incidenten lering trekken. Zo laat juist ook dit voorbeeld zien dat we op basis van één ongeval niet moeten concluderen dat nucleaire technologie onacceptabel is.</p>
      <p sl="sl">Er is nog een vraag die ik niet heb beantwoord. Er waren drie vragen. Wat betreft de kerncentrale in Krško … Mag ik? De veiligheid van deze centrale is getest, en destijds heeft Oostenrijk, dat zich actief met deze kwestie heeft beziggehouden, ook aanvullende seismische veiligheidstests uitgevoerd. Naar aanleiding daarvan zijn extra aanpassingen doorgevoerd, en dit is nu in feite een gangbare praktijk. Ik ben ervan overtuigd dat iedereen in Slovenië zou instemmen met de onmiddellijke uitvoering van een dergelijke risico- en veiligheidsbeoordeling (dat wil zeggen ‘stresstest’) in Krško. Omdat we een klein nucleair land zijn, zijn we eraan gewend om aan een relatief groter aantal internationale tests te worden onderworpen dan het geval is voor andere kerncentrales in de grotere landen.</p>
    </intervention>
    <intervention id="3-511-000" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, mijnheer Oettinger, beste collega’s, ik kom uit Oostenrijk en we maken ons allemaal zorgen om Krško. Ik hoop dat de garanties die collega Jordan Cizelj heeft gegeven, ook worden nagekomen. Mijn zorg en deelneming gaan echter in het bijzonder uit naar de Japanse bevolking, die lijdt en deze gebeurtenissen met een stoïcijnse rust aanvaardt.</p>
      <p sl="de">Maar laten we iets positiefs uit deze crisis meenemen! Dat positieve kan alleen zijn dat we nadenken en ook hier in Europa lering beginnen te trekken uit deze crisis. Op korte termijn kan die lering er alleen in bestaan dat we ook de veiligheid van de Europese kernreactoren ingrijpend verhogen. Een andere les moet zijn dat we een Europese rampenbestrijding moeten oprichten. Europa heeft echt de plicht zijn veiligheidsteams grensoverschrijdend te laten samenwerken.</p>
      <p sl="de">Op lange termijn kan die lering alleen zijn dat we samen een sluitingsscenario moeten voorbereiden, want de gebeurtenissen laten duidelijk zien dat kerntechnologie bij de huidige stand van de techniek – en dat zal in de toekomst waarschijnlijk niet veranderen – te gevaarlijk is. De gevolgen ervan werken te lang door.</p>
      <p sl="de">Aan mijn bijdrage ziet u dat de breuk dwars door alle fracties loopt, ook door de Fractie van de Europese Volkspartij (Christen-Democraten), maar al met al denk ik dat we toch ter harte moeten nemen dat die beroemde veiligheid die ons werd beloofd, gewoon niet gegarandeerd kan worden. De stresstests moeten daarom ook de opeenstapeling van verschillende risico’s afdekken. Als je alleen losse risico’s onderzoekt, zal je nooit een realistisch scenario krijgen. Realistisch houdt in dat we bijvoorbeeld een tsunami erg moeilijk kunnen voorspellen, hoewel die hier in Europa niet zal plaatsvinden, maar aardbevingszones liggen er hier in Europa wel degelijk.</p>
      <a text="(Applaus)"/>
    </intervention>
    <intervention id="3-512-000" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Mijnheer de Voorzitter, in de eerste plaats wil ik blijk geven van mijn bewondering en respect voor de houding van het Japanse volk bij de buitengewone gebeurtenissen die het doormaakt. Deze situatie heeft geleid tot hevige discussies over de toekomst van nucleaire energie – doorgaan of stoppen. Ik ben van mening dat we een evenwichtige houding moeten aannemen, waarbij rekening wordt gehouden met alle aspecten: economische eisen, de veiligheid van de bevolking en klimaatverandering.</p>
      <p sl="ro">Ik ben van mening dat het energiebeleid van de toekomst gebaseerd moet zijn op een evenwicht tussen hernieuwbare energie, nieuwe technologieën voor conventionele energiebronnen en nucleaire energie, onder veilige omstandigheden. Er moet geïnvesteerd worden in onderzoek voor een efficiënte productie van hernieuwbare energie. We moeten investeren in het veiligstellen van nieuwe conventionele hulpbronnen en nieuwe toevoerlijnen voor Europa – de zuidelijke corridor. Daarnaast is er behoefte aan onderzoek en innovatie richting nieuwe technologieën, die het effect van milieuvervuiling door conventionele energieproductie elimineren.</p>
      <p sl="ro">De richtlijn nucleaire veiligheid moet worden aangepast, waarbij de eisen moeten worden aangescherpt. Er is behoefte aan de door de Commissie voorgestelde bestendigheidsproeven. Bij het opstellen van criteria moet rekening worden gehouden met alle aspecten: leeftijd, technologie, natuurlijke risico's. De proeven moeten worden uitgevoerd met medewerking van de Commissie. De resultaten van de proeven moeten worden gebruikt bij de herziening van de richtlijn. Er moeten zeer duidelijke consequenties worden verbonden aan de proeven. Wie slaagt, gaat door. Wie zakt, stopt. Ik wijs op de noodzaak van Europees beleid voor het behandelen en opslaan van kernafval en voor de ontmanteling van kerncentrales.</p>
      <p sl="ro">Als laatste, maar niet als minst belangrijke opmerking: De bevolking moet haar vertrouwen in kernenergie behouden en moet dienovereenkomstig worden geïnformeerd.</p>
    </intervention>
    <intervention id="3-513-000" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Mijnheer de Voorzitter, ik wil graag een korte opmerking maken over kerncentrales in derde landen die dicht bij EU-grenzen liggen. Twee specifieke gevallen zijn vandaag al genoemd, twee gelijktijdige nucleaire projecten: één in de Russische regio Kaliningrad, die geheel omgeven wordt door Litouwen, Polen en de Oostzee, en het tweede in Wit-Rusland, waar men van plan is om op slechts twintig kilometer van de grens met Litouwen een kerncentrale te bouwen.</p>
      <p sl="en">Terwijl de ogen van de hele wereld gericht waren op de dramatische ontwikkelingen in Fukushima, tekenden de regering van Wit-Rusland en het Russische staatsenergiebedrijf Rosatom op 15 maart een contract waarmee Rosatom zich ertoe verplichtte om in 2018 de bouw van de kerncentrale in Wit-Rusland af te hebben. Daarnaast verstrekt Rusland een krediet van zes miljard dollar aan Wit-Rusland om dit project te financieren. De overheid van Wit-Rusland heeft zich dus niets aangetrokken van de eis om haar buurlanden goed te informeren over het geplande project, en het huidige project is duidelijk in strijd met het Verdrag van Espoo inzake milieueffectrapportage.</p>
    </intervention>
    <intervention id="3-514-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik verwelkom de beslissing van de Commissie om de kernreactoren in de Europese Unie aan bestendigheidsproeven te onderwerpen. Wij vragen dat deze controles worden uitgevoerd op basis van gezamenlijke, gedetailleerde criteria, ter verhoging van de nucleaire veiligheid in de Europese Unie.</p>
      <p sl="ro">Momenteel staan er 143 kernreactoren in de Unie. Kernenergie vormt 30 procent van de Europese energiemix. De lidstaten zijn verantwoordelijk voor hun eigen energiemix, maar de nucleaire veiligheid is de verantwoordelijkheid van ons allemaal. Daarom is het belangrijk om een resolutie te hebben over de nucleaire veiligheid in de Europese Unie. Ik wil onderstrepen dat de investeringen voor de veiligheid van iedere kernreactor tot aan het eind van de geplande levensduur gewaarborgd moeten zijn.</p>
      <p sl="ro">Naar aanleiding van de bestendigheidsproeven zullen de normen voor toekomstige kernreactoren en daarmee de kosten van kernenergie stijgen. Zodoende moet de Europese Unie aanzienlijk investeren in maatregelen voor energie-efficiëntie en in de productie en het gebruik van energie uit hernieuwbare bronnen, met name voor gebouwen en de vervoerssector.</p>
    </intervention>
    <intervention id="3-515-000" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, het is goed dat de Europese Unie stresstests voor haar lidstaten en buurlanden wil. Een zwak punt is dat deze niet verplicht zijn. De Europese Unie vraagt nu bedeesd of ze misschien uitgevoerd kunnen worden. Een ander zwak punt is dat de Europese Unie geen gemeenschappelijke normen heeft opgesteld. Die zijn absoluut onontbeerlijk. Ten derde moet een onafhankelijk orgaan deze tests uitvoeren. Ik geloof absoluut niet dat nationale organen zullen zeggen dat er in hun eigen land dingen slecht functioneren of dat ze zelf de controle slecht hebben uitgevoerd. Om ervoor te zorgen dat dit echte tests zijn, moeten er normen voor zijn, moeten ze transparant zijn en moeten ze door onafhankelijke partijen worden uitgevoerd.</p>
    </intervention>
    <intervention id="3-516-000" speaker_id="96743" name="Michèle RIVASI" is_mep="True" mode="spoken" nationality="France" birth_date="09-02-1953" birth_place="Montélimar" m_state="FR">
      <p sl="fr">Mijnheer de Voorzitter, ik zou mijn collega's er toch aan willen herinneren dat de ramp van Fukushima nog niet voorbij is en dat er nog steeds kans is op explosies in verband met de smeltende kern.</p>
      <p sl="fr">Ik heb een vraag aan commissaris Oettinger over de uitvoering van deze bestendigheidsproeven. Zoals onze collega al zei: hoe zorgt u ervoor dat u de garantie krijgt dat alle voorwaarden die u in de Commissie industrie, onderzoek en energie hebt genoemd, in aanmerking worden genomen door alle lidstaten die over kerncentrales beschikken? Hoe gaat u een staat die niet wil meewerken dwingen om zijn centrales te laten inspecteren en controleren door onafhankelijke deskundigen? Want onder ons gesproken, als het de staten zijn die hun eigen toezicht uitvoeren, dan zie ik niet in hoe we uw bestendigheidsproeven moeten uitvoeren. Het is absoluut noodzakelijk dat een onafhankelijke structuur de centrales in iedere lidstaat controleert.</p>
      <p sl="fr">Hoe gaat u er bovendien voor zorgen dat de buurlanden – bijvoorbeeld Armenië met Metsamor en andere landen zoals Wit-Rusland – meewerken? Het Parlement zal u moeten steunen, commissaris, maar hoe gaan we dat doen?</p>
      <p sl="fr">Bovendien hebben we een daadwerkelijke verantwoordelijkheid om kernenergie af te bouwen, en u moet het Parlement scenario's voorstellen om dat te bereiken. Dat is de enige waarborg dat er geen nieuwe ongelukken komen.</p>
    </intervention>
    <intervention id="3-517-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">De door een ongewoon ernstige natuurramp veroorzaakte omvangrijke schade aan de kerncentrale in Fukushima heeft nog weer eens aangetoond dat de beveiliging van dergelijke installaties van buitengemeen groot belang is. Het is dan ook een uiterst goede zaak dat de Europese Commissie besloten heeft om met onmiddellijke ingang alle kerncentrales in Europa te onderwerpen aan een veiligheidsaudit.</p>
      <p sl="sk">De Europese burger heeft het recht om in veiligheid te leven. Met een onafhankelijke deskundige audit van kerninstallaties kunnen mogelijke onvolkomenheden en risico’s die met zorgvuldig beheer vermeden kunnen worden, aan het licht worden gebracht. Ik heb er alle vertrouwen in dat er aan de hand van de veiligheidsaudits bindende besluiten worden genomen die de exploitanten van kerncentrales ertoe dwingen om eventuele tekortkomingen aan hun centrales recht te zetten. Ik ga ervan uit dat zij niet zullen proberen de veiligheidscriteria - de noodzakelijke voorwaarde voor de exploitatie van kerncentrales - te omzeilen.</p>
      <p sl="sk">Mijnheer de commissaris, het Europees publiek verwacht vandaag een open en eerlijke dialoog van ons over de toekomst van het Europees energiebeleid alsook dat wij nieuwe veiligheidslimieten vaststellen voor alle elektriciteitscentrales in Europa.</p>
    </intervention>
    <intervention id="3-518-000" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Mijnheer de Voorzitter, beste collega’s, de kernramp in Japan heeft ons een ding duidelijk gemaakt: de natuur is sterker en machtiger dan de mens. Daarom is het hoog tijd dat de oude of door aardbevingen bedreigde kerncentrales definitief van het net gehaald worden en dat we op de lange termijn afzien van kernenergie. We hebben stresstests nodig, mijnheer Oettinger! Geen tweede Tsjernobyl alstublieft! We hebben grenswaarden voor levensmiddelen nodig. Beste Commissie, ik heb maar één vraag voor u: wilt u de Europeanen echt laten bestralen?</p>
      <p sl="de">U zou deze uitvoeringsverordening onmiddellijk terug moeten nemen, liefst vandaag nog. We moeten investeren in alternatieve energiebronnen en er gebruik van maken. Want die zijn er wel degelijk, en er is hierbij meer oog voor mens en milieu. Nog een voordeel: ze leveren nieuwe banen op.</p>
      <p sl="de">In Oostenrijk hadden we Zwentendorf, dat nooit in bedrijf ging. Nu is het een zonne-energiecentrale.</p>
    </intervention>
    <intervention id="3-519-000" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Mijnheer de Voorzitter, dit debat zou over nucleaire veiligheid moeten gaan. Daar is het kennelijk niet bij gebleven, want het gaat over de energiemix. Mag ik voorstellen om dat debat te voeren zodra de Commissie haar routekaart voor energie aan de orde stelt?</p>
      <p sl="en">Wat het veiligheidsvraagstuk betreft, zou ik van de commissaris willen weten of het wel gepast is om de term ‘stresstests’ te gebruiken, want in het bankwezen zijn de ‘stresstests’ zeer zeker tekortgeschoten. Ik stel voor om ‘veiligheidsbeoordelingen’ of ‘risicobeoordelingen’ te gebruiken. Wat zal het vervolg zijn van deze veiligheidsbeoordelingen? Zullen ze op alle kerncentrales uitgevoerd worden, inclusief de afval- en opwerkingsfaciliteiten? Ik maak me namelijk vooral zorgen om Sellafield, dat dicht bij de Ierse grens ligt.</p>
      <p sl="en">We moeten nu de veiligheid van centrales beoordelen. Jammer genoeg, zo stelt een aantal collega’s, zijn we in hoge mate afhankelijk van kernenergie – zelfs zij die geen centrales op hun eigen grondgebied hebben – dus veiligheid is van het grootste belang. We moeten naar een volgende fase in de beoordeling van de energiemix. Laten we eerlijk zijn: hernieuwbare energiebronnen zijn ook geen gemakkelijke oplossing.</p>
    </intervention>
    <intervention id="3-520-000" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mijnheer de Voorzitter, wij hadden vijfentwintig jaar nodig om Tsjernobyl te vergeten, en ik vrees dat de ramp in Japan niet volstaat om ons geheugen op te frissen.</p>
      <p sl="el">Wij beschuldigen stelselmatig Japan. Het lijkt wel of we willen zeggen dat Japan onveilig is en niet kernenergie. Wij gaan nu onze kerncentrales onderwerpen aan veiligheidstests maar blijven volhouden dat er wel degelijk veilige kerntechnologie bestaat. Wij moeten de kerncentrales die ouder zijn dan dertig jaar onmiddellijk sluiten en de bouw van nieuwe centrales helemaal uit ons hoofd zetten. Wij moeten onmiddellijk een ‘nucleaire’ belasting invoeren om alle milieukosten van kernenergie in kaart te kunnen brengen. Wij moeten investeren in een hoger rendement van fotovoltaïsche energie en echt investeren in een hoger rendement van alle hernieuwbare energiebronnen.</p>
      <p sl="el">Mijnheer de commissaris, u hebt het wetgevingsinitiatief, en de verantwoordelijkheid voor ons optreden of voor de gevolgen van niet optreden ligt bij u.</p>
    </intervention>
    <intervention id="3-521-000" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie. − Mijnheer de Voorzitter, geachte dames en heren, op de eerste plaats wil ik kijken naar ons energiebeleid op de lange termijn. Wij willen u uitdrukkelijk uitnodigen om vanaf dag één mee te werken aan de Energieroutekaart. Daarom bied ik aan om vanaf mei met de fracties rond de tafel te gaan zitten om de verschillende scenario’s voor de Europese energiesector in de komende decennia te bespreken.</p>
      <p sl="de">Een scenario, met andere woorden een optie met alle noodzakelijke gevolgen, zal zeker ook met zich meebrengen dat bij het doel voor het aandeel van hernieuwbare energie bij het opwekken van elektriciteit zo hoog mogelijk gesteld moet worden, misschien zelfs wel op honderd procent, met alle gevolgen van dien voor netwerken, opslagcapaciteiten, onderzoek, efficiëntie en enkele andere zaken.</p>
      <p sl="de">Tegelijkertijd zou ik iedereen willen verzoeken rekening te houden met de rechtsgrondslag. Het Verdrag van Lissabon is maar anderhalf jaar oud. Bij de totstandkoming ervan was u meer betrokken dan ik. Het Verdrag voorziet in omvangrijke wetgevende bevoegdheden voor de Europese Unie op het gebied van energie en een enkele, verstrekkende uitzondering, die er heel bewust in is opgenomen. Het vraagstuk energietechniek en energiemix blijft een zaak van de nationale parlementen.</p>
      <p sl="de">Nu kun je erover debatteren of dit de juiste keuze was, maar het is duidelijk dat ik de conclusies uit de gebeurtenissen in Japan voor de routekaart voor energie moet trekken op basis van het Verdrag van Lissabon, en ik denk dat het momenteel irreëel is te denken dat dit artikel in de nabije toekomst zal worden gewijzigd. Ik zou dat graag zien en denk ook dat er op Europees niveau voldoende deskundigheid bestaat. Maar voor de komende jaren is energietechniek bij het opwekken van elektriciteit een aangelegenheid van de lidstaten.</p>
      <p sl="de">Er bestaat echter een beperking die we met de lidstaten hebben afgesproken. De doelstelling van twintig procent hernieuwbare energie beperkt de bevoegdheid van de lidstaten tot tachtig procent. Aangezien we met de steun en de verbintenis van de lidstaten over negen jaar een niveau van twintig procent hernieuwbare energie moeten en zullen halen en dit door middel van voortgangsverslagen ook steeds zullen evalueren, wordt de bevoegdheid van de lidstaten beperkt tot tachtig procent. Nee, eigenlijk tot nog minder. Waarom? Omdat het totaal van twintig procent op het gebied van vervoer misschien tien procent hernieuwbare energie zal betekenen.</p>
      <p sl="de">Op het gebied van elektriciteit, die nu in het middelpunt van de belangstelling staat, streven we over negen jaar naar een aandeel van 35 procent hernieuwbare energie – waterkracht, biomassa, geothermische, zonne- en windenergie. Dat betekent dat in de elektriciteitssector hernieuwbare energie over drie of vier jaar steenkool en kernenergie zal hebben ingehaald. Ik denk dat dit een ontwikkelingsproces is dat we niet hoog genoeg kunnen prijzen. 35 procent hernieuwbare energie in negen jaar!</p>
      <p sl="de">Met de routekaart voor energie zullen we ons in elk geval niet alleen richten op 2050, maar ook op 2025 of 2030, dat wil zeggen het komende decennium, waarin we in techniek, elektriciteitsnetwerken en opslagmogelijkheden moeten investeren. Ik ben er zeker van dat we hier een consensus kunnen bereiken over een percentage energieopwekking van 40 + x procent in 2030 en dan samen met de lidstaten hierover tot een besluit kunnen komen.</p>
      <p sl="de">Zodra hernieuwbare energie een aandeel van 40 procent of meer inneemt, blijft er voor de lidstaten nog maar 60 procent of nog minder over en dan boeken we vooruitgang bij het onderwerp bevoegdheid op Europees niveau met medeweten en instemming van de lidstaten. Voor sommigen gaat dat misschien niet snel genoeg, maar ook zonder wijziging van het Verdrag van Lissabon, die momenteel niet realistisch zou zijn, liggen de doelstellingen op 20, dan 35 en later 40 procent hernieuwbare energie. Dat is een duidelijke ontwikkeling van de bevoegdheid in de richting van Europese controle en het Europees niveau.</p>
      <p sl="de">Wanneer we dit scenario voor hernieuwbare energie bekijken, is het ook altijd de moeite waard een blik te werpen op de lidstaten. Neem bijvoorbeeld het door mij zeer gewaardeerde opkomende grote land Polen. In Polen wordt negentig procent van de elektriciteit momenteel opgewekt met steenkool. Negentig procent! Ik vind dat onwaarschijnlijk en vraag daarom ook aan de leden van alle fracties uit deze grote, opkomende lidstaat Polen: denkt u dat in uw land de politiek, ongeacht wie er regeert, in de komende jaren en decennia het aandeel steenkool zal weten te verlagen tot nul procent? Ik denk het niet.</p>
      <p sl="de">Overigens wordt in Polen momenteel een nieuwe kerncentrale gepland. Dat betekent dat Polen ook met kernenergie een deel van zijn energiemix wil aanpassen om minder afhankelijk te zijn van gas en dus van de Russische Federatie.</p>
      <p sl="de">Nu, mevrouw Harms, deze regering werd democratisch verkozen en geniet in eigen land groot aanzien. Met name wij in Duitsland moeten niet denken dat we alles beter weten. Als het over veiligheidsoverwegingen gaat, vertrouw ik onze Poolse vrienden even consequent als ik u vertrouw.</p>
      <a text="(Applaus en interrupties)"/>
      <p sl="de">Mijnheer de fractievoorzitter, wij hebben altijd de neiging om vanuit Duitsland Europa te willen besturen. Mijn advies is om de democratische processen in Polen en ook in Frankrijk met de nodige nederigheid in acht te nemen en te aanvaarden. Ik spreek hier als een Europeaan die zijn geboorteland Duitsland kent en respect heeft voor de democratische processen in Polen, in Frankrijk en in alle andere lidstaten.</p>
      <p sl="de">Een land waarvan de energiemix voor negentig procent gebaseerd is op steenkool zal het echter lastig krijgen om dit af te bouwen tot nul procent. Daarom is in mijn planning steenkool zonder CO2 -uitstoot een van de opties. Wie Polen, Roemenië of Spanje kent, moet in de Energieroutekaart 2050 ook een optie voor steenkool opnemen, anders gaat men voorbij aan de werkelijkheid in democratisch gekozen parlementen en regeringen. Daarom vind ik onderzoek en demonstratieprojecten voor CO2 -afvang en –opslag (CCS) zeer belangrijk op weg naar een ander doel, namelijk het bereiken van een CO2 -vrije energiesector in de komende decennia.</p>
      <p sl="de">In de routekaart van mevrouw Hedegaard hebben we voor de energiesector tegen 2050 tien procent minder CO2 -uitstoot dan nu voorzien.</p>
      <a text="(Interrupties)"/>
      <p sl="de">Wat het onderwerp kerncentrales betreft, weten we allemaal dat er landen zijn die momenteel een moratorium hebben voor kerncentrales of ze willen sluiten, zoals bijvoorbeeld Duitsland. Er zijn buurlanden, zoals Zwitserland, die de planning van nieuwe kerncentrales uitgesteld hebben, maar er zijn ook landen waar kerncentrales worden gebouwd, zoals Finland, er zijn landen die kerncentrales hebben en nieuwe plannen en er zijn landen die geen kerncentrales hebben en er een willen gaan bouwen. Daarom vind ik het geweldig en belangrijk dat ondanks al deze verschillen en verschillende culturen de stresstest en de veiligheidstoets met de hoogste veiligheidsnormen algemeen goedgekeurd en door de lidstaten aanvaard moet worden. De test is een kleine, maar doorslaggevende gemeenschappelijke noemer die zowel landen met kernenergie als landen zonder kernenergie de hoogst mogelijke veiligheid zal garanderen.</p>
      <p sl="de">Er is gezegd dat de autoriteiten onafhankelijk moeten zijn. Er wordt op de meest uiteenlopende levensgebieden openbare controle en toezicht uitgeoefend: gezondheid, veiligheid, verkeer, energiesector, in de industrie en op vele andere terreinen. Ik wil fundamenteel mijn vertrouwen uitspreken in het openbaar toezicht. Mevrouw Harms, wanneer u alles over een kam scheert en het over pappenheimers hebt en daarmee suggereert dat een nationaal nucleair toezichtsorgaan zijn wettelijke taak niet vervult, dan vind ik dat bijzonder ernstig en ook een motie van wantrouwen jegens uw collega mijnheer Trittin, die in Duitsland als federaal minister van Milieu zeven jaar lang verantwoordelijk was voor deze toezichtsautoriteiten. Ik heb fundamenteel vertrouwen in deze autoriteiten, en wij hebben de taak om met hen samen te werken.</p>
      <p sl="de">Voordat het besluit wordt genomen, zal ik volledig transparant te werk gaan en u in mei het ontwerp van de stresstests en van de testcriteria voorleggen. Ik zou graag van u horen hoe de tekst verbeterd, aangevuld of aangescherpt kan worden om zo een proces op te starten dat uiteindelijk leidt tot een brede aanvaarding door alle lidstaten en tot een hoge controledichtheid. Met deze stresstests, waartoe de staatshoofden en regeringsleiders ons de opdracht hebben gegeven, hebben we voor het eerst een gemeenschappelijke Europese procedure om te zorgen voor de allerhoogste veiligheidsnormen in alle 143 kerncentrales. Dat is al een innovatie en een ontwikkeling die het Parlement zou moeten ondersteunen en niet al van meet af aan op kritiek en wantrouwen zou moeten onthalen.</p>
      <p sl="de">Tot slot wil ik opmerken dat ik de richtlijn nucleaire veiligheid van juni 2009 geërfd heb, die tegen juli dit jaar moet worden omgezet. Ik zeg u heel eerlijk dat de inhoud ervan voor mij onvoldoende is, omdat er in de richtlijn op de eerste plaats formele regelingen worden getroffen, bevoegdheden worden gedefinieerd en vereisten worden opgelegd aan toezichtsorganen, maar het volgens mij aan echte inhoud ontbreekt. Daarom wil ik in de tweede helft van het jaar tegelijk met het veiligheidsonderzoek en overeenkomstig de opdracht van de Europese Raad de vraag bespreken hoe we deze veiligheidsrichtlijn vroeg en snel kunnen herzien en op Europees niveau concrete vereisten kunnen opstellen voor de veiligheid van kernenergie.</p>
      <a text="(Applaus)"/>
    </intervention>
    <intervention id="3-522-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Mijnheer de Voorzitter, commissaris, dames en heren, dit debat was zeer leerzaam. Mijn hartelijke dank, ik heb het met grote aandacht gevolgd.</p>
      <p sl="hu">Het Hongaarse voorzitterschap is dit halfjaar begonnen met zeer grote ambities op het gebied van energiebeleid. Eén ambitie die we niet hadden was een regeling te bereiken voor brandstofmixen. Naar mijn mening heeft ook het debat van vandaag aangetoond dat dat geen reële doelstelling zou zijn. Er zijn heel wat argumenten ten gehore gebracht voor en tegen het vaststellen van enkele richtsnoeren voor brandstofmixen in de Europese Unie. Ik denk niet dat we dit binnen afzienbare tijd zullen kunnen regelen, maar ik weet niet zeker of dat een probleem is; de lidstaten moeten dus verantwoordelijke besluiten kunnen nemen ten aanzien van hun eigen brandstofmix.</p>
      <p sl="hu">We hebben evenwel ambities gehad om veel vorderingen te maken voor de totstandkoming van een gemeenschappelijke energiemarkt. Dit is wat de Europese Raad van 4 februari 2011 zich ten doel heeft gesteld, alsook dat we uiterlijk in 2015 een eind maken aan de energie-eilanden binnen de Europese Unie, en vervolgens hebben we op de Raad Energie van eind februari ook conclusies kunnen aannemen, wat naar mijn mening een belangrijke stap voorwaarts is.</p>
      <p sl="hu">Bij ons weten zal de Commissie het Stappenplan Energie 2050 in november publiceren. Maar op de informele Raad Energie op 2 en 3 mei in Boedapest zullen de ministers van energie terzake reeds een voorlopig debat houden over de doelstellingen, waarvan het voorzitterschap een verslag zal opmaken, een politieke samenvatting die op de agenda van de formele bijeenkomst van de Raad Energie in juni zal worden gezet.</p>
      <p sl="hu">Ik weet zeker dat de kwesties die nu in deze zaal ter sprake zijn gekomen ook tijdens het debat van de Raad naar voren zullen komen, en ik vertrouw erop dat wanneer dit debat door het Hongaarse voorzitterschap wordt samengevat, de Commissie erop zal kunnen voortbouwen wanneer zij de laatste hand legt aan het Stappenplan Energie 2050 die zij in november zal publiceren. Maar dat de lidstaten zowel ten aanzien van de veiligheid van kernenergie als in hun streven om een gemeenschappelijk Europees kader te creëren, maximaal engagement aan de dag leggen, wordt het best bewezen door de conclusies van de Europese Raad van 24 en 25 maart. In die conclusies wordt benadrukt dat we lering moeten trekken uit de ramp in Japan, onderzoek moeten doen naar de veiligheidstoestand van de kerncentrales van de EU, en de stresstests moeten uitvoeren. De Ensreg en de Commissie is verzocht om dit zo spoedig mogelijk te doen en met een voorstel te komen voor de bevoegdheid en modaliteiten daarvoor, zodat daarna een algemene evaluatie door de Commissie kan worden opgesteld en gepubliceerd op grond van de evaluaties van deze onafhankelijke autoriteiten. En tot slot zal ook de Europese Raad zelf zich opnieuw over dit thema buigen op zijn laatste bijeenkomst van 2011.</p>
      <p sl="hu">De staatshoofden en regeringsleiders hebben tevens benadrukt dat nucleaire veiligheid niet moet worden beperkt tot het grondgebied van de Europese Unie, en dat we ook onze buurlanden zullen vragen om deze stresstests uit te voeren. Ook oordeelden ze dat op het gebied van nucleaire veiligheid de hoogst mogelijke standaarden nodig zijn, en dat de Europese Raad belangrijke taken voor de Commissie heeft vastgesteld die - naar mijn vaste overtuiging en zoals de commissaris al zei - met de grootste inzet door de Commissie zullen worden uitgevoerd.</p>
      <p sl="hu">Dus hoe heftig het debat vandaag ook geweest is, er zijn gemeenschappelijke punten waar we het naar mijn mening allemaal over eens zijn: dat er een gemeenschappelijk Europees kader moet komen, dat we op alle niveaus ons uiterste best moeten doen om de grootst mogelijke veiligheid te waarborgen, en dat we dat allemaal op transparante wijze in alle openbaarheid moeten doen. De Raad is bereid om langs deze lijnen met zowel de Europese Commissie als het Europees Parlement samen te werken.</p>
    </intervention>
    <intervention id="3-523-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Tot besluit van het debat zijn er zes ontwerpresoluties ingediend, overeenkomstig artikel 110, lid 2, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-524-000" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">Er gaat voor Ierland een aanzienlijke nucleaire dreiging uit van kerncentrales aan de westkust van het Verenigd Koninkrijk, waarvan een aantal operationeel zijn en andere gesloten zijn, . Sellafield is de beroemdste. Deze centrales zijn begrijpelijkerwijs een bron van ongerustheid onder de bevolking van Ierland, die recht heeft op correcte en actuele informatie over deze centrales. Hoewel Ierland en het Verenigd Koninkrijk een bilaterale overeenkomst hebben ondertekend inzake informatie-uitwisseling in geval van een kernongeval, moeten Ierland en andere buurlanden in een eerdere fase betrokken worden bij het veiligheidsproces. De EU moet een ingrijpende herziening uitvoeren van haar huidige benadering van nucleaire veiligheid en van de criteria die worden gebruikt om de veiligheid van centrales te evalueren. Er moet onmiddellijk worden begonnen met uitgebreide, onafhankelijke en transparante risico- en veiligheidsbeoordelingen (dat wil zeggen stresstests). Stresstests voor kerninstallaties betekenen een stap voorwaarts. Om het beste uit deze stresstests te halen, moeten de gedetailleerde resultaten worden gedeeld met buurlanden en de Europese Commissie, zodat passende maatregelen getroffen en veiligheidsplannen uitgevoerd kunnen worden teneinde de bevolking van Europa te beschermen.</p>
    </intervention>
    <intervention id="3-524-500" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Tegen de achtergrond van de kernramp in Fukushima moet er opnieuw worden nagedacht over de veiligheidsnormen in de nucleaire sector. We hebben het over de meer dan 400 kernreactoren in de hele wereld. Het uitvoeren van een bestendigheidsproef op zo kort mogelijke termijn is een welkom initiatief. Dat is echter onvoldoende – er moet een hele cultuur komen van nucleaire veiligheid. Ik breng het kernongeval in Tsjernobyl in 1986 in herinnering, dat het concept van 'nucleaire veiligheid' heeft geïntroduceerd. Met betrekking tot Roemenië wil ik onderstrepen dat er geen risico bestaat op een aardbeving die het functioneren van de kerncentrale in Cernavodă in gevaar brengt. Preventieve controles hebben uitgewezen dat de twee reactoren veilig functioneren. Deze dekken ongeveer twintig procent van het landelijke energieverbruik. De centrale is bestand tegen aardbevingen met een kracht van 8 op de schaal van Richter. De bevingen die in Roemenië kunnen voorkomen, hebben gemiddeld een kracht van 7 tot 7,5.</p>
    </intervention>
    <intervention id="3-525-000" speaker_id="99325" name="Spyros DANELLIS" is_mep="True" mode="written" nationality="Greece" birth_date="28-01-1955" birth_place="Irakleio" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">De tragedie in Fukushima heeft ons op een bijzonder pijnlijke wijze de stap doen zetten naar een nieuw tijdperk in het gebruik van kernenergie. Bovendien is een geheel nieuwe situatie ontstaan door zowel de energie-uitdagingen van de eenentwintigste eeuw als de gevaren in verband met de leeftijd en de steeds geringer wordende betrouwbaarheid van veel kerncentrales. Ook is het noodzakelijk geworden het Euratom-Verdrag te wijzigen, dat in feite meer dan een halve eeuw lang ongewijzigd is gebleven. Om te komen tot een volledig Europees toezicht op deze door een gebrek aan transparantie gekenmerkte bedrijfstak, moet het Euratom-Verdrag worden opgenomen in de Europese Unie en moeten kernenergievraagstukken onder de gewone wetgevingsprocedure komen te vallen. In het kader van de wijziging zou kunnen worden voorzien in strengere veiligheidsvoorschriften, beperkingen (voor bijvoorbeeld aardbevingsgebieden) en strenge bouwvoorschriften voor nieuwe kerncentrales, maar ook in regelmatige, geloofwaardige stresstests voor bestaande centrales. Voor ons is het vanzelfsprekend dat het nieuwe, strenge rechtskader ook geëerbiedigd moet worden door de buurlanden van de Unie, totdat wij er op een goede dag in slagen ons definitief te bevrijden van de nachtmerrie van kerncentrales.</p>
    </intervention>
    <intervention id="3-525-500" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ik ben uit veiligheidsoogpunt tegen kernenergie, maar ik steun verder onderzoek naar de mogelijkheden van kernfusie als mogelijk veiliger alternatief op de langere termijn. Er is geen veilige manier. Er zullen altijd ongelukken gebeuren. Het recente nucleaire ongeval in Japan, waarvan gezegd was dat het nooit kon gebeuren, toont eens te meer aan dat de huidige productie van kernenergie catastrofaal kan zijn. Het bijproduct ervan, radioactief afval, vormt al een dodelijke bedreiging voor de menselijke gezondheid, in feite voor eeuwig. In plaats van dat we miljarden euro’s in nieuwe kerncentrales investeren, moeten we dat geld investeren in het ontwikkelen van hernieuwbare energiebronnen.</p>
    </intervention>
    <intervention id="3-526-000" speaker_id="23816" name="András GYÜRK" is_mep="True" mode="written" nationality="Hungary" m_state="HU">
      <p sl="hu">Onder invloed van de Japanse ervaringen zal een aantal landen naar verwachting zijn kernenergiestrategie heroverwegen. Duitsland heeft al concrete maatregelen genomen en zijn vóór 1980 gebouwde kerncentrales voor drie maanden stilgelegd. Voor zover meerdere lidstaten in Europa hun kernenergiestrategie heroverwegen als resultaat van de gebeurtenissen in Japan, zou dat een aanzienlijke invloed op de Europese energiemarkten kunnen hebben, aangezien de stroomopwekking van kerncentrales door andere bronnen zou moeten worden vervangen. Naar mijn overtuiging zouden overijlde maatregelen in de huidige situatie even schadelijke gevolgen kunnen hebben als een eventuele ramp. In plaats daarvan is een verstandige inachtneming van de effecten van de afzonderlijke scenario’s de aangewezen weg. Alleen op die manier kan worden voorkomen dat, net als in Duitsland als gevolg van de daar genomen maatregelen, de elektriciteitsprijzen omhoog gaan en ook lidstaten die onder normale omstandigheden stroom exporteren met uitdagingen ten aanzien van voorzieningszekerheid worden geconfronteerd. Europa moet zich koelbloedig beraden over de mogelijke invloed van een heroverweging van de kernenergiestrategie op de energiemarkt. Het is evenmin duidelijk welke technologieën geschikt zouden kunnen zijn voor vervanging van de capaciteiten van een kerncentrale. Verder is het een belangrijke vraag wat voor invloed een eventuele wijziging van de strategie op de gasmarkten, de gasvoorzieningszekerheid en de doelstellingen van de EU betreffende vermindering van de koolstofemissies zou hebben. Tot slot wil ik de snelle reactie van de Europese Commissie toejuichen, alsmede de mededeling dat de Europese kerncentrales aan stresstests zullen worden onderworpen. Maar de belangrijkste vraag is wat voor verdere maatregelen Europa wil nemen om de veiligheid van de kernenergieproductie te garanderen.</p>
    </intervention>
    <intervention id="3-527-000" speaker_id="96807" name="Ivailo KALFIN" is_mep="True" mode="written" nationality="Bulgaria" birth_date="30-05-1964" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">De tragedie in de kerncentrale van Fukushima dwingt ons hieruit lering te trekken en onmiddellijk de maatregelen te treffen die de Europese burgers verwachten. Deze maatregelen moeten echter wel op het juiste doel gericht worden.</p>
      <p sl="bg">Het essentiële probleem dat we moeten aanpakken, is hoe de veiligheid van Europese burgers gewaarborgd moet worden. In de komende maanden zal het Europees Parlement een aantal wetgevingsteksten behandelen die de toekomst van de energiesector in Europa zullen bepalen, en de toekomst van kernenergie in het bijzonder.</p>
      <p sl="bg">Op dit moment is veiligheid onze topprioriteit. We moeten de kerncentrales van Europa niet vergelijken met de 40 jaar oude kerncentrale van Fukushima, waarvan de particuliere eigenaar weigerde de veiligheidseisen te verhogen.</p>
      <p sl="bg">De EU moet zo spoedig mogelijk de minimumnormen goedkeuren en deze verplicht stellen voor alle kerncentrales. Deze normen moeten worden opgesteld en goedgekeurd voordat de risico- en veiligheidsanalyses (dat wil zeggen stresstests) in de kerncentrales worden uitgevoerd. Tijdens haar ambtstermijn als regeringspartij heeft de Bulgaarse socialistische partij bij verschillende gelegenheden op het vaststellen van dergelijke normen aangedrongen, maar dit is tot nu toe nog niet gebeurd. Zowel de normen als de criteria voor de stresstests moeten worden vastgesteld door de specialisten van de Groep Europese regelgevers op het gebied van nucleaire veiligheid.</p>
      <p sl="bg">Ik steun de ontwikkeling van nieuwe technologieën en hernieuwbare energiebronnen in het bijzonder. Er bestaat echter geen twijfel over dat deze niet in staat zijn de kerninstallaties op de korte en middellange termijn te vervangen.</p>
    </intervention>
    <intervention id="3-528-000" speaker_id="96715" name="Pavel POC" is_mep="True" mode="written" nationality="Czechia" birth_date="26-05-1964" birth_place="Havlíčkův Brod" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Een andere les die we uit de ramp met de kerncentrale Fukushima 1 kunnen trekken, is dat het gevaarlijk is om de energievoorziening volledig aan particuliere ondernemingen toe te vertrouwen. Privékapitaal maximaliseert de winsten en verwaarloost daarbij veiligheidsmaatregelen. Hoeveel “economische wereldcrises”, “Golven van Mexico” en “Fukushima’s” hebben we nog nodig om dat eindelijk eens toe te geven? Door onverantwoordelijk handelen van particuliere investeerders is er op dit moment een wereldwijde financiële crisis. Door onverantwoordelijk handelen van een particuliere oliemaatschappij zijn er miljoenen tonnen olie de zee ingestroomd. Door onverantwoordelijk handelen van een particulier bedrijf zijn de bodem, zee en voedingsketen in Japan nog tientallen jaren radioactief besmet. Kernenergie zou altijd onder staats- en internationale controle moeten staan. De geplande stresstests moeten op basis van uniforme standaarden door transparante en onafhankelijke controleorganen worden uitgevoerd en moeten grensoverschrijdend zijn. Hoewel er in Europa een rechtskader bestaat waarbinnen technologische verbetering voortdurend wordt gestimuleerd, moet er toch aanzienlijk meer geïnvesteerd worden in onderzoek en onderwijs om het hoogst mogelijke veiligheidspeil te kunnen garanderen en om de gezondheid en het milieu te kunnen beschermen op basis van het laatste technisch-wetenschappelijk onderzoek. Ook in de omgang met radioactief afval en verbruikte splijtstof, die beide momenteel onder min of meer provisorische omstandigheden liggen opgeslagen, moet aanzienlijk meer worden geïnvesteerd. De lering die we uit deze ramp trekken, moet erop gericht zijn om de veiligheid te waarborgen en niet om de enige echt duurzame en klimaatneutrale energiebron die we tot onze beschikking hebben, af te schaffen.</p>
    </intervention>
    <intervention id="3-528-500" speaker_id="33989" name="Daciana Octavia SÂRBU" is_mep="True" mode="written" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Door het kernongeluk in Japan is opnieuw bezorgdheid ontstaan over de veiligheid van kerncentrales overal ter wereld. In Roemenië is de kerncentrale in Cernavodă door diverse instanties beoordeeld, waaronder de Europese Commissie en de Internationale Organisatie voor Atoomenergie. In een onderzoek uit 2004 werd vastgesteld dat het aardbevingsrisico de grootste risicofactor is voor de veiligheid in de centrale. Dit risico moet doeltreffend aangepakt worden en, zoals de tragische gebeurtenis in Japan weer liet zien, als urgente kwestie. Daarom juich ik het recente voorstel toe om stresstests voor nucleaire installaties in te voeren, evenals het van kracht worden van de richtlijn betreffende nucleaire veiligheid. De veiligheid van nucleaire faciliteiten, inclusief langetermijnopslagplaatsen, zal van het allergrootste belang blijven voor zowel huidige als toekomstige generaties, ongeacht ons besluit over de toekomstige energiemix en de manier waarop we onze koolstofarme doelen halen.</p>
    </intervention>
    <intervention id="3-529-000" speaker_id="39721" name="Theodor Dumitru STOLOJAN" is_mep="True" mode="written" nationality="Romania" birth_date="24-10-1943" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Kernenergie is een hulpbron waar de wereldeconomie op de lange termijn niet zonder kan. Gevaarlijke ongelukken in bepaalde kerncentrales moeten niet leiden tot een volledige afwijzing van kernenergie. De oplossing is om zoveel mogelijk middelen in te zetten voor onderzoek op dit gebied en het verbeteren van de nucleaire technologie om het risico op ongelukken te verkleinen.</p>
    </intervention>
    <intervention id="3-530-000" speaker_id="29579" name="Marc TARABELLA" is_mep="True" mode="written" nationality="Belgium" birth_date="11-03-1963" birth_place="Ougrée" m_state="BE">
      <p sl="nl">Ja, we moeten kernenergie afbouwen, dat is duidelijk. Dat kunnen we echter onmogelijk van de ene op de andere dag doen. Alleen al in België wordt 55 procent van de elektriciteit opgewekt door middel van kernenergie. Hoe kunnen we nog zorgen voor verwarming, voeding en verlichting als we morgen besluiten om alle centrales te sluiten? Daarom moeten we op twee niveaus handelen.</p>
      <p sl="nl">In de eerste plaats moeten we de veiligheidsnormen voor de bestaande centrales verhogen, in het bijzonder door de bestendigheidsproeven, die momenteel worden uitgevoerd in de lidstaten. Behalve de noodzakelijke harmonisatie van deze proeven op Europees niveau, zijn we het aan onze bevolking verplicht om zo transparant mogelijk te werk te gaan. Het vertrouwen in onze kernenergie moet worden hersteld.</p>
      <p sl="nl">In de tweede plaats moeten we ons onderzoek en onze innovatie intensiveren om zo snel mogelijk oplossingen te ontwikkelen om energie te besparen en duurzame en doeltreffende hernieuwbare energiebronnen te bevorderen. De goedkoopste, schoonste en minst gevaarlijke energie is niet-gebruikte energie. Die inspanningen vereisen met onmiddellijke ingang een dwingende regulering en grote investeringen op Europees niveau en in de lidstaten.</p>
    </intervention>
  </section>
  <section id="creitem33" title="13. Toestand in Syrië, Bahrein en Jemen">
    <intervention id="3-532-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Aan de orde is de verklaring van de vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid over de toestand in Syrië, Bahrein en Jemen.</p>
      <p sl="nl">De fungerend voorzitter van de Raad, de heer Németh, legt de verklaring af namens mevrouw Ashton.</p>
    </intervention>
    <intervention id="3-533-000" speaker_id="photo_generic" name="Zsolt Németh" is_mep="True" mode="spoken">
      <p sl="en">namens de vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid . – Mijnheer de Voorzitter, ik ben hier vandaag aanwezig om namens de hoge vertegenwoordiger, Catherine Ashton, het een en ander uiteen te zetten over de situatie in Bahrein, Syrië en Jemen.</p>
      <p sl="en">In Syrië hebben de gebeurtenissen onlangs een dramatische wending genomen. In Jemen dreigt een reeds nijpende situatie te escaleren, en de zeer gespannen sfeer die momenteel heerst in Bahrein is uiterst zorgwekkend, ook al is daar tot dusver minder bloed vergoten. De EU volgt de ontwikkelingen in de gehele regio, die elkaar in een rap tempo opvolgen, op de voet, zoals u kunt opmaken uit de talloze vergaderingen op hoog niveau, formele verklaringen en Raadsconclusies.</p>
      <p sl="en">Bovendien houdt mevrouw Ashton voortdurend een vinger aan de pols via belangrijke partners, en ook via belangrijke spelers in de betreffende landen zelf. Deze contacten onderhoudt zij dagelijks, direct per telefoon of via haar vertegenwoordigers in de betreffende landen, met het doel waar mogelijk en nuttig het gewicht van de EU in de schaal te leggen. Elk land kampt met zijn eigen, unieke situatie, en elk land behoeft dan ook een strategische, doordachte reactie op maat. Wanneer gebeurtenissen elkaar zo snel opvolgen, is het evenwel des te belangrijker dat er een verstandig beleid wordt uitgedacht op basis van solide fundamentele beginselen.</p>
      <p sl="en">Staat u mij toe drie beginselen voor het voetlicht te brengen: ten eerste, de afwijzing van alle vormen van geweld – op massaprotesten moet altijd vreedzaam worden gereageerd, met volledige inachtneming van de mensenrechten en de fundamentele vrijheden; ten tweede, de bevordering van de dialoog – meningsverschillen en grieven moeten altijd op constructieve wijze worden besproken door de juiste mensen die bereid zijn zich open te stellen en daarbij alle vooroordelen en voorwaarden opzij te zetten; ten derde, het initiatief tot fundamentele politieke en economische hervormingen moet van de landen zelf komen, en de EU heeft duidelijk aangegeven dat zij klaarstaat om onverwijld ondersteuning te bieden als en wanneer daarom wordt gevraagd.</p>
      <p sl="en">Dan richt ik mij nu op de specifieke situaties in de drie genoemde landen.</p>
      <p sl="en">In Bahrein is de rust op straat weer enigszins wedergekeerd, maar de situatie blijft gespannen. Er worden nog steeds mensen opgepakt, ogenschijnlijk enkel omdat zij gebruik hebben gemaakt van hun recht op vrijheid van meningsuiting. Net als elders in de regio hebben de EU en de hoge vertegenwoordiger persoonlijk het geweld in Bahrein krachtig veroordeeld en de autoriteiten en alle aanwezige machten nadrukkelijk opgeroepen de mensenrechten en de fundamentele vrijheden, evenals de internationale humanitaire normen, onverkort te respecteren.</p>
      <p sl="en">Daarnaast hebben we de Bahreinse autoriteiten en de oppositie herhaaldelijk gemaand een daadwerkelijke nationale dialoog te beginnen. De hoge vertegenwoordiger heeft met dit doel voor ogen een onderhoud gehad met de minister van Buitenlandse Zaken. Zonder concrete stappen om alle juiste mensen met elkaar om de tafel te krijgen, zonder uitzonderingen en zonder voorwaarden, neemt het risico dat radicale elementen de overhand krijgen toe. Dit zou voor de hand liggende en zorgwekkende gevolgen hebben voor de stabiliteit in de regio. De dialoog is nog altijd de beste manier om de stabiliteit te handhaven en te bevorderen. Dit is de boodschap die de hoge vertegenwoordiger zal overbrengen in haar zeer spoedige ontmoeting met de ministers van de Samenwerkingsraad van de Golf deze maand.</p>
      <p sl="en">In Syrië is sinds half maart een groeiend aantal steden het toneel van volksprotesten. Het geweld waarmee deze protesten worden neergeslagen is onacceptabel. De hoge vertegenwoordiger en de Europese Unie hebben de Syrische autoriteiten talloze malen dringend verzocht geen geweld meer te gebruiken, het recht van de burgers om vreedzaam te demonstreren te respecteren en te luisteren naar hun gerechtvaardigde wensen. Het Syrische volk heeft recht op de politieke hervormingen waar het al zo lang naar verlangt, met name als het gaat om de vrijheid van meningsuiting en vergadering, politieke participatie en bestuur.</p>
      <p sl="en">In zijn toespraak voor het volk op 30 maart heeft president Assad geen duidelijke uitspraken gedaan over een hervormingsprogramma of de planning voor de uitvoering daarvan. De EU zal Syrië onder druk blijven zetten om zonder verdere omhaal tot hervormingen over te gaan. Dit moeten echte hervormingen zijn, zowel politiek als sociaaleconomisch, ze moeten serieus zijn en niet puur cosmetisch, en ze moeten zonder verder gedraal hun beslag krijgen. We zullen zeer nauwlettend in het oog houden hoe de nieuwe regering, die nog moet worden gevormd, de hervormingen doorvoert. We hopen dat de instelling van een juridisch comité zal resulteren in het opstellen van nieuwe wetgeving die het mogelijk maakt de noodtoestand op te heffen en de mensenrechten en fundamentele vrijheden te garanderen.</p>
      <p sl="en">Tezelfdertijd zal de EU het Syrische regime publiekelijk en achter gesloten deuren blijven manen af te zien van geweldpleging tegen demonstranten. Net zo belangrijk is het duidelijk te maken dat de verantwoordelijken voor het geweld en de dodelijke slachtoffers daarvoor ter verantwoording moeten worden geroepen, en dat alle politieke gevangenen en mensenrechtenverdedigers op vrije voeten moeten worden gesteld.</p>
      <p sl="en">In Jemen is de situatie nog altijd kritiek. De signalen van de hoge vertegenwoordiger naar aanleiding van de betreurenswaardige geweldplegingen op 18 maart waren niet mis te verstaan, en in hun conclusies van 21 maart hebben de ministers van Buitenlandse Zaken het gebruik van geweld tegen demonstranten nogmaals veroordeeld. Verder heeft de EU in ondubbelzinnige bewoordingen aangegeven dat diegenen die verantwoordelijkheid dragen voor de dodelijke slachtoffers en de gewonden voor het gerecht moeten worden gebracht om zich te verantwoorden voor hun daden.</p>
      <p sl="en">Sindsdien zijn de boodschappen van het Jemenitische regime vager geworden. Daarom heeft de hoge vertegenwoordiger president Saleh op 30 maart persoonlijk opgebeld om hem nadrukkelijk te verzoeken al het mogelijke te ondernemen om verder bloedvergieten te vermijden. Zij heeft daarbij aangegeven dat dit in haar optiek het beste kan worden gedaan door onmiddellijk een geloofwaardig en snel politiek hervormingsproces in gang te zetten. Die grondwettelijke overgang moet worden gebaseerd op substantiële en consistente toezeggingen die ook daadwerkelijk worden waargemaakt.</p>
      <p sl="en">De tijd dringt, en als er niets verandert zal het Jemenitische volk het slachtoffer zijn. Daarom zal de EU zich, in nauwe samenwerking met internationale partners, zeer actief blijven inspannen om deze crisis in Jemen te bezweren.</p>
    </intervention>
    <intervention id="3-534-500" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Nu de heer Brok naast de heer Salafranca zit, wil ik van de gelegenheid gebruikmaken om hem te feliciteren met het gisteren behaalde succes van zijn team. Hij draagt de sjaal van Schalke 04, een team dat een klinkende overwinning heeft behaald, maar wel met de hulp van een van de beste spelers ter wereld, de Spanjaard Raúl. Na deze felicitaties aan het adres van de heer Brok geef ik het woord aan de heer Salafranca, namens de Fractie van de Europese Volkspartij (Christen-Democraten); u hebt anderhalve minuut.</p>
    </intervention>
    <intervention id="3-535-000" speaker_id="2002" name="José Ignacio SALAFRANCA SÁNCHEZ-NEYRA" is_mep="True" mode="spoken" nationality="Spain" birth_date="31-05-1955" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">namens de PPE-Fractie. – Mijnheer de Voorzitter, ik ben het volkomen eens met wat u zojuist gezegd hebt.</p>
      <p sl="es">Mijnheer Németh, commissaris, dames en heren, ik zou willen zeggen dat we de aanhoudende berichten van mevrouw Ashton, de hoge vertegenwoordiger van de Unie, over de ontwikkelingen in die landen op de voet hebben gevolgd, en ik denk dat we de inspanningen die zij namens de Europese Unie levert ter ondersteuning van het streven naar democratie in Bahrein, Syrië en Jemen moeten erkennen. Morgen zal dit Parlement een resolutie aannemen die in dit opzicht de steun heeft van alle fracties.</p>
      <p sl="es">Niettemin zou ik een aantal vragen willen stellen, mijnheer de Voorzitter, met het verzoek aan de heer Németh om ze over te brengen aan mevrouw Ashton.</p>
      <p sl="es">In de eerste plaats bestaat er bij sommige instellingen van de Unie, en zeker bij dit Parlement, de indruk dat we een stap achteruit zetten in de ontwikkeling van het Europees Veiligheids- en Defensiebeleid, en dat we worden teruggevoerd naar de tijd van de politieke samenwerking. Het is duidelijk dat we daarvoor niet het Verdrag van Lissabon hebben opgesteld.</p>
      <p sl="es">In de tweede plaats is er een tegenstelling ontstaan die betrekking heeft op de groeiende behoefte aan een Europese aanwezigheid in deze landen, zonder dat we weten waar deze overgangsprocessen op zullen uitlopen. Het is duidelijk dat we daar aanwezig moeten zijn, en het is ook duidelijk dat het motto dat gebruikt wordt in de mededeling van mevrouw Ashton heel verstandig is: meer voor meer .</p>
      <p sl="es">De vraag die ik hier echter wil stellen - en daarmee sluit ik af, mijnheer de Voorzitter – is of de lidstaten van de Unie bereid zijn de middelen te verhogen om tegemoet te komen aan de toenemende behoeften die ontstaan in deze landen.</p>
    </intervention>
    <intervention id="3-536-000" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">namens de S&amp;D-Fractie. – Mijnheer de Voorzitter, wij zijn ons volledig bewust van de intensieve diplomatieke inspanningen die mevrouw Ashton heeft verricht en blijft verrichten, en we zijn ons ook bewust van de moeilijkheden van de situaties waarmee zij wordt geconfronteerd. Syrië, Jemen en Bahrein zijn namelijk landen waarmee wij geen overeenkomsten hebben, afgezien van handelsovereenkomsten, die geen bepalingen bevatten over bijvoorbeeld de mensenrechten, en we hebben weinig interventiemogelijkheden.</p>
      <p sl="fr">Desalniettemin wil ik drie dingen opmerken. In de eerste plaats over de bezieling van de bevolking, over degenen die nu demonstreren op straat en onder vuur liggen van scherpschutters, wil ik opmerken dat wij hen niet alleen moeten steunen, maar dat wij ook tegen iedere prijs moeten proberen om het geweld te stoppen. Ik heb vandaag een Syrische dissident gezien. Wat deze dissidenten uiteindelijk vragen, is een einde aan het geweld, zodat zij zich kunnen uitspreken. Daarover zou ik willen zeggen dat we, zelfs als we geen formele overeenkomsten hebben met Syrië, op dit moment zo nodig alle mogelijke sancties zouden moeten inzetten om een einde te maken aan het geweld.</p>
      <p sl="fr">In de tweede plaats zou ik willen zeggen: het gaat in het algemeen om landen – net als de Golfstaten en Libië – die wij, in te ruime mate, van wapens hebben voorzien. Het minste wat we kunnen doen, is zorgen voor een beter toezicht op de wapens om van deze landen en deze regeringen geen kruitvaten te maken die zich tegen hun eigen bevolking kunnen keren.</p>
      <p sl="fr">Tot slot de kwestie van het meten met twee maten. Ik zou willen zeggen dat we zeer voorzichtig zijn geweest met betrekking tot Bahrein, en dat we heel strikt zijn geweest met betrekking tot andere landen. Ik weet dat de situatie in Bahrein gevoelig ligt, dat Saudi-Arabië troepen heeft gestuurd en dat Saudi-Arabië en de Samenwerkingsraad voor de Golf ons helpen tegen Libië, maar we zouden de prijs van een vat olie en van onze steun tegen de Libische regering niet moeten willen inruilen tegen de prijs van zwijgen over de sjiieten die momenteel worden onderdrukt door de regering van Bahrein.</p>
    </intervention>
    <intervention id="3-537-000" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="en">namens de ALDE-Fractie . – Mijnheer de Voorzitter, ik ben kwaad. Gisteren, in onze fractievergadering, hebben we het relaas gehoord van drie getuigen, medewerkers van Human Rights Watch en Amnesty International, die in Bahrein, Jemen en Syrië zijn geweest. Hun verhalen vervulden me met afgrijzen.</p>
      <p sl="en">Ik ben hierover vreselijk ontstemd. De brief die we van mevrouw Ashton hebben ontvangen, mag geen strategie heten; het is gewoon de zoveelste agenda. We moeten ophouden met het sturen van loze boodschappen, zoals we te lang hebben gedaan bij Tunesië, Egypte en Libië. Het is tijd om in actie te komen.</p>
      <p sl="en">Ten eerste moet de EU verzoeken om een speciale bijeenkomst van de VN-Raad voor de mensenrechten in Genève. De Verenigde Naties moeten naar elk van deze drie landen een missie sturen om de regimes aansprakelijk te stellen voor de mensenrechtenschendingen.</p>
      <p sl="en">Ten tweede moet de EU oproepen tot een verbod op de uitvoer van wapens uit alle lidstaten naar deze drie landen. Het is onacceptabel dat EU-landen nog steeds wapens verkopen aan deze regimes.</p>
      <p sl="en">Ten derde moet de EU duidelijk maken dat het tijd wordt dat de politieke regimes in de betreffende landen het veld ruimen indien zij de democratisering in de weg blijven staan. Onderwijl moeten we sancties instellen, zoals het bevriezen van tegoeden en een reisverbod.</p>
      <p sl="en">Ik herhaal: het is tijd voor actie!</p>
    </intervention>
    <intervention id="3-538-000" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">namens de Verts/ALE-Fractie. – Mijnheer de Voorzitter, het is heel goed nieuws dat bevolkingen in beweging komen om vrijheden, rechten, een verandering van het politieke regime en meer democratie te eisen. Dat is de kern van het buitenlands beleid van de Europese Unie en het Europese project. Daar kunnen we alleen maar enthousiast over zijn en onze steun voor uitspreken.</p>
      <p sl="fr">Het slechte nieuws is echter dat deze bevolkingen bijzonder zwaar onderdrukt worden, zodat zij demonstreren voor deze waarden en aspiraties ten koste van hun leven, en dat is volstrekt onaanvaardbaar. Dat betekent dat de plicht om de bevolking te beschermen, die heeft geleid tot militaire acties in Libië, nu op andere manieren tot uiting moet komen om de bevolking die in deze drie landen demonstreert te beschermen.</p>
      <p sl="fr">Ik denk dat de verklaringen – de legitieme verklaringen en de aspiraties van deze bevolkingen – uiterst belangrijk zijn, maar we moeten ook handelen. Voor allen die verantwoordelijk zijn voor disproportioneel geweld tegen de eigen bevolking moet uit onze handelingen duidelijk blijken dat hun praktijken niet onbestraft zullen blijven. Daarom moet de diplomatieke convocatie en activering van de lidstaten van de Mensenrechtenraad van de Verenigde Naties nu volledig op gang komen om te zorgen voor missies, verslagen en resoluties, zodat de politiek verantwoordelijken weten dat hun geweld niet onbestraft zal blijven.</p>
      <p sl="fr">Bovendien denk ik dat we over alle middelen beschikken om de 'black-out' van de pers te omzeilen. Journalisten, of het nu gaat om nationale of buitenlandse journalisten, ondervinden aanzienlijke moeilijkheden bij de verslaglegging over de situatie. We weten wat we daaraan kunnen doen, we beschikken over de instrumenten om de belemmeringen te omzeilen. Die moeten we absoluut gebruiken. Bovendien, wanneer we actiemiddelen hebben, dan vind ik dat we die ook moeten kunnen gebruiken.</p>
      <p sl="fr">Uiteraard is dit niet het juiste moment om er bij de Syrische president op aan te dringen de overnameovereenkomst te ondertekenen, die overigens toch slechts overwogen kon worden onder bepaalde voorwaarden, zoals een uiterst serieus, doeltreffend en adequaat hervormingsprogramma in dit land, en de vrijlating van alle politieke gevangenen en vreedzame demonstranten, zowel in dit land als in de twee andere landen.</p>
    </intervention>
    <intervention id="3-539-000" speaker_id="28481" name="Sajjad KARIM" is_mep="True" mode="spoken" nationality="United Kingdom" birth_date="11-07-1970" birth_place="Lancashire" p_group="European Conservatives and Reformists Group" m_state="GB">
      <p sl="en">namens de ECR-Fractie . – Mijnheer de Voorzitter, ik zou de minister het volgende willen zeggen: ik heb uw verklaring aangehoord, ik heb geluisterd naar uw boodschap, maar constateer dat het bij woorden is gebleven. Soms waren het weliswaar hele mooie woorden, maar het bleven helaas loze woorden. Alles wat u zei was reactionair; er was niets proactiefs aan uw boodschap. Terwijl ik zat te luisteren, heb ik het woord ‘plan’ op een vel papier geschreven; daaronder wilde ik aantekeningen maken van uw verhaal over de door de EU te ondernemen actie. Mijn blad is nog steeds onbeschreven; u had vandaag niets bij te dragen.</p>
      <p sl="en">De door u geschetste agenda is totaal niet proactief. De mensen in het Midden-Oosten hebben hun blik op Europa gevestigd en hopen dat wij in actie komen om hen te helpen hun rechten op te eisen. Maar u hebt alleen loze woorden te bieden.</p>
      <p sl="en">Het laatste actieplan dat hier is voorgelegd, miste over de hele linie een cruciaal element, en er was in de media veel te doen over het feit dat leiders in het Midden-Oosten nog steeds geld kunnen verdienen aan hun volk en dat vervolgens Europa in kunnen krijgen, en dat we niets doen om dit in de toekomst onmogelijk te maken.</p>
      <p sl="en">U hebt zelf gezegd dat de tijd begint te dringen. Als dat het geval is, en volgens mij is dat inderdaad zo, waarom bent u vandaag dan voor ons verschenen met slechts een blanco vel papier? Een beetje meer respect voor dit Parlement, alstublieft!</p>
    </intervention>
    <intervention id="3-540-000" speaker_id="96820" name="Marisa MATIAS" is_mep="True" mode="spoken" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">namens de GUE/NGL-Fractie . – Mijnheer de Voorzitter, wij steunen de bevolkingen in Jemen, Syrië en Bahrein in hun strijd voor vrijheid, democratie en een einde aan het bloedig neerslaan van deze volksopstanden. We moeten daarom duidelijk zijn. Allereerst roep ik hierbij op om alstublieft onmiddellijk te stoppen met de verkoop van wapens aan deze landen. Europa blijft wapens verkopen waarmee burgers vermoord worden. Ten tweede moeten we aan de kant van het volk staan en niet aan de kant van de autoritaire of dictatoriale machthebbers.</p>
      <p sl="pt">Desalniettemin mogen we niet vergeten dat we in onze solidariteit met twee maten meten: aan de ene kant steunen we de ambitie van het volk om democratisch te worden, en aan de andere kant proberen we zaken te blijven doen. In Libië vallen de bombardementen duidelijk buiten het mandaat van de VN, terwijl we niet eens geprotesteerd hebben toen het leger van Saudi-Arabië Bahrein binnenviel om een kleptocratie te redden. De jeugd doet er alles aan om het leger en de politie tegen te houden door met hart en ziel de confrontatie aan te gaan, terwijl wij ons beperken tot diplomatiek commentaar.</p>
      <p sl="pt">Mijnheer de Voorzitter, – en hiermee eindig ik – het is totaal verkeerd om te denken dat er militaire oplossingen bestaan voor politieke problemen, en het is net zo verkeerd dat wij denken dat de Arabische volkeren onze dubbele agenda niet opmerken.</p>
    </intervention>
    <intervention id="3-541-000" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">namens de EFD-Fractie . – Een radicale regimeverandering in de zin van een machtsovername door radicaal islamitische krachten in Syrië, Bahrein en Jemen zou zowel binnenslands als buitenlands neerkomen op een regelrecht rampscenario.</p>
      <p sl="nl">De lachende derde in deze onverhoopte situatie, althans op het Arabische schiereiland, zou stellig het Iraanse leidersduo Khamenei-Ahmadinejad zijn, waarmee de al kleine kans op een Perzische lente voorlopig verloren gaat. En passant biedt de crisissituatie in Damascus, Manamah en Sanaa de EU een uitgelezen mogelijkheid om in nauwe afstemming met de Verenigde Staten de benarde regimes duidelijke condities te stellen voor ruggesteun: politieke en sociaal-economische hervormingen.</p>
      <p sl="nl">Enkele jaren geleden, mijnheer de Voorzitter, bezochten wij met een EP-delegatie Syrië. Deze enige seculiere staat in de regio herbergt sinds 2003 honderdduizenden gevluchte Iraakse christenen, een waarschuwingsteken. Laat het westen zich tot het uiterste inspannen, opdat de uiterst bloedige sektarische burgeroorlog in Irak geen Syrisch vervolg krijgt.</p>
    </intervention>
    <intervention id="3-542-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mijnheer de Voorzitter, in Jemen, Syrië en Bahrein verloopt de van Tunesië uitgaande Jasmijnrevolutie helaas niet zo vreedzaam. Een dialoog tussen regering en oppositie is zeker de beste manier om afspraken te maken over het actief oplossen van sociale en economische problemen, iets waar de bevolking om vraagt, en over een koersverandering in de richting van meer democratische participatie. Of dergelijke afspraken dan ook standhouden, is een heel andere zaak. Per slot van rekening is de protestgolf nu net ontstaan omdat de beloofde politieke hervormingen uitbleven. De bevolking is al te lang met woorden aan het lijntje gehouden; nu moeten er daden komen. De dubbele strategie om demonstraties van de oppositie met geweld te onderdrukken en tegelijkertijd een paar kleine hervormingen te beloven zonder er echte politieke veranderingen op te laten volgen, zorgde er in alle drie de landen voor dat de toestand uit de hand liep. Dat weten we.</p>
      <p sl="de">Juist door de aanhoudende onlusten in Syrië rijst ook de zorg dat door het regime gekochte wapens doorverkocht kunnen worden aan terreurorganisaties, bijvoorbeeld aan Hezbollah. Mijns inziens moet de EU in dit conflict hoe dan ook de rol van onpartijdige bemiddelaar spelen.</p>
    </intervention>
    <intervention id="3-543-000" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, deze duels worden over twee wedstrijden gespeeld, dus laten we wachten op de terugwedstrijd tussen Inter Milan en Schalke 04 om te zien wie er doorgaat naar de volgende ronde. Ik ben het wel met u eens dat Raúl een geweldige speler is.</p>
      <p sl="it">Wat er op dit moment gebeurt in Syrië, Jemen en Bahrein verschilt niet veel van wat er in andere delen van de wereld gebeurt. Hoewel de redenen voor dit soort opstanden over het algemeen economisch van aard zijn, is er overal een groot verlangen naar vrijheid. Facebook en internet hebben het isolement van de vele, te vele valse democratieën, die op veel plekken in de wereld bestaan, doorbroken.</p>
      <p sl="it">Er is nieuw leiderschap, een nieuw idee van politiek dat de droom van veel jongeren weerspiegelt. Er is een verlangen naar burgerschap, vooral onder de jongeren die beter opgeleid en beter op de hoogte zijn. In de afgelopen dagen is de dissident Suhayr al-Atassi bevrijd, en dat is een signaal, zij het nog zwak, dat de vorming van de vrijheid van gedachte en van politieke vrijheid is begonnen. In Jemen wordt hetzelfde enthousiasme gevoeld, en de protesten tegen president Saleh zwellen aan, en in Bahrein gebeurt hetzelfde. We moeten nu krachtig optreden en een einde maken aan dit geweld. Op de weg naar democratie is hulp nodig, en we mogen daar niet nog een keer te laat mee zijn.</p>
      <p sl="it">Wat er in het Middellandse Zeegebied aan de gang is, is zeker een moeilijk te interpreteren teken. Daarom moet Europa in actie komen, en solidair handelen, wat de Mediterrane gebieden, die onder grote immigratiedruk staan, op dit moment waarschijnlijk zou helpen.</p>
    </intervention>
    <intervention id="3-544-000" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, terwijl de media zich alleen op één land concentreren, zet het Parlement zich in voor mensenrechtenschendingen in de hele wereld, of het nu gaat om de gecoördineerde aanval van 15 maart op het protestkamp in Sana’a, Jemen, het harde optreden van Syrische veiligheidstroepen tegen honderdduizend mensen in Dara op 17 maart, of de gebeurtenis op de zesde verdieping van het Salmaniya-ziekenhuis in Bahrein, waar gewonde demonstranten van hun bed werden gelicht door gewapende mannen met bivakmutsen en daarna nooit meer werden gezien, en waar gewonden noodgedwongen naartoe moeten omdat daar de enige bloedbank in het land is.</p>
      <p sl="en">Vandaag moeten wij een oproep doen aan de Raad Buitenlandse Zaken om zich ervoor in te spannen dat iedereen die verantwoordelijk is voor het gebruik van geweld ter verantwoording wordt geroepen en aan een onafhankelijk onderzoek wordt onderworpen. Geen straffeloosheid! Deze waarschuwing is nu de beste manier om verder geweld tegen demonstranten te voorkomen.</p>
      <p sl="en">Ten tweede, wanneer wij horen dat Bahreinse veiligheidstroepen vanaf een afstand van minder dan een meter "niet-dodelijke kogels" op demonstranten afvuurden en zo het hoofd van sommigen van hen letterlijk in tweeën splitsten, kunnen wij toch niet langer toestaan dat aan die regio wapens worden geleverd.</p>
      <p sl="en">Tot slot, de beginselen zoals die door commissaris Füle zijn neergelegd in zijn mededeling betreffende het zuidelijk nabuurschap moeten ook ten grondslag liggen aan het proces dat moet leiden tot een associatieovereenkomst met Syrië. Daarbij moet om te beginnen worden verlangd dat internationale mensenrechtenorganisaties met onmiddellijke ingang vrije toegang krijgen tot dat land. De Arabische wereld is met de Jasmijnrevolutie veranderd, en wij moeten laten zien dat wij zijn meeveranderd.</p>
    </intervention>
    <intervention id="3-545-000" speaker_id="28242" name="Alexander Graf LAMBSDORFF" is_mep="True" mode="spoken" nationality="Germany" birth_date="05-11-1966" birth_place="Köln" p_group="Group of the Alliance of Liberals and Democrats for Europe" m_state="DE">
      <p sl="de">Mijnheer de Voorzitter, beste collega’s, aan de Middellandse Zee is het lente, maar aan de Golf en in Syrië heerst de winter. De beelden van het geweld die we zien, zijn verschrikkelijk. Er zijn meer dan honderd doden te betreuren. Amnesty International en de Verenigde Naties hebben een verschrikkelijke balans opgemaakt.</p>
      <p sl="de">De eisen van de Fractie Alliantie Liberalen en Democraten voor Europa zijn glashelder. We willen zo snel mogelijk een buitengewone vergadering van de Mensenrechtenraad in Genève, een eis die de Raad en de EU-lidstaten die daar vertegenwoordigd zijn, over zouden moeten nemen. Die raad is er altijd erg snel bij om partij te kiezen in het conflict in het Midden-Oosten. Nu is het moment aangebroken om bij deze massale mensenrechtenschendingen echt een beroep op die raad te doen. Er moeten hervormingen komen, er moet een overgang naar democratie komen, er moet een wapenembargo komen – dit is hier allemaal al gezegd.</p>
      <p sl="de">Ik heb de toespraak van president Assad van Syrië live bekeken. Het is een middeleeuws aandoende dictatuur die echter tegelijk westerse pr-bureaus betaalt om haar vertegenwoordigers in glossy tijdschriften te laten neerzetten als pseudo-moderne vernieuwers. Zowel die bureaus als die tijdschriften zouden zich af moeten vragen of dat wel goed is.</p>
      <p sl="de">En dan Jemen. Hier dreigt volgens mij het grootste gevaar: het gevaar op een breuk tussen noord en zuid, een actieve Al Qaidacel, het gevaar van een mislukte staat. We hebben in Somalië al zo’n mislukte staat, in de Golf van Aden loopt onze missie Atalanta. Europa heeft hier rechtstreeks belang bij, en we moeten meer horen dan dat wat de vertegenwoordiger van de Raad hier naar voren heeft gebracht.</p>
    </intervention>
    <intervention id="3-546-000" speaker_id="28463" name="Frieda BREPOELS" is_mep="True" mode="spoken" nationality="Belgium" birth_date="07-05-1955" birth_place="Mopertingen" p_group="Group of the Greens/European Free Alliance" m_state="BE">
      <p sl="nl">Ik moet eerlijk gezegd toegeven dat ik met verstomming nota heb genomen van de drie principes die de minister heeft vooropgesteld: het afwijzen van geweld, het promoten van de dialoog om wat meningsverschillen en grieven bij te leggen, en uiteraard de politieke hervormingen die nodig zijn.</p>
      <p sl="nl">Nu, op dit ogenblik enkel oproepen tot dialoog zal echt het verschil niet maken en is ook niet echt geloofwaardig. Ik denk dat de Europese Unie veel sterker die democratische hervormingen moet afdwingen. Wij horen dat de hoge vertegenwoordiger wel heel veel officiële contacten heeft, maar op welke manier onderhoudt zij contacten met het maatschappelijk middenveld, op welke manier wordt naar hiernaar geluisterd?</p>
      <p sl="nl">De collega's hebben het ook al gezegd, de Europese Unie moet onmiddellijk stoppen met het leveren van wapens aan de regio. Als ik zie dat bijvoorbeeld afgelopen jaar aan Jemen alleen voor meer dan honderd miljoen euro aan wapens werd geleverd door niet minder dan acht Europese lidstaten, wat stelt dan dat Europees gezamenlijk standpunt over wapenexport voor? Moet daar niet dringend iets aan gedaan worden?</p>
    </intervention>
    <intervention id="3-547-000" speaker_id="96994" name="Fiorello PROVERA" is_mep="True" mode="spoken" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">Mijnheer de Voorzitter, dames en heren, ik ga het hebben over Bahrein. Dit kleine land bevindt zich op een strategische positie voor het evenwicht in de Golf en voor de energievoorziening. De aanwezigheid van een uiterst belangrijke raffinaderij van ruwe Saudische olie is welbekend.</p>
      <p sl="it">Ik wil uw aandacht vestigen op een bepaald punt van deze situatie dat mij in het bijzonder verontrustend lijkt. Betrouwbare bronnen hebben de invloed van Iran op een deel van de sjiitische bevolking van Bahrein vastgesteld. Dit kan worden opgeteld bij het legitieme verlangen naar een inhoudelijke hervorming van de regering van dat land. Het is lastig in te schatten in hoeverre de buitenlandse invloed heeft meegewogen bij de recente gebeurtenissen in Bahrein, maar er bestaat een risico op een destabilisatie van het gebied die zich zou kunnen uitbreiden tot naar het oosten van Saudi-Arabië, waar ook een aanzienlijke sjiitische bevolking leeft. Iran financieert Hamas, steunt Hezbollah in Libanon en beïnvloedt het binnenlandse beleid van Irak, waar de sjiieten in de meerderheid zijn in de regering. Als het ze lukt om hun invloed ook uit te breiden naar de Golf, zou dit een duidelijke verstoring van het evenwicht veroorzaken, wat op mondiaal niveau gevolgen zou kunnen hebben.</p>
      <p sl="it">Het is dus noodzakelijk om op verstandige wijze in te schatten wat er in het Midden Oosten gebeurt, en de legitieme wens van de volkeren naar meer democratie te kunnen onderscheiden van buitenlandse invloeden die strategische belangen hebben in het gebied.</p>
    </intervention>
    <intervention id="3-548-000" speaker_id="1122" name="Ria OOMEN-RUIJTEN" is_mep="True" mode="spoken" nationality="Netherlands" birth_date="06-09-1950" birth_place="Echt" p_group="Group of the European People's Party (Christian Democrats)" m_state="NL">
      <p sl="nl">Voorzitter, wij hebben het vandaag over drie zeer verschillende landen met heel specifieke lokale omstandigheden. In Jemen is de opstand massaal, ondanks bruut geweld van politie en leger. In Bahrein bestaat een groot risico van destabilisatie van de hele regio door de betrokkenheid van Saoedi-Arabië en Iran. En ten slotte heeft in Syrië de oppositie praktisch geen ruimte en lijkt het regime tot alles bereid.</p>
      <p sl="nl">Op basis van die specifieke omstandigheden vind ik dat de EU de bilaterale betrekkingen met die landen moet organiseren. Er zijn een paar principes. Er is natuurlijk een recht op demonstratie en vrije meningsuiting voor elke burger. Maar de vreedzame protesten, waarbij die burgers tegelijkertijd slachtoffers werden door het ingrijpen van politie en leger, wat doen wij daarmee? Laten wij dat internationaal onderzoeken? Wat doet de EU om dat onderzoek te bevorderen?</p>
      <p sl="nl">Ten tweede is er een plicht van de regeringen om de dialoog met de oppositie en de maatschappelijke organisaties aan te gaan, want geweld en onderdrukking zijn nooit een oplossing. Wat doet de EU concreet om deze dialoog te bevorderen? Dan, als de regimes in Syrië en Bahrein, maar ook in Jemen, niet in staat zijn of niet willen luisteren naar hun bevolking, waar leidt dat dan toe als wij het hebben over de relaties met die landen?</p>
      <p sl="nl">Voorzitter, wij moeten concrete hulp bieden - het is hier al vaak gezegd - maar die concrete hulp moet dan ook wel handen en voeten krijgen. Hoe gaan wij dat doen? Hiertoe had ik vandaag graag een plan gehoord.</p>
      <p sl="nl">Overigens wil ik nog een opmerking maken, ook aan het adres van de commissaris. Ik denk dat wij in het specifieke geval van Syrië ook Turkije zouden moeten oproepen om druk uit te oefenen, mede in verband met de plannen die schijnbaar een van de komende dagen worden vastgesteld.</p>
      <p sl="nl">Voorzitter, één opmerking tot slot. Ik denk dat onze eigen Delegatie voor de betrekkingen met de Masjraklanden hier heel goed werk zou kunnen verrichten en dat wij alles zouden moeten doen om haar daartoe in staat te stellen.</p>
    </intervention>
    <intervention id="3-549-000" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">De Europese Unie moet consistent zijn in haar uitspraken en optreden ten aanzien van de volksopstanden in Jemen, Syrië, Bahrein en de andere Arabische landen. Niet alleen onze geloofwaardigheid staat op het spel: ook de effectiviteit van onze boodschappen aan dictaturen waartegen geprotesteerd wordt, en aan de mannen en vrouwen die hun levens wagen voor mensenrechten, rechtvaardigheid en democratie.</p>
      <p sl="pt">Het is tenhemelschreiend hoe tegenstrijdig de Europese Unie is geweest, met name ten aanzien van Bahrein. Dit is het gevolg van een buitenlandse politiek die met twee maten meet vanwege de olie en de wapenleveranties van lidstaten aan zowel Bahrein als Saudi-Arabië waarmee we de gemeenschappelijke positie over de export van militaire uitrustingen schenden.</p>
      <p sl="pt">Het Europees Parlement eist de onmiddellijke stopzetting van wapenverkopen, en de hoge vertegenwoordiger roept de Bahreinse autoriteiten onverholen op om het aantal doden en vermisten bij de repressie van de vreedzame protesten openbaar te maken en de mediablokkade onverwijld op te heffen.</p>
    </intervention>
    <intervention id="3-550-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="en">Mijnheer de Voorzitter, afgelopen nacht heb ik geholpen bij het organiseren van een hoorzitting met deskundigen uit de regio die ons vertelden dat tot dusver bij acties van veiligheidstroepen in Bahrein, Syrië en Jemen respectievelijk ten minste 23, 132 en 63 doden zijn gevallen. Mensen zullen zich afvragen wat de EU daaraan kan doen? In de resolutie die morgen in stemming wordt gebracht, doen wij enkele aanbevelingen.</p>
      <p sl="en">Ik moet wel zeggen dat een analyse van mijn kantoor naar het effect van eerdere resoluties met betrekking tot Tunesië, Egypte en Libië op de acties van de Commissie – haar blauwdruk van verandering – weinig hoopgevend is. Als de Commissie en de Raad niet naar ons luisteren, praten wij hier voor Jan met de korte achternaam.</p>
      <p sl="en">Ik zal deze analyse zoals gezegd op mijn website publiceren. Ik geloof dat het Verdrag van Lissabon het Europees Parlement aanvullende taken heeft gegeven. De andere instellingen moeten ons serieus nemen bij het formuleren van het buitenlands beleid van de Europese Unie. Zeker op een moment dat de Arabische wereld ingrijpende veranderingen ondergaat, is het nodig dat alle instellingen samenwerken.</p>
    </intervention>
    <intervention id="3-551-000" speaker_id="97228" name="Pino ARLACCHI" is_mep="True" mode="spoken" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">Mijnheer de Voorzitter, Syrië, Bahrein en Jemen zijn tirannieën waarvan het bestaansrecht door de eigen burgers wordt aangevochten, en die burgers verdienen onze onvoorwaardelijke steun. Het optreden van de EU jegens de democratiseringsgolf die door de regio gaat, is vooralsnog onzeker, krachteloos en ongeloofwaardig. Als wij dat willen veranderen, moeten wij om te beginnen geen dubbele standaarden meer hanteren.</p>
      <p sl="en">Wij, de Europeanen, hebben deze autocratieën in het verleden op verschillende manieren gesteund. Onder meer door aan hen, samen met Rusland en de Verenigde Staten, bijna alle soorten wapens te verkopen. En nu zitten wij te jammeren over de onschuldige burgers die worden gedood met de wapens die wij zelf aan de Golfautocratieën hebben verkocht.</p>
      <p sl="en">Als wij geloofwaardig willen zijn, moeten wij alle wapencontracten met deze landen en met de Samenwerkingsraad van de Golf opzeggen en vragen om het instellen van een wapenembargo voor heel Noord-Afrika en het hele Midden-Oosten. Door de verlaging van de militaire begroting zullen deze landen bovendien over extra middelen beschikken om in de democratische overgang te investeren.</p>
    </intervention>
    <intervention id="3-552-000" speaker_id="96701" name="María MUÑIZ DE URQUIZA" is_mep="True" mode="spoken" nationality="Spain" birth_date="05-08-1962" birth_place="Gijón" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, de historische en onomkeerbare democratische omwenteling in de Arabische landen is niet beperkt gebleven tot de nog broze overgang in Egypte en Tunesië, noch tot de, eveneens historische, steun van de internationale gemeenschap voor de toepassing van het beginsel van verantwoordelijkheid teneinde de Libische bevolking te beschermen.</p>
      <p sl="es">De omwenteling gaat nu verder in Syrië, Jemen en Bahrein, en de Europese Unie dient daar aanwezig te zijn; zij moet lering trekken uit de gebeurtenissen en een leidende rol op zich nemen ten aanzien van de internationale reacties, door verreikende maatregelen, commissaris Füle, zoals het goed geformuleerde Europese nabuurschapsbeleid, en door concrete, rechtstreekse maatregelen zodat de burgers van die landen en ook de burgers van Europa weten dat de betrokkenheid van de Europese Unie met de vrijheid, waardigheid, democratie en mensenrechten geen barsten vertoont.</p>
      <p sl="es">De overheden van Syrië, Jemen en Bahrein moeten bedenken dat het gebruik van geweld door de staat tegen de bevolking meteen consequenties heeft; zij dienen ook te beseffen dat het niet genoeg is cosmetische veranderingen aan te brengen aan hun autocratische regeringen. Zij dienen ogenblikkelijk een dialoog op gang te brengen met de oppositiebewegingen en met het maatschappelijk middenveld; ze moeten de politieke gevangenen, verslaggevers en mensenrechtenactivisten ogenblikkelijk vrijlaten, en de noodtoestand onverwijld opheffen.</p>
    </intervention>
    <intervention id="3-553-000" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Mijnheer de Voorzitter, wij moeten niet onze ogen sluiten voor de flagrante mensenrechtenschendingen in de drie landen.</p>
      <p sl="en">De situatie in Syrië is bijzonder ernstig. Daar staat het meeste op het spel. Leraren, oppositieactivisten, journalisten en bloggers zijn er het doelwit van gerichte acties. Veel mensen zijn er vermoord en gevangengezet. Buitenlandse journalisten zijn het land uitgeschopt en informatie wordt geblokkeerd. Er is absoluut geen vrije pers. Alle reden dus voor sancties tegen Syrië.</p>
      <p sl="en">Wij zouden ook beleidsmaatregelen tegen Jemen en Bahrein moeten overwegen. Zo zou overwogen moeten worden om de staande overeenkomst met Jemen over wapenexporten te schorsen.</p>
      <p sl="en">Bij dit debat over de situatie in deze drie landen moeten wij er ten eerste toe oproepen dat de schuldigen ter verantwoording worden geroepen, ten tweede vragen om speciale bijeenkomsten van de VN-Mensenrechtenraad in Geneve …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="3-554-000" speaker_id="96886" name="Rosario CROCETTA" is_mep="True" mode="spoken" nationality="Italy" birth_date="08-02-1951" birth_place="Gela" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, dames en heren, ik heb drie jaar in Bahrein gewoond, van 1987 tot 1990. Destijds werd Bahrein gezien als een van de meest democratische landen van de Golf, en ook in recentere jaren had het die reputatie. Dus dan zou je zeggen, stel je toch eens voor wat er in de andere landen wel niet gebeurt, aangezien in Saudi-Arabië de doodstraf enkele honderden keren per jaar wordt uitgevoerd, aangezien in Iran nog ergere slachtingen plaatsvinden, aangezien in de hele Golfregio moord en doodslag aan de orde van de dag zijn en van persvrijheid geen sprake is.</p>
      <p sl="it">We hebben vandaag de resolutie over Syrië, Jemen en Bahrein besproken, maar wanneer schrijven we een resolutie over Saudi-Arabië, over Algerije, over China en over andere landen in de wereld waar mensenrechten worden geschonden? Het probleem is dat ik hier in het westen iets vreemds zie, dat aan de ene kant …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-555-000" speaker_id="4335" name="Marielle de SARNEZ" is_mep="True" mode="spoken" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Mijnheer de Voorzitter, welke rol moet Europa spelen in landen waarvan de regimes door de bevolking aan de kaak worden gesteld, maar waarvan de leiders geen gehoor geven aan de herhaalde oproepen om meer democratie, om daadwerkelijke structurele hervormingen en een eerlijkere ontwikkeling? Dat is de vraag die voor ons ligt!</p>
      <p sl="fr">Ik heb een eerste antwoord, en haast is geboden. De Unie moet zware druk uitoefenen door alle mogelijke sancties waarover zij beschikt in te zetten om te zorgen dat er een einde komt aan de onderdrukking en dat politieke gevangenen en journalisten onmiddellijk worden vrijgelaten. De Unie moet de instelling van een onafhankelijke onderzoekscommissie steunen die onderzoek doet naar de gebeurtenissen, en oproepen tot een speciale zitting van de Mensenrechtenraad.</p>
      <p sl="fr">Op de middellange termijn denk ik dat we onze betrekkingen met deze landen grondig moeten herzien. Niettemin moet de Europese Unie duidelijk laten blijken aan de kant van de publieke opinie te staan, aan de kant van het volk en niet aan de kant van de huidige machthebbers.</p>
      <p sl="fr">Daartoe moet de Unie een permanente dialoog beginnen en onderhouden met alle spelers van het maatschappelijk middenveld, met allen die democratie tot stand willen brengen en met de leiders van de oppositiebewegingen. Dat is dus een grote verandering …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="3-556-000" speaker_id="2054" name="Heidi HAUTALA" is_mep="True" mode="spoken" nationality="Finland" birth_date="14-11-1955" birth_place="Oulu" m_state="FI">
      <p sl="en">Mijnheer de Voorzitter, wij hebben vandaag gehoord dat het het Parlement nu ernst is als het zegt dat de mensenrechtenschendingen in Bahrein, Jemen en Syrië moeten worden aangepakt. Wij willen nu van de Europese Dienst voor extern optreden en de Commissie horen hoe de Europese Unie kan laten zien dat zij geen dubbele standaarden meer hanteert.</p>
      <p sl="en">Ons is verteld over tal van concrete maatregelen. Wij willen weten hoe de gang van zaken in de VN-Mensenrechtenraad is. Is de Europese Unie eensgezind in haar oproep voor speciale bijeenkomsten over Syrië, Bahrein en Jemen?</p>
      <p sl="en">Er is gezegd dat het tijd is om de export van wapens naar die landen te stoppen.</p>
      <p sl="en">Dat kan wat ons betreft niet snel genoeg gebeuren. Wat gaan de Europese Dienst voor extern optreden en de Commissie nu doen om dat voor elkaar te krijgen?</p>
    </intervention>
    <intervention id="3-557-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Mijnheer de Voorzitter, in Syrië hebben de veiligheidstroepen op beestachtige wijze, met gebruik van dodelijk geweld, gereageerd op demonstraties over gerechtvaardigde klachten van de bevolking. De oorlogstaal van president Assad richting Israël, onze bondgenoot, zijn steun voor terroristen als Hezbollah en zijn vriendschap met Iran maken van hem een gevaarlijke autocraat.</p>
      <p sl="en">Bahrein, daarentegen is een relatief moderne en progressieve constitutionele monarchie. Helaas blijven sjiitische extremisten, geïnspireerd en gesteund door Iran, voor sektarische spanningen zorgen en propaganda voeren tegen de regering en de koning. De koning heeft geduldig naar de bezwaren van demonstranten geluisterd een steeds geprobeerd om een dialoog aan te gaan. Maar wij veroordelen natuurlijk de dood van ongewapende demonstranten.</p>
      <p sl="en">Tot slot, het lijkt erop dat de Jemenitische president Saleh door het gebruik van buitensporig geweld zijn belangrijkste helpers, waaronder de Verenigde Staten, van zich heeft vervreemd, ondanks het feit dat hij jarenlang via krachtige acties heeft geprobeerd de tak van Al Qaida in zijn land uit te roeien. Nu de EU-steun aan hem beëindigen zonder dat wij weten wat er na hem komt, is bijzonder riskant.</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-558-000" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Mijnheer de Voorzitter, wij kunnen ons wel afvragen hoe wij de mensen in deze landen kunnen helpen met het doorbreken van de politieke impasse en hun lijden kunnen verlichten, maar dat veronderstelt, ten eerste, dat het in ons vermogen ligt om iets te doen, ten tweede, dat het aan ons is om iets te doen en, ten derde, dat de huidige situatie op geen enkele wijze het resultaat is van onze eerdere bemoeienis met die landen.</p>
      <p sl="en">Terwijl wij hier spreken, krijgen Britse militairen een ontslagbrief – vaak terwijl zij in actieve dienst zijn – van de verachtelijke Britse regering. Het is absurd om te verwachten dat de resterende militairen een extra inspanning zullen leveren door aan verdere riskante operaties deel te nemen.</p>
      <p sl="en">Staten doen de plechtige, maar vaak ongeschreven, belofte aan hun troepen dat zij alleen naar het slagveld worden gestuurd wanneer vitale belangen van de natie of de levens van haar onderdanen op het spel staan. Welnu, in die landen staan voor ons geen vitale belangen op het spel. Daar komt nog bij dat er alle reden is om aan te nemen dat externe krachten die in verband worden gebracht met de Verenigde Staten en hun bondgenoten belang hebben bij het destabiliseren van Syrië. Ik heb geen instructies voor het Baath-regime …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-559-000" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, ik geloof dat er in deze landen veel jonge mensen leven die snakken naar democratie, modernisering en vrijheid. Daar moeten we rekening mee houden. We zouden erop moeten letten dat we in die landen vrienden maken en niet iedereen over een kam scheren, maar diegenen in het vizier nemen die zich niet houden aan de regels van een moderne samenleving. Daarom zouden we ons moeten inzetten voor uitwisselingsprogramma’s voor kleine en middelgrote ondernemingen en voor leraren, professoren, journalisten. Het is tevens onze taak om in die landen vrienden te zoeken. Ik hoop dat er snel op die manier gehandeld wordt.</p>
    </intervention>
    <intervention id="3-560-000" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Mijnheer de Voorzitter, mijnheer de minister, zoals zo velen hier ben ik vervuld van afschuw over het geweld en de mensenrechtenschendingen die wij in de hele regio zien. Maar ik kan deze gelegenheid toch niet voorbij laten gaan zonder de minister te zeggen dat de verklaring die hij vandaag heeft afgelegd namens de hoge vertegenwoordiger van de Unie voor buitenlandse zaken en veiligheidsbeleid heel goed laat zien, en misschien nog wel beter dan iemand van ons ooit had kunnen doen, hoe onzinnig dat ambt is en dat de miljoenen euro's die wij eraan hebben gespendeerd weggegooid geld zijn.</p>
      <p sl="en">U hebt natuurlijk helemaal gelijk met uw boodschap van vandaag: géén geweld, maar dialoog en hervorming binnen de landen in kwestie. Daar zal echt absoluut niemand het mee oneens zijn. Maar er is veel meer nodig dan zo nu en dan een telefoontje en de zoveelste verklaring waarin iemand wordt opgeroepen om iets te doen of te laten. En ik denk eerlijk gezegd dat de mensen in het Midden-Oosten …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="3-561-000" speaker_id="photo_generic" name="Zsolt Németh" is_mep="True" mode="spoken">
      <p sl="hu">namens de vicevoorzitter van de Commissie/hoge vertegenwoordiger van de Europese Unie voor buitenlandse zaken en veiligheidsbeleid. – Mijnheer de Voorzitter, dames en heren, mijn hartelijke dank voor de bijdragen. (Het betoog wordt in het Engels voortgezet.)</p>
      <p sl="en">Mijnheer de Voorzitter, staat u mij toe om eerst in te gaan op een paar specifieke vragen met betrekking tot Bahrein.</p>
      <p sl="en">Er is een vraag gesteld over de vermeende Iraanse inmenging in de binnenlandse zaken van dat land. Er is tot dusver geen hard bewijs dat Iran heeft geprobeerd om in Bahrein een radicalisering in de hand te werken. Dat risico is er zeker, en het is een reden te meer om in Bahrein zo spoedig mogelijk een nationale dialoog te starten om te voorkomen dat het land radicaliseert.</p>
      <p sl="en">Wat betreft de Saudische invasie in Bahrein, wijs ik erop dat de zes staten van de Samenwerkingsraad van de Golf (GCC) onderling een collectieve veiligheidsovereenkomst hebben gesloten. De aanwezigheid van Saudische strijdkrachten en van strijdkrachten van andere Golfstaten in Bahrein was het resultaat van een verzoek dat in het kader van die overeenkomst werd gedaan en waarop door meer dan één GCC-lidstaat werd gereageerd. Dit is zeker geen legalisme. Bij het beoordelen van de ontwikkelingen in deze regio mogen wij niet voorbijgaan aan de regionale dimensie ervan. Die moeten wij erg serieus nemen.</p>
      <p sl="en">Wat Jemen betreft, wijs ik erop dat de Europese Unie haar steun aan dat land al voor een deel heeft opgeschort. Bijvoorbeeld de bijstand bij civiele terrorismebestrijding. Wij meenden dat wij in dit opzicht een gedifferentieerde aanpak moesten volgen.</p>
      <p sl="en">De overige vragen zal ik in het Hongaars beantwoorden.</p>
      <p sl="hu">De heer Salafranca heeft de vraag gesteld wat het resultaat van de overgang zal zijn. In verband daarmee zou ik willen onderstrepen dat we niet weten wat de Arabische lente zal opleveren. Niemand weet het, en enkele maanden geleden wisten we nog niet eens dat er zo’n domino-effect in beweging kon worden gezet. Daarentegen ben ik van mening dat het eindresultaat van deze Arabische lente vooralsnog niet definitief vastligt. Ik denk daarom ook dat het voor een heel groot deel van óns afhangt. Dat is mijn antwoord op de vraag van de heer Salafranca: het eindresultaat van deze Arabische lente hangt voor een heel groot deel ook van ons af.</p>
      <p sl="hu">Ik denk dat de voorstellen die hier zijn gedaan bijzonder nuttig zijn gebleken, en ik denk dat zowel de aanwezige vertegenwoordigers van de Commissie als de vertegenwoordigers van de Raad en de Dienst voor extern optreden zeer ingenomen waren met alle voorstellen die zijn gedaan. We bevinden ons in het proces van herziening van het nabuurschapsbeleid, en alle voorstellen die hier zijn gedaan, zullen in de herziening van dat beleid worden geïntegreerd. Daarom ben ik van mening dat we ons zeer gelukkig mogen prijzen dat de top van het Oostelijk Partnerschap in Boedapest niet binnen enkele weken wordt gehouden, want dat geeft ons tijd om de voorstellen die nu gedaan zijn op te nemen in de herziening van het nabuurschapsbeleid.</p>
      <p sl="hu">Ik vind het namelijk heel belangrijk dat dit nabuurschapsbeleid uniform wordt gemaakt. Dit nabuurschapsbeleid moet de oostelijke dimensie op dezelfde wijze bestrijken als de zuidelijke dimensie. En we kunnen pas geloofwaardig zijn in de ogen van de zuidelijke nabuurschapslanden, die heel goed letten op alles wat we zeggen, als we hier binnen de Europese Unie in staat zijn om een verenigd, coherent en doordacht nabuurschapsbeleid te creëren. In de voorstellen die hier zijn gedaan in verband met het nabuurschapsbeleid - zoals bijvoorbeeld door de laatste sprekers, mevrouw Dodds en de heer Rübig - is de nadruk gelegd op burgerrelaties. Een van de opvattingen in het kader van het nabuurschapsbeleid betreft de prioritaire behandeling van burgerrelaties, van betrekkingen met de staatsburgers, in het bijzonder de betrekkingen met jongeren.</p>
      <p sl="hu">Het creëren van echt nieuwe financiële middelen en, in voorkomend geval, financiële middelen van nieuwe omvang, moet eveneens nadrukkelijk deel uitmaken van deze herziening. Daarnaast moeten we niet vergeten dat elk aspect een aparte benadering vergt. Er zijn landen waar het instellen van sancties of de toepassing van wapenembargo’s, of in sommige gevallen militaire acties tot nu toe al onvermijdelijk waren. Want zoals u weet is Libië niet meer het enige land in de zuidelijke nabuurschapslanden waar een gewapend ingrijpen plaatsvindt, maar sinds enkele dagen ook Ivoorkust. Dat is een apart thema waar we het hier in de loop van de avond nog over zullen hebben.</p>
      <p sl="hu">Maar ik denk dat deze landen, waar militair ingrijpen vanwege de situatie van burgeroorlog onvermijdelijk is geworden, niet verward mogen worden met de landen die we nu bespreken, ofschoon deze repressieve landen, deze autoritaire, repressieve landen, ook met het gebruik van geweld flirten. Maar ik ben van mening dat de hoge vertegenwoordiger deze landen met betrekking tot hun gewelddadig optreden een heel ondubbelzinnige boodschap heeft gestuurd En de militaire acties die in Libië en Ivoorkust plaatsvinden moeten op zich een heel ondubbelzinnige boodschap voor al deze landen, voor deze drie landen zijn. In de afgelopen weken is de Europese en internationale gemeenschap erin geslaagd een heel duidelijke filosofie te ontwikkelen.</p>
      <p sl="hu">”The right to protect” en ”the responsibility to protect” zijn nieuwe principes die de afgelopen tijd door de internationale gemeenschap zijn toegepast, en die als waarschuwing moeten dienen voor Jemen, Bahrein en iedereen, voor alle autoritaire regimes in de regio. Wat er nu gebeurt, het militaire ingrijpen, is geen analogie met Irak, maar veeleer met Rwanda of Kosovo, waar de internationale gemeenschap heeft moeten optreden om de burgers te beschermen. En ik ben van mening dat de internationale gemeenschap deze boodschap nu heel ondubbelzinnig overbrengt aan landen die geweld tegen hun burgers gebruiken.</p>
      <p sl="hu">Dames en heren, geacht Europees Parlement, staat u mij nog toe om kort in te gaan op enkele concrete voorstellen. Ik zal uw zeer eenstemmig en algemeen voorstel om een buitengewone bijeenkomst van de VN-Mensenrechtenraad bijeen te roepen doorgeven aan de hoge vertegenwoordiger. Die suggestie was zonder meer een essentieel onderdeel van het debat dat hier is gehouden en dient in overweging te worden genomen. Zo zal ik tevens de even onmiskenbare consensus inzake de uitvoer van wapens die hier tot uitdrukking is gebracht, aan de hoge vertegenwoordiger doorgeven. Ik denk dat we met betrekking tot deze drie groepen landen een passend evenwicht tussen samenwerking en sancties moeten kunnen ontwikkelen.</p>
      <p sl="hu">Het is zonder meer een bijzondere taak wanneer er met betrekking tot een landengroep geen sancties en militair ingrijpen plaatsvinden, maar er wordt samengewerkt en er zo nodig enige sancties worden toegepast. Ik vind eveneens belangrijk wat mevrouw Oomen-Ruijten onder woorden heeft gebracht, namelijk dat de Europese Unie ook heel ondubbelzinnig op Turkije moet kunnen bouwen wanneer ze haar beleid met betrekking tot de regio vormt. Mijn hartelijke dank voor de debatten, en mijn hartelijke dank voor de opmerkingen, de bijdragen en de vragen.</p>
    </intervention>
    <intervention id="3-564-000" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Tot besluit van het debat zijn er zes ontwerpresoluties ingediend, overeenkomstig artikel 110, lid 2, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-565-000" speaker_id="1759" name="Dominique BAUDIS" is_mep="True" mode="written" nationality="France" birth_date="14-04-1947" birth_place="Paris" p_group="Group of the European People's Party (Christian Democrats)" m_state="FR">
      <p sl="nl">In de resolutie over de situatie in Syrië, Bahrein en Jemen veroordeelt het Parlement terecht de wrede en gewelddadige onderdrukking waar de demonstranten in Syrië, Jemen en Bahrein het slachtoffer van zijn. De machthebbers van deze drie landen laten schieten op hun eigen bevolking, die op legitieme wijze politieke vrijheid, menselijke waardigheid en sociale rechtvaardigheid eist. Met deze resolutie spreekt het Europees Parlement duidelijk zijn solidariteit uit met de Syrische, Bahreinse en Jemenitische burgers, die grote moed betuigen door voor hun aspiraties te demonstreren tegenover ordetroepen die het vuur openen op ongewapende burgers.</p>
    </intervention>
    <intervention id="3-565-500" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Syrië, Bahrein en Jemen. Afgezien van de islam hebben deze drie landen iets gemeen: ze worden autoritair geregeerd, of het nu door een koning, een president of de Assad-clan is. Naar westerse maatstaven zijn dat vast en zeker ondemocratische regimes. Het opflakkeren van revolutionaire stromingen zoals in Egypte of Tunesië wordt in de kiem gesmoord, democratie en mensenrechten worden met de voeten getreden. Zo wordt in Jemen nog steeds 37 procent van de minderjarige meisjes uitgehuwelijkt. Daarmee komt Jemen wereldwijd op de tweede plaats en wordt het alleen overtroffen door Somalië. De regeringen van deze drie landen moeten bewijzen dat ze voor, en niet tegen hun bevolking werken. Decennialang heeft de EU landen ondersteund en gepaaid, zolang het om economisch en geopolitiek voordeel ging. De EU zou zich in deze landen meer moeten inzetten voor democratie en mensenrechten en tegen een radicale islamisering.</p>
    </intervention>
    <intervention id="3-566-000" speaker_id="97230" name="Kristiina OJULAND" is_mep="True" mode="written" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">Mijnheer de Voorzitter, hoewel de situatie in Syrië, Bahrein en Jemen vraagt om urgente maatregelen, wil ik toch ook uw aandacht vestigen op de alarmerende situatie van zeven EU-burgers uit Estland die in Libanon gevangen worden gehouden. Ik dank lady Ashton voor haar prompte reactie en haar verzekering twee weken geleden dat de kwestie binnen de EU op het hoogst mogelijke niveau zal worden behandeld. Wij hebben nu vernomen dat de ontvoerders, die beweren lid te zijn van de beweging "Renaissance en Hervorming", een obscuur briefje hebben overhandigd waarin zij een bepaald bedrag aan losgeld eisen en zeggen op een later tijdstip met aanvullende eisen te zullen komen. Van de zeven Estse staatsburgers wordt gezegd dat zij in leven zijn. Ik doe een dringend beroep op lady Ashton om in haar hoedanigheid van vicevoorzitter van de Commissie en hoge vertegenwoordiger van de Unie voor buitenlandse zaken en veiligheidsbeleid mee te werken aan de oplossing van dit gijzelingsdrama. De levens van Europese burgers staan op het spel, en dat vraagt om de onmiddellijke aandacht van de Europese Dienst voor extern optreden. Dit is een kans voor lady Ashton om te laten zien uit wat voor hout zij is gesneden.</p>
    </intervention>
  </section>
  <section id="creitem34" title="14. Vierde VN-conferentie over de minst ontwikkelde landen">
    <intervention id="3-568-000" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Aan de orde zijn de verklaringen van de Raad en de Commissie over de vierde VN-conferentie over de minst ontwikkelde landen.</p>
    </intervention>
    <intervention id="3-569-000" speaker_id="photo_generic" name="Zsolt Németh" is_mep="True" mode="spoken">
      <p sl="en">fungerend voorzitter van de Raad . − Mijnheer de Voorzitter, de Europese Unie is vastbesloten een succes te maken van de Vierde VN-conferentie over de minst ontwikkelde landen, die van 9 tot en met 13 mei 2011 in Istanbul wordt gehouden. Zij meent dat deze conferentie een geweldige kans biedt om de steun voor de minst ontwikkelde landen (MOL's) te vergroten.</p>
      <p sl="en">De Raad heeft heel recentelijk conclusies aangenomen die tijdens de voorbereiding van de conferentie en gedurende de conferentie zelf door de EU-onderhandelaren als richtsnoer moeten worden gebruikt. Ons gezamenlijke streven om de millenniumdoelen voor ontwikkeling te halen, kan alleen worden gerealiseerd als de MOL's een prioritaire status krijgen. Vandaar dat wij onverminderd vast blijven houden aan onze verbintenis om de inclusieve en duurzame ontwikkeling van alle MOL's te ondersteunen, die de armste en zwakste landen van de internationale gemeenschap zijn en tevens worden gekenmerkt door een buitengewoon grote kwetsbaarheid voor externe economische schokken, natuur- en door de mens veroorzaakte rampen en overdraagbare ziekten.</p>
      <p sl="en">Wij zijn er een groot voorstander van dat de aandacht wordt geconcentreerd op de terreinen en maatregelen die met het oog op de specifieke behoeften van MOL's de grootste meerwaarde hebben en die de ervaringen weerspiegelen die met het Actieprogramma van Brussel (2001) zijn opgedaan, door te zorgen voor samenhang met de millenniumdoelen voor ontwikkeling en door specifieke doelstellingen voor MOL's vast te stellen. Een langetermijnverbintenis door een verlengd partnerschap met MOL's die voorziet in passende maatregelen, is in een snel veranderende wereld van essentieel belang.</p>
      <p sl="en">Meer in het bijzonder is de Europese Unie van mening dat in het slotdocument van de conferentie van Istanbul de volgende drie hoofddoelstellingen moeten worden verwoord: ten eerste, vermindering van de kwetsbaarheid van MOL's en vergroting van hun weerstand tegen externe schokken; ten tweede, creëren van een gunstig klimaat voor de duurzame ontwikkeling van MOL's; en ten derde, bevorderen van inclusieve en duurzame economische groei van MOL's. Deze doelstellingen zullen tijdens de voorbereiding van de conferentie en gedurende de conferentie zelf door de EU-onderhandelaren als richtsnoer worden gebruikt.</p>
      <p sl="en">De Europese Unie heeft altijd een leidersrol vervuld bij de inspanningen van de internationale gemeenschap om de MOL's te steunen en is ook de grootste donor. De Unie is wat betreft de nakoming van verbintenissen de meest succesvolle ontwikkelingspartner. Daarbij gaat het met name om verbintenissen op het terrein van markttoegang, oorsprongsregels en schuldverlichting. Zij heeft significante vorderingen gemaakt met betrekking tot officiële ontwikkelingshulp (ODA) en met beleidscoherentie voor ontwikkeling.</p>
      <p sl="en">Enkele MOL's hebben het afgelopen decennium een aanzienlijke economische groei en vooruitgang in de ontwikkeling van hun land gerealiseerd. Maar wij zijn ons ervan bewust dat die vooruitgang in het algemeen onevenwichtig is geweest. Er moet nog veel worden gedaan, zeker in Afrika bezuiden de Sahara en in landen die niet alleen kwetsbaar zijn voor externe schokken, maar zich ook in oorlogsgebied bevinden. Om die reden heeft de EU in de context van de algemene ODA-toezegging onlangs opnieuw toegezegd om collectief tussen de 0,15 en 0,2 procent van het bnp vrij te maken voor ODA aan de MOL's.</p>
      <p sl="en">De MOL's zijn als eerste verantwoordelijk voor hun eigen ontwikkeling. Bijstand van de donorgemeenschap moet bijgevolg worden verstrekt op initiatief van de begunstigde landen en op basis van "ownership" van die landen. De Europese Unie benadrukt ook het belang van de wederzijdse afhankelijkheid van economische vooruitgang en verbeteringen op het terrein van "good governance", democratie, mensenrechten en gendergelijkheid.</p>
      <p sl="en">Tegelijkertijd is het onze vaste overtuiging dat het de verantwoordelijkheid van alle landen is om ontwikkelingslanden te helpen zichzelf uit de armoede te tillen en vooruitgang te maken met het realiseren van de millenniumdoelen voor ontwikkeling. Dit is deels afhankelijk van de kwaliteit en samenhang van het beleid van de ontwikkelingspartners. Vandaar dat krachtige inspanningen moeten worden gedaan voor het efficiënter en effectiever maken van hulpmechanismen en het nakomen van verbintenissen. De EU heeft de andere donoren bij verschillende gelegenheden opgeroepen hun verbintenissen na te komen. Ook de opkomende economieën zouden een redelijke bijdrage aan de hulpverlening aan de MOL's moeten leveren.</p>
    </intervention>
    <intervention id="3-570-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . − Mijnheer de Voorzitter, de Commissie is vastbesloten om een succes te maken van de Vierde VN-conferentie over de minst ontwikkelde landen in Istanbul, door van deze conferentie een nieuw politiek momentum te maken voor inclusieve groei, duurzame ontwikkeling en armoedevermindering in de MOL's. Deze overtuiging en dit commitment van de kant van de Commissie en de Raad komt tot uitdrukking in de aanbevelingen die de Raad op 31 maart heeft aangenomen betreffende richtsnoeren voor de participatie van de EU in de aanstaande conferentie over de minst ontwikkelde landen. Ik ben erg blij om hier te kunnen zeggen dat het Parlement sterk zal zijn vertegenwoordigd in de EU-delegatie bij deze conferentie.</p>
      <p sl="en">Veel MOL's hebben vooruitgang geboekt bij hun ontwikkeling, maar die vooruitgang is onevenwichtig geweest, en er moet nog veel werk worden gedaan. Te weinig MOL's slagen erin om uit de categorie van minst ontwikkelde landen te geraken, en de meeste lopen achterop in het bereiken van de millenniumdoelen voor ontwikkeling. Zowel de donoren als de MOL's zelf moeten leren van de successen van enkelen van hen, alsook van de uitvoering van het Actieprogramma van Brussel.</p>
      <p sl="en">Mondiaal partnerschap en wederzijdse verantwoordelijkheid zijn voor het succes van de conferentie van essentieel belang. Hoewel ontwikkeling een gezamenlijke uitdaging is, zijn de ontwikkelingslanden er zelf als eerste verantwoordelijk voor dat hun ontwikkeling wordt bevorderd door het formuleren en uitvoeren van geschikt beleid en het realiseren van "good governance".</p>
      <p sl="en">Wat betreft de nakoming van verbintenissen is de Europese Unie de meest succesvolle ontwikkelingspartner van de MOL's. Daarbij gaat het met name om verbintenissen op het terrein van markttoegang, oorsprongsregels en schuldverlichting. De Unie is ook de grootste donor van de MOL's: de officiële ontwikkelingshulp aan deze landen is de laatste tien jaar verdrievoudigd.</p>
      <p sl="en">In Istanbul zal de Europese Unie de andere donoren en ontwikkelingspartners oproepen hetzelfde commitment en dezelfde ambitie te tonen als zijzelf. De geïndustrialiseerde landen hebben de morele plicht om ontwikkelingslanden te helpen zichzelf uit de armoede te tillen. In de context van mondiaal partnerschap dienen ook de opkomende economieën hun bijdrage te leveren.</p>
      <p sl="en">Duurzame ontwikkeling en rechtvaardige en inclusieve langetermijngroei zijn voor elk van deze landen van essentieel belang. De particuliere sector vervult in dit opzicht een sleutelrol en kan door het genereren van kapitaal en werkgelegenheid van enorm grote betekenis zijn.</p>
      <p sl="en">De handel biedt als motor van groei en werkgelegenheid aanzienlijke mogelijkheden. Toch wil de Europese Unie onderstrepen dat de ontwikkeling van de MOL's behalve van handel ook afhankelijk is van vooruitgang op de terreinen mensenrechten, gendergelijkheid, democratie, goed bestuur, vrede en veiligheid.</p>
      <p sl="en">Vooruitgang in de MOL's is deels afhankelijk van de samenhang van het beleid van de ontwikkelingspartners. Vandaar dat krachtige inspanningen moeten worden gedaan voor het efficiënter en effectiever maken van hulpmechanismen en het realiseren van beleidscoherentie.</p>
      <p sl="en">Het voorzitterschap heeft al drie prioriteiten genoemd. Daar zou ik nog aan willen toevoegen dat tijdens de conferentie ook over het gradueringsvraagstuk moet worden gepraat. De Europese Unie zal vragen om een meer systematisch mechanisme voor spoedconcessies en spoedhulp voor landen die uit de categorie van minst ontwikkelde landen geraken. De Commissie is ervan overtuigd dat dit nieuwe momentum zal leiden tot een significante stijging van het aantal landen dat de komende tien jaar de MOL-status verliest.</p>
    </intervention>
    <intervention id="3-572-000" speaker_id="25704" name="Eleni THEOCHAROUS" is_mep="True" mode="spoken" nationality="Cyprus" birth_date="24-06-1953" birth_place="Amiantos" p_group="Group of the European People's Party (Christian Democrats)" m_state="CY">
      <p sl="el">namens de PPE-Fractie. – Mijnheer de Voorzitter, mijnheer de minister, mijnheer de commissaris, terecht werd gezegd dat de conclusies van de Raad en de toezeggingen van de Europese Unie vergezeld moeten gaan van effectieve maatregelen ter ondersteuning van de ondernomen inspanningen. De delegatie van het Europees Parlement die naar de VN-conferentie over de minst ontwikkelde landen in Istanbul zal gaan, zal zich ´gewapend´ weten met een goede resolutie waarin tevredenstellende standpunten tot uiting worden gebracht. Er is evenwel een probleem in verband met de status van deze delegatie. Omdat dit een waarnemersstatus is, heeft de delegatie niet het recht om rechtstreeks te interveniëren. Mijns inziens zouden de Commissie en voorzitter Barroso een belangrijke bijdrage kunnen leveren en verandering kunnen brengen in deze situatie. Wij zullen immers de ontwikkeling en veiligheid in de Europese Unie niet kunnen waarborgen en de migratiestromen niet kunnen beheersen zolang een miljard mensen in armoede en ellende leeft.</p>
      <p sl="el">Naar het zich laat aanzien moeten de inspanningen voor de ontwikkeling van de minst ontwikkelde landen worden herzien. Natuurlijk ligt een deel van de schuld bij deze landen zelf, maar kennelijk zijn de mechanismen die worden ingezet om de vicieuze cirkel van armoede te doorbreken, weinig effectief.</p>
      <p sl="el">Ik wijs erop dat de rijkdom van de onderontwikkelde landen wordt geëxploiteerd door anderen, en niet door de inheemse bevolkingen, en dat deze landen voornamelijk worden gekenmerkt door democratische tekorten, corruptie en ook onveiligheid. Dit alles resulteert in tekortkomingen in de fundamentele infrastructuur van sectoren als het onderwijs, de gezondheidszorg, het vervoer, de communicatie, de primaire productie, de landbouw, het bankwezen en het overheidsbestuur. Mijns inziens kunnen in Istanbul de mechanismen worden ingevoerd voor een betere aanpak van het armoedeprobleem.</p>
    </intervention>
    <intervention id="3-573-000" speaker_id="28174" name="Thijs BERMAN" is_mep="True" mode="spoken" nationality="Netherlands" birth_date="26-09-1957" birth_place="Coevorden" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">namens de S&amp;D-Fractie . – Een economische groei van 7%, een ruime toename van het aantal kinderen dat naar de lagere school gaat, meer landen waar bevolkingen hun democratie opeisen: in de minst ontwikkelde landen in Afrika is er in de afgelopen 10 jaar veel vooruitgang geboekt. Deze landen werkten aan een beter bestuur en mobiliseerden hun eigen financiële middelen. De rijke landen zorgden onder andere voor schuldverlichting en beschikbaarheid van vaccinaties. Maar wij zijn er nog lang niet, want de snelle economische groei in de armste landen zorgt niet voor een evenredige afname van de armoede.</p>
      <p sl="nl">De lijst met de armste landen is al decennia vrijwel onveranderd. Het aantal mensen dat moet leven van minder dan 1 dollar per dag is gedaald, maar het aantal mensen dat van minder dan 2 dollar per dag moet leven, blijft gelijk. De rijke landen hielden liever corrupte regimes in stand dan over eerlijk delen na te denken. Het is dan absurd en cynisch om vervolgens te roepen dat het ontwikkelingsbeleid niet werkt. Wij hebben het onvoldoende de kans gegeven.</p>
      <p sl="nl">De VN-conferentie in Istanboel zal hieruit de conclusies moeten trekken. Er moet veel meer aandacht zijn voor de eerlijke verdeling van welvaart binnen de armste landen zelf. Dat levert stabiliteit op, die eerlijke verdeling. Dat neemt spanningen weg en brengt vrede. Sociale rechtvaardigheid brengt ook veel meer economische ontwikkeling dan de ongelijkheid van dictaturen met een kleine clan aan de top. Landen met een democratie bereiken die eerlijke verdeling veel sneller dan dictaturen. Goed bestuur brengt de millenniumdoelen dichterbij.</p>
      <p sl="nl">Ook voor de volksgezondheid is meer nodig. Voor een gezin in een arm land is een ziekte een financiële ramp. Ziekte is een luxe die niemand zich kan veroorloven. Wij moeten daarom werken aan de financiering van gezondheidszorg met zorgverzekeringen, zodat er niet alleen vaccinaties beschikbaar zijn, maar ook goede ziekenhuizen en klinieken.</p>
    </intervention>
    <intervention id="3-574-000" speaker_id="840" name="Charles GOERENS" is_mep="True" mode="spoken" nationality="Luxembourg" birth_date="06-02-1952" birth_place="Ettelbruck" m_state="LU">
      <p sl="fr">namens de ALDE-Fractie. – Mijnheer de Voorzitter, tussen 1980 en 2011 is het mondiale bruto binnenlands product toegenomen met 19 000 miljard dollar. Gezien die toename zouden voldoende middelen vrijgemaakt moeten kunnen worden om de extreme armoede uit te bannen. Tot zover de rekenkunde.</p>
      <p sl="fr">Voor wat betreft het beleid is de verbetering van het lot van de allerarmsten niet zo duidelijk. We moeten daarom duidelijke keuzes maken. Ten eerste moeten we ons in onze samenwerkingsprogramma's richten op de armste landen.</p>
      <p sl="fr">Ten tweede, en dat is een uitvloeisel van het vorige punt, moeten we ons geleidelijk terugtrekken uit de opkomende economieën. China, als belangrijkste crediteur van de Verenigde Staten, heeft voldoende middelen ter beschikking om de heersende armoede binnen de eigen grenzen het hoofd te bieden.</p>
      <p sl="fr">Ten derde hebben we sterke partnerschappen nodig met de minst ontwikkelde landen. Zij moeten het meeste werk verzetten. We kunnen ze slechts begeleiden met onze kennis, onze deskundigheid en onze politieke wil. We kunnen niet meer doen, maar ook niet minder.</p>
      <p sl="fr">Ten slotte moeten wij als Europese Unie ook een leidende rol vervullen bij deze conferentie omdat wij de belangrijkste donor zijn.</p>
    </intervention>
    <intervention id="3-575-000" speaker_id="4556" name="Nirj DEVA" is_mep="True" mode="spoken" nationality="United Kingdom" birth_date="11-05-1948" birth_place="Colombo " p_group="European Conservatives and Reformists Group" m_state="GB">
      <p sl="en">namens de ECR-Fractie . – Mijnheer de Voorzitter, ik dank mevrouw Theocharous voor het aan de orde stellen van de status van het Europees Parlement bij internationale conferenties. Wij zijn een van de drie zusterinstellingen van de EU, en als wij hier niet erg snel naar kijken, zullen er zeker moeilijkheden door ontstaan. De Europese Unie is de grootste donor van de minst ontwikkelde landen (MOL's), maar hoewel wij de hulp aan die landen de laatste paar jaar hebben verdrievoudigd, is de armoede er niet af-, maar toegenomen.</p>
      <p sl="en">Zo'n tien jaar geleden introduceerden Pascal Lamy en het Ontwikkelingscomité het initiatief "alles behalve wapens". Het Parlement heeft daar geleidelijk "alles behalve landbouwproducten" van gemaakt. Het probleem is dat MOL's geen industriële maar landbouwcapaciteit hebben. Als wij er werkelijk in geïnteresseerd zijn die mensen te helpen en de armoede in die landen te bestrijden, dan moeten wij hun handelscapaciteit vergroten. Niet hulp maar handel zal de armoede verminderen. Maar om de armoede te verminderen en de handel te vergroten, moeten wij de exportcapaciteit vergroten van de producten die zij daadwerkelijk kunnen exporteren, en dat zijn landbouw- en visserijproducten. Maar dat doen wij niet.</p>
      <p sl="en">Wij hebben strenge normen vastgesteld, wat erg belangrijk is voor de gezondheid van de Europese consument, maar die normen helpen niet om de exportcapaciteit van de MOL's te vergroten. Het gevolg is dat de 51 landen die de MOL-status kregen toegewezen, die status op drie na nog allemaal hebben. Wij moeten onze inspanningen vergroten. Doen wij dat niet, dan houden wij onszelf en die landen voor de gek.</p>
    </intervention>
    <intervention id="3-576-000" speaker_id="28248" name="Gabriele ZIMMER" is_mep="True" mode="spoken" nationality="Germany" birth_date="07-05-1955" birth_place="Berlin" p_group="Confederal Group of the European United Left - Nordic Green Left" m_state="DE">
      <p sl="de">namens der GUE/NGL-Fractie . – Mijnheer de Voorzitter, eigenlijk wil ik de beide vertegenwoordigers van Raad en Commissie vragen waarom ze denken dat ze hier met holle frasen aan moeten komen. Ik denk dat niemand erbij gebaat is, als niet heel concreet wordt gezegd dat de lidstaten van de Europese Unie en de Europese Unie juist in de voorbereiding op de conferentie in Istanbul hun verplichtingen op het gebied van ontwikkelingshulp eindelijk volledig moeten nakomen en het geenszins geduld kan worden dat lidstaten zich in toenemende mate aan die verplichting onttrekken.</p>
      <p sl="de">Het is onaanvaardbaar dat een miljard mensen nog dagelijks honger lijden en dat de meesten van hen nog in de MOL leven, dus in de armste landen van de wereld. En het is onacceptabel dat een groot deel van onze ontwikkelingshulp niet gaat naar het stimuleren en het opbouwen van landbouwstructuren, maar dat dat aandeel de laatste jaren sterk is teruggelopen, en dat terwijl één miljard mensen honger lijdt. Want ik vind het langzamerhand cynisch dat we zeggen te hopen dat de MOL’s schokbestendiger worden.</p>
      <p sl="de">Ik roep u op de problemen klip en klaar te benoemen en concrete verplichtingen aan te gaan om de MOL’s ook echt te helpen!</p>
    </intervention>
    <intervention id="3-577-000" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">De komende VN-top over de minst ontwikkelde landen is een goede gelegenheid om een debat te houden over zin en onzin van ontwikkelingshulp. Het zogenaamde aid quantity argument , de stelling dat hoe meer steun wordt gegeven, hoe meer economische ontwikkeling er komt, heeft volledig gefaald.</p>
      <p sl="nl">Ik zou van mijn spreektijd gebruik willen maken om de Keniaanse econoom James Shikwati te citeren uit Der Spiegel online van 7 april 2005. Met ontwikkelingssteun worden grote bureaucratieën onderhouden, corruptie en zelfgenoegzaamheid worden aangemoedigd, Afrikanen wordt geleerd om te bedelen in plaats van zelfstandig te zijn.</p>
      <p sl="nl">Bovendien verzwakt ontwikkelingshulp de plaatselijke markten en doet zij de ondernemingsgeest verdampen die wij juist zo hard nodig hebben. Hoe absurd het ook mag klinken, ontwikkelingshulp is een van de oorzaken van de problemen van Afrika. Als het Westen die betalingen zou stopzetten, zouden de normale Afrikanen het niet eens merken. Alleen functionarissen zouden hard getroffen worden. Dus in plaats van meer geld te geven, zou er minder corruptie moeten komen, meer ondernemerschap en meer zelfredzaamheid.</p>
      <a text="(De s preker stemt in met een “blauwe kaart”-vraag (artikel 149, lid 8 van het Reglement).)"/>
    </intervention>
    <intervention id="3-578-000" speaker_id="28174" name="Thijs BERMAN" is_mep="True" mode="spoken" nationality="Netherlands" birth_date="26-09-1957" birth_place="Coevorden" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Kunt u het met mij eens zijn dat buitenlandse belangen van de rijke westerse landen in Europa en de Verenigde Staten ervoor hebben gezorgd dat dictators in stand zijn gehouden en dat dát ervoor heeft gezorgd dat de ontwikkelingshulp vaak niet werkt, omdat die in de verkeerde zakken terechtkwam en wij daar nooit iets tegen hebben ondernomen uit naam van een stabiliteit die haar naam niet verdiende, zoals wel blijkt in Noord-Afrika en het Midden-Oosten? Opkomen voor democratie betekent opkomen voor democraten in ontwikkelingslanden en dictatoren laten vallen, maar ontwikkelingshulp laten doorgaan.</p>
    </intervention>
    <intervention id="3-579-000" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Ja, ik ben het inderdaad voor een deel eens met wat collega Berman zegt. Inderdaad hebben wij er schuld aan dat er dictatoren aan de macht zijn kunnen blijven. Ik denk bijvoorbeeld aan het Europees beleid ten opzichte van Cuba, waar wij gezien hebben dat Fidel Castro wordt beschouwd als een partner met wie gepraat kan worden. Dat soort zaken zou inderdaad tot het verleden moeten behoren en wij zouden enkel nog moeten spreken met mensen die democratisch verkozen zijn en ook de potentie hebben om in hun eigen land een democratie te vestigen.</p>
    </intervention>
    <intervention id="3-580-000" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, de term ‘minst ontwikkelde landen’ is veertig jaar geleden ontstaan om ontwikkelde landen en andere donoren te helpen om die gemeenschappen in de wereld te identificeren die het meest hulpbehoeftig zijn. De definitie van ‘minst ontwikkelde landen’ die door de VN wordt toegepast, is niet uitsluitend gebaseerd op het inkomen per capita, maar houdt ook rekening met het menselijk kapitaal of belemmeringen voor de economische ontwikkeling. De geografische ligging van deze landen is zeer karakteristiek, want de grote meerderheid bevindt zich in Afrika. Het is daarom goed dat de Europese Unie bijzondere aandacht aan dit continent geeft.</p>
      <p sl="pl">Een van de basisproblemen is het feit dat het aantal landen dat tot de ‘minst ontwikkelde landen’ wordt gerekend, stijgt, terwijl er slechts drie landen zijn die zodanig ontwikkeld zijn dat ze de groep kunnen verlaten. Daarom moet de VN-conferentie zich buigen over de vraag hoe een doeltreffend, meetbaar en eenvoudig te controleren beleid kan worden gevoerd om landen uit de groep te leiden. Ik ben verheugd dat de Europese Commissie en de Raad voorstellen hebben die dit proces kunnen ondersteunen. Een van die voorstellen is de bevordering van inclusieve groei. Ik weet dat bepaalde Parlementsleden verontrust zijn over deze term, omdat ze niet zeker zijn dat deze groei echt inclusief zal zijn. Aan de andere kant kunnen we zonder groei geen economisch ontwikkelingspotentieel voor deze landen uitbouwen.</p>
    </intervention>
    <intervention id="3-581-000" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mijnheer de Voorzitter, mijnheer de commissaris, wij hebben een tastbaar doel nodig, en daarover moet op de conferentie van Istanbul overeenstemming worden bereikt. Dat doel moet zijn het aantal minst ontwikkelde landen te verminderen tot de helft van het huidige aantal. Dat klinkt als iets vanzelfsprekends, maar in de afgelopen dertig jaar zijn slechts drie van deze landen erin geslaagd om zich los te maken uit de categorie van minst ontwikkelde landen.</p>
      <p sl="el">Echter, om dit doel te bereiken moeten wij onze toezeggingen nakomen en elk jaar 0,15 à 0,2 procent van ons bruto binnenlands product (BBP) uitgeven aan ontwikkelingssteun aan deze landen. Net zo belangrijk is dat wij zorgen voor samenhang in ons ontwikkelingsbeleid. Het mag niet zo zijn dat wij deze landen enerzijds geld geven en anderzijds in feite bestelen door als EU onbillijke handelsovereenkomsten met hen te sluiten. Wij moeten onze financiële verplichting nakomen, hetgeen onder meer betekent dat wij in deze landen moeten investeren, niet alleen om deze landen in staat te stellen zich aan te passen aan de klimaatverandering en deze te bestrijden, maar ook om de schuld te vereffenen die wij hebben opgebouwd met ons onrechtvaardige gemeenschappelijk landbouwbeleid. Om dat mogelijk te maken, moeten wij de voedselsoevereiniteit van deze landen bevorderen door steun te geven aan traditionele landbouwpraktijken, lokale hulpbronnen, lokale teelten en lokale markten en moeten wij een stokje steken voor speculatieve aanvallen, landroof en zaaigoedmonopolies, die ons allen, maar in het bijzonder deze zwakke landen bedreigen.</p>
      <a text="(Spreker verklaart zich bereid een “blauwe kaart”-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-582-000" speaker_id="4556" name="Nirj DEVA" is_mep="True" mode="spoken" nationality="United Kingdom" birth_date="11-05-1948" birth_place="Colombo " p_group="European Conservatives and Reformists Group" m_state="GB">
      <p sl="en">Mijnheer de Voorzitter, aangezien de geachte afgevaardigde een erg krachtig woord gebruikt, namelijk "stelen", vraag ik mij af of hij het met mij eens is dat wij stelen van de ontwikkelingslanden. Een voorbeeld: wij geven een klein eiland voor de Atlantische kust 2 miljoen euro voor het vangen van 7 000 ton tonijn, die wij vervolgens op de Europese straten voor 235 miljoen euro verkopen, een winst van 233 miljoen. Dat is wat wij met ons visserijbeleid doen.</p>
    </intervention>
    <intervention id="3-583-000" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mijnheer de Voorzitter, de heer Deva heeft gelijk. Inderdaad zou een groot aantal van de tussen de Europese Unie en derde landen gesloten overeenkomsten diepgaand herzien moeten worden. Deze overeenkomsten zijn weliswaar noodzakelijk, maar het is net zo noodzakelijk dat de Europese Unie de visserijovereenkomsten met de landen in kwestie op een zo duurzaam mogelijke manier sluit. Daarnaast moeten wij echter nagaan of het geld dat wij geven als tegenprestatie voor de gevangen vis volstaat, of dit geld als ontwikkelingssteun wordt gebruikt, en of deze landen daarmee geholpen worden om zich los te maken uit de categorie van minst ontwikkelde landen.</p>
    </intervention>
    <intervention id="3-584-000" speaker_id="96800" name="Marek Henryk MIGALSKI" is_mep="True" mode="spoken" nationality="Poland" birth_date="14-01-1969" birth_place="Racibórz" p_group="European Conservatives and Reformists Group" m_state="PL">
      <p sl="pl">Mijnheer de Voorzitter, de heer Németh heeft geen gelijk als hij stelt dat de situatie van de landen die uit de groep van minst ontwikkelde landen treden, optimistisch is. De heer Deva, de heer Kaczmarek en de heer Arsenis, die stellen dat er in de laatste tien jaar slechts drie landen, namelijk Botswana, de Republiek Kaapverdië en de Malediven, uit de groep zijn getreden, hebben daarentegen wel gelijk. Dit betekent dat de hoofdreden van de armoede in feite het politieke beleid is. We hebben immers heel rijke landen die geen natuurlijke rijkdommen hebben, zoals Zwitserland of Japan, en aan de andere kant landen met natuurlijke rijkdommen die toch heel arm zijn. Dit betekent dat de oorzaak van de armoede het politieke beleid is en niet omgekeerd. De rol van de Europese Unie moet daarom naast hulp voor de minst ontwikkelde landen en handel met deze landen bestaan uit politieke hulp die tot stabilisatie en democratie in deze landen moet leiden. Dat is wat we moeten doen.</p>
    </intervention>
    <intervention id="3-585-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Mijnheer de Voorzitter, de vierde VN-conferentie over de minst ontwikkelde landen is een goede aanleiding om het internationale beleid voor handelssteun te herzien. Deze groep landen wordt geconfronteerd met moeilijkheden tegen de achtergrond van wereldwijde economische veranderingen als gevolg van de financiële crisis. De continue prijsstijging van basislevensmiddelen is een ernstig probleem waar we niet omheen kunnen.</p>
      <p sl="ro">Het hoofddoel van handelssteun is groei van het interne en internationale concurrentievermogen van deze 48 landen. Ik onderstreep in deze context het belang van het uitbannen van armoede en een efficiënt gebruik van financiële steun, zodat de millenniumdoelen voor ontwikkeling kunnen worden bereikt. Ik beschouw de betrokkenheid van de ontwikkelingslanden bij dit proces als nuttig, omdat zij ervaring hebben op het terrein van hervorming van handelsfaciliteiten.</p>
    </intervention>
    <intervention id="3-586-000" speaker_id="96848" name="Mariya GABRIEL" is_mep="True" mode="spoken" nationality="Bulgaria" birth_date="20-05-1979" birth_place="Gotse Delchev" p_group="Group of the European People's Party (Christian Democrats) - Vice" m_state="BG">
      <p sl="fr">Mijnheer de Voorzitter, de vooruitgang van de minst ontwikkelde landen is de weerspiegeling van ons eigen ontwikkelingsbeleid en van dat van de internationale gemeenschap. De toename van het aantal landen dat wordt gekenmerkt als minst ontwikkeld is een duidelijke indicatie dat het tijd is om ons beleid, onze instrumenten en onze middelen te herzien. De allerarmste landen vallen gemakkelijk ten prooi aan oorlogen, crises en algemene armoede. Daarom is het van belang om onze inspanningen voor vrede en stabiliteit, democratie en mensenrechten voort te zetten.</p>
      <p sl="fr">We moeten nog drie zaken in aanmerking nemen. In de eerste plaats moeten we de interne factoren bezien, zoals corruptie, het gebrek aan democratische waarborgen en de lacunes op het gebied van eigendomsrecht, die er verantwoordelijk voor zijn dat deze landen in een staat van onderontwikkeling blijven.</p>
      <p sl="fr">Vervolgens moeten we onze benadering op economisch gebied verbeteren door meer steun te verlenen aan de boeren, de kleine en middelgrote ondernemingen en een goed gebruik van de hulpbronnen van het land, teneinde nieuwe instrumenten tot stand te brengen.</p>
      <p sl="fr">Tot slot moeten we onze hulpinstrumenten gerichter toepassen en zorgen voor samenhang met de millenniumdoelstellingen voor ontwikkeling. Door het ontwikkelingsbeleid mondiaal af te stemmen met de daadwerkelijke behoeften van de landen en de toegenomen rol van de private sector en het maatschappelijk middenveld, kunnen we de uitdagingen van het komende decennium beter het hoofd bieden.</p>
    </intervention>
    <intervention id="3-587-000" speaker_id="96987" name="Ricardo CORTÉS LASTRA" is_mep="True" mode="spoken" nationality="Spain" birth_date="23-09-1969" birth_place="Castro Urdiales" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, tien jaar geleden zijn wij als donorlanden in Brussel een actieplan overeengekomen voor de minst ontwikkelde landen, de MOL’s. Daarin werden de doelstellingen vastgelegd voor het uitbannen van de extreme armoede in die landen.</p>
      <p sl="es">Het is iedereen duidelijk dat de minst ontwikkelde landen het meest te lijden hebben onder de gevolgen van de wereldwijde crisis, of die nu economisch en financieel zijn, of ze op milieugebied zijn of veroorzaakt zijn door de hogere voedselprijzen.</p>
      <p sl="es">Tien jaar later echter hebben we de doelen die we ons gesteld hadden niet verwezenlijkt, en maar twee van de 48 landen die behoren tot het blok van de MOL’s zijn erin geslaagd om daar uit te komen.</p>
      <p sl="es">We zitten nu op een cruciaal moment. Op de volgende VN-conferentie in Istanbul zal wat er tot nu toe bereikt is, worden bekeken en zal een nieuw actieplan worden opgesteld.</p>
      <p sl="es">We moeten onze betrokkenheid met de MOL’s een nieuwe impuls geven en laten zien dat we in tien jaar de lessen van de vorige periode geleerd hebben en nu in staat zijn om doeltreffende kwaliteitshulp te geven waarmee we onze doelen kunnen realiseren, niet in 2021 maar in 2015, door het verwezenlijken van de millenniumdoelstellingen.</p>
    </intervention>
    <intervention id="3-588-000" speaker_id="4545" name="Catherine STIHLER" is_mep="True" mode="spoken" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, de drie sleutelterreinen – verminderen van de kwetsbaarheid van MOL's en het bevorderen van duurzame ontwikkeling en economische groei – zijn allemaal prima. Maar wordt ook over voedselzekerheid gesproken?</p>
      <p sl="en">Afrika beneden de Sahara werd genoemd. Tachtig procent van de landbouwers daar is vrouw. Als wij helpen met de ontwikkeling van betere landbouwmethoden, als wij investeren in de meest kwetsbare mensen ter wereld en hen helpen zichzelf te voeden, leveren wij een enorme bijdrage aan de gezondheid en het welzijn van de allerarmsten in de wereld.</p>
      <p sl="en">Ik wens de delegatieleden veel geluk op de conferentie en kijk uit naar het verslag dat de deelnemers aan de conferentie zullen uitbrengen.</p>
    </intervention>
    <intervention id="3-589-000" speaker_id="96825" name="Norica NICOLAI" is_mep="True" mode="spoken" nationality="Romania" birth_date="27-01-1958" birth_place="Sinaia" p_group="Group of the European People's Party (Christian Democrats)" m_state="RO">
      <p sl="ro">Mijnheer de Voorzitter, ik ben ervan overtuigd dat dit Parlement verantwoordelijkheid neemt voor de resultaten die de Europese Unie heeft bereikt met het project van wereldwijde solidariteit ter bestrijding van armoede. Ik ben er echter ook sterk van overtuigd dat we een verantwoordelijk parlement zijn als het gaat om de besteding van het geld van de Europese belastingbetalers. Ik wil graag het idee gangbaar maken dat deze conferentie ook voor ons een gelegenheid moet zijn voor het evalueren van het solidariteitsmodel dat we hebben voorgestaan. Als we namelijk kijken naar wat wij de minst ontwikkelde landen noemen, zien we dat de arme landen arm blijven en dat de rijke landen een bepaalde levensstandaard behouden.</p>
      <p sl="ro">Het donatiemodel en de steun die wij bieden moeten worden herzien, omdat we het risico lopen dat de hulp voor de ontvangende landen fataal wordt.</p>
    </intervention>
    <intervention id="3-590-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">We hebben het in dit debat over de armste en zwakste landen op aarde gehad. Bijna vijftig landen lijden eronder dat de invoering van de aanbevelingen die uit verschillende bijeenkomsten van de Verenigde Naties zijn gekomen, steeds mislukt. Het is niet de onvermijdelijkheid van het lot en het zijn geen onoverkomelijke natuurlijke beperkingen of belemmeringen waardoor deze landen arm zijn. Integendeel: verscheidene van deze landen zijn juist erg rijk aan natuurlijke hulpbronnen.</p>
      <p sl="pt">Het is juist de oneerlijkheid en de onmenselijkheid van de dominante economische en sociale inrichting van de wereld die wordt ondersteund door asymmetrische relaties die ongelijkheid creëren en stimuleren. Dit is het resultaat van de vrije handel, de financiële deregulering, de ongeoorloofde kapitaalstroom naar belastingparadijzen, maar ook van oorlogen en conflicten om natuurlijke hulpbronnen. De emancipatie van deze volkeren en de ontwikkeling van hun landen kan alleen op gang komen als er rigoureus gebroken wordt met de fundamenten van dit systeem en er een echte solidaire samenwerking en ontwikkelingshulp tot stand wordt gebracht.</p>
    </intervention>
    <intervention id="3-591-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . − Mijnheer de Voorzitter, dit interessante debat laat zien dat wij allemaal dezelfde doelstellingen hebben. Dat blijkt ook uit de gezamenlijke ontwerpresolutie die door de fracties is ingediend. Van die doelstellingen wil ik met name de volgende noemen: Om te beginnen moet de conferentie resultaatgericht zijn en moet de Europese Unie haar verbintenissen nakomen.</p>
      <p sl="en">Die verbintenissen zijn wij aangegaan om landen de nodige steun te geven om uit de categorie van "minst ontwikkelde landen" (MOL's) te geraken. Wij zijn verbintenissen aangegaan met betrekking tot markttoegang en schuldverlichting en hebben toegezegd een deel van de officiële ontwikkelingshulp voor de MOL's te reserveren. Het spreekt voor zich dat "beleidscoherentie voor ontwikkeling" moet gelden voor alle beleidsterreinen die van belang zijn voor armoedebestrijding door de MOL's, waarbij prioriteit moet worden gegeven - mevrouw Stihler heeft dat terecht benadrukt - aan voedselzekerheid, landbouw en infrastructuur. En de heer Deva heeft natuurlijk gelijk als hij wijst op de zeer belangrijke rol van handel.</p>
      <p sl="en">Wij zijn het er allemaal over eens dat de MOL's als eerste verantwoordelijk zijn voor hun ontwikkeling. Vandaar de noodzaak van een efficiënter belastingsysteem en goed bestuur in belastingzaken voor het vergroten van de binnenlandse inkomsten.</p>
      <p sl="en">Tot slot: hoewel de bijdrage van de MOL's aan klimaatverandering vrijwel nihil is, zullen zij er het hardst door worden getroffen. Het is onze plicht hen te helpen zich aan de verandering van het klimaat aan te passen.</p>
      <p sl="en">Concluderend: Het Parlement heeft de zaak van de MOL's altijd krachtig ondersteund. Ik ben er zeker van dat u dat zult blijven doen.</p>
    </intervention>
    <intervention id="3-592-000" speaker_id="photo_generic" name="Zsolt Németh" is_mep="True" mode="spoken">
      <p sl="en">fungerend voorzitter van de Raad . − Mijnheer de Voorzitter, wat het totaalbedrag van de ODA betreft, wijs ik erop dat de Raad sinds 2002, toen de verbintenis voor de Conferentie van Monterey werd aangegaan, steeds heeft gewezen op de noodzaak van het mobiliseren van alle beschikbare financieringsbronnen voor ontwikkeling – op de eerste plaats binnenlandse middelen aangevuld met levensvatbare innovatieve financieringsmechanismen – en steun van geïndustrialiseerde landen, de particuliere sector en opkomende economieën.</p>
      <p sl="en">In haar laatste conclusies, van april 2011, merkt de Raad op dat de EU serieus nadenkt over voorstellen voor innovatieve financieringmechanismen met een aanzienlijk potentieel voor inkomstenvorming, zodat een voorspelbare financiering voor ontwikkeling is verzekerd, met name voor de armste en meest kwetsbare landen. Ik ben het eens met wat commissaris Füle zegt over het belang van het nakomen van onze verbintenissen, en ook in zijn opmerkingen over het belang van het vergroten van de handelsmogelijkheden tussen de MOL's en de Europese Unie kan ik mij vinden.</p>
    </intervention>
    <intervention id="3-593-000" speaker_id="28576" name="Stavros LAMBRINIDIS" is_mep="True" mode="spoken" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="nl">Tot besluit van het debat zijn er zes ontwerpresoluties ingediend, overeenkomstig artikel 110, lid 2, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt op donderdag 7 april 2011 om 12.00 uur plaats.</p>
    </intervention>
  </section>
  <section id="creitem35" title="15. Voortgangsverslag 2010 over IJsland">
    <intervention id="3-595-000" speaker_id="28576" name="Stavros LAMBRINIDIS" is_mep="True" mode="spoken" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="nl">Aan de orde zijn de verklaringen van de Raad en de Commissie over het voortgangsverslag 2010 over IJsland.</p>
    </intervention>
    <intervention id="3-596-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Mijnheer de Voorzitter, commissaris, dames en heren, ik heb zeer grote waardering voor de actieve rol die het Europees Parlement speelt bij het uitbreidingsproces, en voor zijn constructieve deelname aan het algemeen debat over de uitbreiding, en natuurlijk vooral aan het proces van toetreding van IJsland. Als een van de meest succesvolle beleidsvormen van de Unie in de geschiedenis van de EU is de uitbreiding van de Europese Unie een van de belangrijkste prioriteiten van ons voorzitterschap.</p>
      <p sl="hu">Op 17 juni 2010 heeft de Europese Raad unaniem besloten om IJsland de status van kandidaat-lidstaat toe te kennen. De eerste bijeenkomst van de toetredingsconferentie op ministerieel niveau vond plaats op 27 juli 2010, en in november 2010 ging het screeningsproces van start, dat volgens plan verloopt. We zijn van plan om de volgende toetredingsconferentie op ministerieel niveau op 27 juni te houden, zodat we rekening kunnen houden met de gemaakte vorderingen en naar we hopen zo veel mogelijk hoofdstukken kunnen openen.</p>
      <p sl="hu">Er zijn talrijke gebieden van bijzonder belang waar ik apart de aandacht voor wil vragen. Deze kwesties zijn ook in uw ontwerpresolutie vastgesteld. De Commissie heeft in haar voortgangsverslag 2010 vastgesteld dat IJsland voldoet aan de politieke criteria voor lidmaatschap, en dat het, hoewel het zwaar getroffen is door de economische en financiële crisis, voldoende is voorbereid om de maatregelen te nemen die nodig zijn om te voldoen aan de vereisten voor het EU-lidmaatschap. Op 14 december 2010 heeft de Raad er in zijn conclusies aan herinnerd dat IJsland al geruime tijd een goed functionerende democratie is met sterke instellingen en nauwe betrekkingen met de EU. Hij heeft tevens vastgesteld dat de algemene voorbereiding van IJsland voldoende was voor overname en toepassing van het EU-acquis, vooral dankzij het feit dat het land lid is van de Europese Economische Ruimte en partij is van het Schengenakkoord. IJsland kan worden beschouwd als een goed functionerende markteconomie en kan op middellange termijn het vermogen terugkrijgen om met de concurrentiedruk en marktwerking binnen de interne markt om te gaan.</p>
      <p sl="hu">De Raad heeft eraan herinnerd dat de onderhandelingen erop gericht zijn IJsland het EU-acquis volledig te laten overnemen en toepassen. Het verloop van de onderhandelingen zal erdoor worden bepaald of IJsland al zijn verplichtingen in de zin van de EER-overeenkomst nakomt, met volledige inachtneming van - onder andere - de conclusies van de Raad van 17 juni 2010, en verder van de resultaten die het behaalt bij de correctie van andere tekortkomingen die in het advies van de Commissie zijn vastgesteld. Daarnaast heeft de Raad er enerzijds aan herinnerd dat de EER-overeenkomst de fundamentele, contractuele basis van de betrekkingen tussen de EU en IJsland blijft zolang de toetredingsonderhandelingen aan de gang zijn, en anderzijds aan het feit dat IJsland in de afgelopen twee jaar ook een actieve en constructieve partner is geweest in dit kader en met betrekking tot het Schengengebied. Het scoort ook goed op het gebied van de toepassing van het ontwikkelende EU-acquis. De Raad heeft IJsland daarom aangespoord om deze praktijk voort te zetten.</p>
      <p sl="hu">De ontwerpresolutie van het Europees Parlement geeft een alomvattend beeld van de gemaakte vorderingen en de nog resterende uitdagingen. Wat die uitdagingen betreft, zou ik uw aandacht willen vestigen op onze gemeenschappelijke taak, dat wil zeggen op de noodzaak van correcte en grondige communicatie met de bevolking, zowel met de burgers van IJsland als met die van de Europese Unie. In het licht van het voorgaande zou ik er nogmaals op willen wijzen dat er ook tijdens het Hongaarse voorzitterschap nog heel wat werk moet worden verzet. Wat betreft het voorzitterschap rekenen we er vanzelfsprekend op dat alle lidstaten, de Commissie en natuurlijk ook het Europees Parlement IJsland hierbij zullen steunen. Het is van fundamenteel belang dat we de vaart in het werk houden, en zodoende nog in dit halfjaar zo veel mogelijk vooruitgang boeken bij de onderhandelingen.</p>
      <p sl="hu">Ik ben ervan overtuigd dat de toetreding van IJsland een succesverhaal kan worden. Ze kan een stimulans zijn voor het hele uitbreidingsbeleid en het succes daarvan vergroten. Het motto en doel van het Hongaarse voorzitterschap is een sterk Europa. Elke stap voorwaarts in het proces van toetreding van IJsland draagt bij aan de verwezenlijking daarvan.</p>
    </intervention>
    <intervention id="3-597-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . − Mijnheer de Voorzitter, het debat van vandaag over IJsland en over de volgende stappen van het toetredingsproces van dat land komt zeer gelegen.</p>
      <p sl="en">Ik dank het Parlement voor zijn steun voor het IJslandse lidmaatschap en prijs de rapporteur, de heer Preda, voor zijn kwalitatief hoogstaande verslag. De resolutie die voorwerp van discussie is, vormt een nuttige bijdrage aan dit proces: het geeft IJsland de juiste boodschap op het juiste moment.</p>
      <p sl="en">De beoordeling van de vraag in hoeverre IJsland aan het acquis communautaire voldoet – de toetsingsprocedure – ligt op schema. Sinds november 2010 zijn 24 hoofdstukken besproken en 23 bilaterale toetsingsbijeenkomsten voltooid, waarbij de visserij, landbouw, milieuzaken, regionaal beleid en financiële diensten zijn behandeld.</p>
      <p sl="en">Toetsing is een belangrijk technisch proces, en de bijeenkomsten hebben al een aantal gevoelige kwesties en uitdagingen op sleutelhoofdstukken als de landbouw, het milieu en de visserij aan het licht gebracht. Deze fase van het onderhandelingsproces zal vóór juni 2011 worden afgerond.</p>
      <p sl="en">Ik kan bevestigen dat wij verwachten dat tegen het einde van het Hongaarse voorzitterschap met de feitelijke onderhandelingen zal worden gestart. De onderhandelingen over sommige hoofdstukken zullen al beginnen bij de toetredingsconferentie, die voor 27 juni 2011 staat gepland. Dit is een ambitieus maar haalbaar tijdschema, en beide partijen zijn vastberaden om vooruitgang te boeken.</p>
      <p sl="en">De Commissie is bereid rekening te houden met de specifieke kenmerken en verwachtingen van IJsland, voor zover de bestaande aanpak van toetredingsonderhandelingen en de beginselen en regels van de Unie dit toelaten. Wij zoeken in een open en constructieve houding naar oplossingen die voor beide partijen aanvaardbaar zijn, en doen dat op een wijze die de intensieve samenwerking tussen de Europese Unie en de IJslandse autoriteiten weerspiegelt. Net als bij de vorige toetredingsonderhandelingen zal dit naar verwachting niet altijd even gemakkelijk zijn, maar wij hebben goede hoop dat wij de reis die wij met IJsland zijn begonnen tot een goed einde zullen brengen.</p>
      <p sl="en">Wat betreft de Icesave-kwestie die in uw resolutie aan de orde komt, hoopt de Commissie in het belang van alle partijen op een snelle oplossing.</p>
      <p sl="en">Op het economische vlak is sprake geweest van een indrukwekkende consolidatie van de banksector en de overheidsfinanciën in het kader van het IMF-programma. De uitvoering van het aanpassingsprogramma ligt op schema, en de regering heeft toegezegd het consolidatieproces voort te zullen te zetten. Meer schuldherstructurering zal positief uitwerken op het economisch herstel. De regering werkt ook aan een strategie voor het geleidelijk afschaffen van de controle op het kapitaalverkeer. Dit zal bijdragen aan een beter ondernemingsklimaat.</p>
      <p sl="en">Ik wil ook kort ingaan op de steun die uit hoofde van het instrument voor pretoetredingssteun (IPA) zal worden verstrekt. Voor de komende drie jaar is voorzien in een totaal indicatief bedrag van 28 miljoen euro voor het vergroten van de administratieve capaciteit en om IJsland voor te bereiden op het beheer van de structuurfondsen.</p>
      <p sl="en">Er wordt goede vooruitgang gemaakt met het nationaal IPA-programma 2011, en er zijn een aantal specifieke activiteiten gestart in het kader van het programma voor technische bijstand en informatie-uitwisseling (TAIEX).</p>
      <p sl="en">Ik ben het helemaal met u eens dat over de toetreding van IJsland een openbaar, op feiten gebaseerd, debat moet worden gevoerd. Zo'n debat kan inderdaad een doorslaggevende rol spelen bij het vergroten van het inzicht in de feiten rond het beleid en de acties van de Europese Unie en kan sprookjes uit de wereld helpen. Voorts ben ik in dit verband blij dat de IJslandse autoriteiten intensieve communicatieactiviteiten zijn gestart.</p>
      <p sl="en">Het is bemoedigend om te zien dat de publieke opinie over de EU in IJsland het afgelopen jaar beduidend is verbeterd, zowel wat betreft de steun voor voortzetting van het toetredingsproces en de houding tegenover het EU-lidmaatschap, als wat betreft het imago van de Unie in het algemeen.</p>
      <p sl="en">De Commissie onderneemt ook zelf meer voorlichtings- en communicatieactiviteiten voor het bevorderen van een openbaar debat op basis van feiten. De EU-delegatie in Reykjavik is volledig operationeel en is actief bij dit soort activiteiten betrokken. Er staat een euro-infocentrum gepland.</p>
      <p sl="en">Nu de toetsingsperiode bijna voorbij is, kijk ik uit naar de start van de onderhandelingen met IJsland over de verschillende hoofdstukken.</p>
    </intervention>
    <intervention id="3-598-000" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">namens de PPE-Fractie . – Mijnheer de Voorzitter, in de eerste plaats verwelkom ik de aanwezige leden van de Commissie en de Raad. Ook ben ik verheugd over de goede samenwerking die we tot op heden met deze twee instellingen hebben gehad, ook bij het opstellen van de resolutie.</p>
      <p sl="ro">Net als negen maanden geleden, toen wij ons hebben uitgesproken over het verzoek van IJsland om tot de Unie toe te mogen treden, heb ik in dit verslag gekozen voor vier hoofdaspecten.</p>
      <p sl="ro">1. Politieke criteria. Wat dit betreft scoort IJsland zeer hoog met zijn krachtige democratische traditie. Ik ben bovendien van mening dat we de in de laatste maanden geboekte vooruitgang met betrekking tot versterking van de onafhankelijkheid van de rechterlijke macht moeten toejuichen, naast het afschaffen van de dominante positie van de minister van Justitie bij de benoeming van magistraten en het versterken van hun onafhankelijkheid. Deze maatregelen moeten echter wel rigoureus ten uitvoer worden gebracht.</p>
      <p sl="ro">2. Economische criteria. Als lid van de Europese Economische Ruimte vervult IJsland nu al een groot deel van de verplichtingen van een lidstaat. Ik verwelkom de overeenkomst over de wetgeving in verband met de Icesave-kwestie en hoop dat, zoals de opiniepeilingen uitwijzen, de IJslandse bevolking deze in het referendum over drie dagen zal steunen. Dat zou betekenen dat deze bilaterale onenigheid verdwijnt uit het onderhandelingsproces voor toetreding tot de Unie.</p>
      <p sl="ro">3. De regionale samenwerking is ook een belangrijk aspect. De toetreding van IJsland tot de Europese Unie is een unieke gelegenheid voor de Unie om haar aanwezigheid in het Arctische gebied in het algemeen en in de Arctische Raad in het bijzonder te versterken.</p>
      <p sl="ro">Tot slot, maar niet als minst belangrijke aspect: De publieke opinie is essentieel voor een succesvol toetredingsproces. Wat dit betreft ben ik van mening dat het initiatief van de autoriteiten in Reykjavik tot een publiek debat en consultatie van alle belanghebbenden in dit project moet worden aangemoedigd, te meer omdat de opiniepeilingen laten zien dat de meerderheid van de IJslanders voortzetting van de toetredingsonderhandelingen steunt.</p>
    </intervention>
    <intervention id="3-599-000" speaker_id="96864" name="David Maria SASSOLI" is_mep="True" mode="spoken" nationality="Italy" birth_date="30-05-1956" birth_place="Firenze" m_state="IT">
      <p sl="it">namens de S&amp;D-Fractie. – Mijnheer de Voorzitter, dames en heren, de stemming van morgen is een van de stappen die zorgen voor een spoedige toetreding van IJsland tot de Europese Unie.</p>
      <p sl="it">IJsland heeft aanzienlijke vooruitgang geboekt, zoals de heer Preda al zei. Ik zal er een paar van opnoemen: het verbeteren van de onafhankelijkheid van de rechterlijke macht, de aanstelling van een bijzondere onderzoekscommissie om het verloop van de gebeurtenissen die tot de ineenstorting van het bankenstelsel hebben geleid te onderzoeken en te analyseren, de instelling van een gemengde parlementaire commissie EU-IJsland, de wens om toe te treden tot de eurozone en de toegenomen ervaring met hernieuwbare energie.</p>
      <p sl="it">De zeer gevoelige Icesave-kwestie is echter nog niet opgelost, en zaterdag zal er een referendum zijn waarbij de IJslanders hun stem kunnen laten horen. Ondanks de kritiek op de keuze voor het referendum is het volgens mij van zeer grote democratische waarde, aangezien het de IJslandse bevolking verantwoordelijkheid geeft, en haar nog betrokkener maakt bij dit delicate deel van de onderhandelingen. Hoewel het eerste referendum geen positieve uitslag had, heeft de IJslandse regering hard gewerkt en een brede coalitie gecreëerd die in staat is om aan de burgers uit te leggen wat de reden was achter de inspanningen van IJsland om Engeland en Nederland terug te betalen voor de schade die zij hebben geleden.</p>
      <p sl="it">Europa moet op dit moment respectvol zijn en afwachten, zonder de druk op overdreven wijze op te voeren, wat zou kunnen leiden tot zelfverdediging en geslotenheid van de IJslandse samenleving.</p>
      <p sl="it">Voor wat betreft de visserij en de landbouw ben ik van mening dat Europa en IJsland de beste oplossing moeten vinden om de criteria waarin het Verdrag voorziet te eerbiedigen, en om de IJslandse economie, de ecosystemen en de eigenheid van het land veilig te stellen.</p>
      <p sl="it">De toetreding van IJsland tot de Europese Unie zal een Europese uitbreiding richting de Noordpool betekenen, met belangrijke positieve gevolgen op politiek, economisch, milieu- en wetenschappelijk vlak. Het is duidelijk dat Europa zo aantoont dat het, na zestig jaar, nog steeds over een grote aantrekkingskracht beschikt.</p>
    </intervention>
    <intervention id="3-600-000" speaker_id="2125" name="Pat the Cope GALLAGHER" is_mep="True" mode="spoken" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="en">namens de ALDE-Fractie . – Mijnheer de Voorzitter, ik ben blij om van de commissaris te horen dat het toetsen van de toetredingshoofdstukken betreffende IJsland, waarmee in november vorig jaar is begonnen, naar verwachting binnenkort is voltooid.</p>
      <p sl="en">Als lid van de EER heeft IJsland natuurlijk het grote voordeel gehad dat het al een significant deel van het acquis heeft overgenomen. Ik ben ook blij om te horen dat volgens opiniepeilingen 65 procent van de IJslanders wil dat de onderhandelingen doorgaan. Ik zal mijn positie als voorzitter van de Gemengde Parlementaire Commissie EU-IJsland gebruiken om er bij de IJslanders op aan te dringen zich niet in hun loopgraven te verschansen en te wachten totdat ze later dit jaar precies weten hoe de deal eruitziet.</p>
      <p sl="en">De tweede bijeenkomst van de Gemengde Parlementaire Commissie wordt op 26 en 27 april in Reykjavik gehouden. Deze commissie is vorig jaar ingesteld, en ik geloof oprecht dat het een belangrijk forum voor dialoog en samenwerking tussen het Europees Parlement en het IJslandse parlement is.</p>
      <p sl="en">Ik moet zeggen dat ik teleurgesteld ben dat de kuststaten begin maart in Oslo geen overeenkomst hebben bereikt. Zo'n overeenkomst is essentieel. Het kan niet zo zijn dat de vier kuststaten samen een miljoen ton makreel vissen terwijl de wetenschappers de helft daarvan adviseren.</p>
    </intervention>
    <intervention id="3-601-000" speaker_id="97136" name="Indrek TARAND" is_mep="True" mode="spoken" nationality="Estonia" birth_date="03-02-1964" birth_place="Tallinn" p_group="Group of the Greens/European Free Alliance" m_state="EE">
      <p sl="en">namens de Verts/ALE-Fractie . – Mijnheer de Voorzitter, wanneer een klein land zich bij de EU wil aansluiten, zorgt dat altijd voor veel kopzorgen en hoofdpijn. In het geval van IJsland zijn het de visserij, het milieu en alle andere zaken die de commissaris heeft genoemd die die hoofdpijn veroorzaken. Maar wij hebben een geneesmiddel. Het Parlement zou zich wat vriendelijker kunnen opstellen, want kleine landen moeten liefdevol worden behandeld.</p>
      <p sl="en">Ik ben altijd een bewonderaar geweest van de beginselvaste, politieke aanpak die de heer Tannock ten aanzien van het acquis volgt en ten aanzien van wat IJsland wel of niet moet doen. Maar dit keer keuren mijn fractie en ik de radicale toon van zijn amendementen af en vragen wij de rapporteur om voor morgen een compromisamendement op te stellen. Ik zie de zes extra zetels en de extra tolkencabine al voor me.</p>
    </intervention>
    <intervention id="3-602-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">namens de ECR-Fractie . – Mijnheer de Voorzitter, de ECR-Fractie staat volledig achter de IJslandse toetreding tot de Europese Unie, hoewel het een besluit is dat alleen de IJslanders bij referendum kunnen nemen.</p>
      <p sl="en">IJsland is een kleine, stabiele en welvarende democratie en een van de oprichtende leden van de NAVO en de Raad van Europa. Nadat de gok met financiële diensten op een ramp is uitgelopen, is de IJslandse economie nu echter zwaar afhankelijk van de visserij. Het land zal daarom aanzienlijke concessies voor zijn visserijindustrie eisen als het ooit besluit om tot de EU toe te treden. Dit zou het Verenigd Koninkrijk en andere lidstaten een ideale gelegenheid bieden om aan te dringen op een bredere en verdere hervorming van het controversiële gemeenschappelijke visserijbeleid.</p>
      <p sl="en">Wat de walvisjacht betreft, daar houd ik net zo weinig van als van stierenvechten en hanengevechten, maar die zijn in sommige delen van de EU toch echt op culturele gronden toegestaan. Dus als IJsland toetreedt, moet het – dit is mijn persoonlijke mening – desgewenst toestemming krijgen om het voortbestaan van zijn walvisindustrie te waarborgen.</p>
      <p sl="en">Tot slot, IJsland moet zich ertoe verbinden om aan het Verenigd Koninkrijk en Nederland de gelden terug te betalen die het die landen na de ineenstorting van Icesave is verschuldigd. Een negatief resultaat van het aanstaande referendum over deze kwestie zou voor de Britse regering een ernstige belemmering kunnen vormen voor het verlenen van steun aan de toetreding van IJsland.</p>
    </intervention>
    <intervention id="3-603-000" speaker_id="96912" name="David CAMPBELL BANNERMAN" is_mep="True" mode="spoken" nationality="United Kingdom" birth_date="28-05-1960" birth_place="Bombay " p_group="European Conservatives and Reformists Group" m_state="GB">
      <p sl="en">namens de EFD-Fractie . – Mijnheer de Voorzitter, in Groot-Brittannië noemen wij de eerste dag van april "April Fool’s Day". Mensen vinden het op die dag leuk om elkaar voor de gek houden. Dus wanneer ik een verslag zie waarin staat dat IJsland op koers ligt om volgend jaar tot de EU toe treden, denk ik: 1-aprilgrap! In werkelijkheid blijkt uit een enquête dat 64 procent van de IJslanders onafhankelijk wil blijven en slechts 24 procent het EU-lidmaatschap wil. Van de IJslandse ondernemingen is 60 procent tegen toetreding.</p>
      <p sl="en">Er is ook gezegd dat IJsland de zekerheid van de euro wil. En opnieuw denk ik: 1-aprilgrap! Zelfs de eigen banken van Portugal willen op dit moment geen Portugese obligaties.</p>
      <p sl="en">IJsland zal noch afstand doen van zijn rijke visserijgronden – goed voor 40 procent van de uitvoer – om tot het rampzalige gemeenschappelijke visserijbeleid toe te treden, noch zal het zijn parlement afschaffen, dat meer dan duizend jaar oud is en winnaar van de UNESCO-Prijs voor de Democratie.</p>
      <p sl="en">Zelfs na de kater van de bankencrisis is IJsland beter af buiten de EU − net als Groot-Brittannië, overigens. En dat is geen grap!</p>
    </intervention>
    <intervention id="3-604-000" speaker_id="28576" name="Stavros LAMBRINIDIS" is_mep="True" mode="spoken" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="nl">Ik raakte even in de war, mijnheer Campbell Bannerman, want ik dacht dat u het over 1 april had. Het is vandaag 6 april, dat heb ik net nog even gecontroleerd, maar ik neem aan dat u elke dag naar believen "April Fool’s day" kunt noemen!</p>
    </intervention>
    <intervention id="3-605-000" speaker_id="96751" name="Nick GRIFFIN" is_mep="True" mode="spoken" nationality="United Kingdom" birth_date="01-03-1959" birth_place="Barnet" p_group="Non" m_state="GB">
      <p sl="en">Mijnheer de Voorzitter, zoals hier gebruikelijk is, heeft ook dit debat weinig met de werkelijkheid en nog minder met democratie te maken.</p>
      <p sl="en">De meesten hier praten alsof IJsland al in het zwarte gat van de euro is opgeslokt, alsof het allemaal al geregeld is. Maar dat is niet de boodschap die wij van de IJslanders horen. Recente opiniepeilingen laten zien dat het aantal IJslanders dat zijn onafhankelijkheid wil behouden bijna twee keer zo groot is als het aantal euroquislings en eurofielen. Vijfenzeventig procent van de IJslanders is zo verstandig om de EU te wantrouwen. De enige IJslandse partij die vóór het lidmaatschap is, is in de peilingen gedaald van 30 naar 18 procent van de stemmen.</p>
      <p sl="en">Het is overal in Europa hetzelfde: terwijl de politieke elite streeft naar een steeds hechtere unie en een federaal imperium, wil het volk vrijheid en onafhankelijkheid. Zulke mismatches zijn de voedingsbodem van revoluties. Slaat u zich maar op de borst zoveel u wilt, maar de komende financiële ineenstorting van de landen die in het keurslijf van de euro zitten, zal ons allemaal duur komen te staan en zal het einde van jullie Utopia betekenen. IJsland en de landen die nu klem zitten in jullie poppenkast-Reich, zullen dan eindelijk weer vrij zijn.</p>
    </intervention>
    <intervention id="3-606-000" speaker_id="96678" name="Alf SVENSSON" is_mep="True" mode="spoken" nationality="Sweden" birth_date="01-10-1938" birth_place="Götlunda" p_group="Group of the European People's Party (Christian Democrats)" m_state="SE">
      <p sl="sv">Mijnheer de Voorzitter, met zijn ongeveer 300 000 inwoners is IJsland een naar bevolkingscijfer gemeten klein land, maar het is een pracht van een land. Ik wil echt datgene onderstrepen wat hier is gezegd. IJsland heeft democratische tradities, heeft een indrukwekkende cultuur, en had zelfs al lang vóór andere landen een sociale zekerheid. We kunnen ons natuurlijk vastrijden in discussies over de economische excessen in 2008, maar dergelijke excessen vonden in meer landen plaats dan alleen in het kleine IJsland. Het spreekt voor zich dat wanneer een klein land met 300 000 inwoners door de ongebreidelde markteconomie wordt getroffen, er geen inertie-effecten in de administratie optreden. Dat mogen we niet vergeten als we praten over een land, een eilandstaat, in het Noordpoolgebied.</p>
      <p sl="sv">Ik begrijp ook heel goed dat de IJslanders belang hechten aan de visserij. Dat is ook de economische sector die generatie na generatie in staat heeft gesteld om op het eiland te leven. Wanneer we over een kleine natie spreken, moeten we voorzichtig zijn dat we dat niet vanuit het perspectief van een soort grote broer doen. IJsland wordt vanzelfsprekend door de EU geëvalueerd, en ik zou willen zeggen dat het die evaluatie beter doorstaat dan veel huidige lidstaten dat momenteel zouden doen als ze even streng zouden worden geëvalueerd als we nu met IJsland doen. Daarmee wil ik niet zeggen dat dit verkeerd is. Ik denk ook dat, als IJsland lid wordt van de EU, het voor Noorwegen gemakkelijker zal zijn om toenadering tot de EU te zoeken en na verloop van tijd lid te worden. IJsland moet worden verwelkomd. IJsland zal de EU nieuw leven inblazen en is zeker geen opoffering.</p>
    </intervention>
    <intervention id="3-607-000" speaker_id="4545" name="Catherine STIHLER" is_mep="True" mode="spoken" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, ik dank de rapporteur. De ontwerpresolutie die voor ons ligt, is evenwichtig, en alle sleutelaspecten van het voortgangsverslag komen daarin aan de orde. Voor de 33 hoofdstukken die in het voortgangsverslag worden behandeld, geldt dat IJsland snel vorderingen maakt met de toetredingscriteria. De ontwerpresolutie bevat een belangrijke verwijzing naar de bijzondere onderzoekscommissie betreffende de ineenstorting van het IJslandse bankenstelsel. Het is goed dat de schuldigen van de crisis ter verantwoording worden geroepen. Wellicht dat de EU en haar lidstaten de verstandige aanpak van IJsland kunnen navolgen. Ik wil vanavond twee kwesties onder de aandacht brengen: Icesave en de makreel. Het referendum dat aan het einde van deze week wordt gehouden, maakt hopelijk een einde aan de Icesave-saga.</p>
      <p sl="en">Dat neemt niet weg dat ik teleurgesteld ben dat na de intensieve heronderhandeling en de goedkeuring van de Althingi, het IJslandse parlement, nog een tweede referendum nodig is. Wat de makreel betreft, was het kortzichtig om de vangstquota eenzijdig te verhogen zonder voorafgaand overleg en zonder rekening te houden met de gevolgen voor naburige vissersvloten. Willen de toetredingsonderhandelingen slagen, dan is het absoluut noodzakelijk dat een oplossing wordt gevonden voor dit soort visserijkwesties.</p>
      <p sl="en">Tot besluit wil ik veel succes toewensen aan de afgevaardigden die deelnemen aan de tweede bijeenkomst van de Gemengde Parlementaire Commissie, die op 26 en 27 april in Reykjavik wordt gehouden onder voorzitterschap van Pat the Cope Gallagher.</p>
    </intervention>
    <intervention id="3-608-000" speaker_id="4546" name="Struan STEVENSON" is_mep="True" mode="spoken" nationality="United Kingdom" birth_date="04-04-1948" birth_place="Ballantrae " p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik ben blij om te horen dat de meerderheid van de IJslanders in een recente opiniepeiling zegt dat zij er niet aan denken om tot de EU toe te treden. Want laten wij eerlijk zijn, wij willen toch ook niet dat zij toetreden? Wat voegen zij nou aan de Europese club toe? Zij hebben een ineengestorte economie, hun banken zijn failliet, door hun vulkaan hebben wij ons luchtruim negen dagen moeten sluiten – ik veronderstel dat als dat nog eens gebeurt, wij een rekening gaan uitschrijven – en nu plunderen zij onze makreelbestanden.</p>
      <p sl="en">In 2005 landden zij 367 ton Noordoost-Atlantische makreel. Voor dit jaar zijn zij van plan 150 000 ton te landen. Is dat wat u onder "duurzaam visserijbeheer" verstaat? Zij beroemen zich er altijd op dat zij duurzaam vissen en lachen om ons gemeenschappelijk visserijbeleid. Dit is bijna crimineel gedrag. Dit is bijna illegaal vissen, en wij zouden hen absoluut niet moeten uitnodigen om tot de EU toe te treden.</p>
    </intervention>
    <intervention id="3-609-000" speaker_id="96849" name="Alain CADEC" is_mep="True" mode="spoken" nationality="France" birth_date="21-06-1953" birth_place="Saint-Brieuc" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, commissaris, dames en heren, laat ik beginnen met mijn gebruikelijke hartenkreet: het Parlement heeft maar één zetel en dat is Straatsburg.</p>
      <p sl="fr">Zoals u weet is de Commissie visserij verontrust over de kwestie van de makreel. Ik heb met name vraagtekens bij de laatste onderhandelingen tussen de Europese Unie, IJsland en de Faeröer-eilanden, die een mislukking waren. Al meer dan tien jaar worden de makreelquota verdeeld op basis van verdeelsleutels, gebaseerd op eerdere vangsten van iedere kuststaat.</p>
      <p sl="fr">Met ingang van 2010 verlangt IJsland nieuwe quota, die veel hoger zijn dan in het verleden, en beroept zich daarbij op een hypothetische geografische herverdeling van de makreelstand als gevolg van de klimaatverandering. Daarom heeft IJsland, zoals onze collega de heer Stevenson zojuist zei, zijn vangstquotum plotseling verhoogd van 2 000 ton naar 130 000 ton in 2010. Een toename van meer dan 6 500 procent, dames en heren!</p>
      <p sl="fr">Die beslissing in onaanvaardbaar, want het is een eenzijdige beslissing die de vissers van de Europese Unie benadeelt. Bovendien is het een slecht signaal in het kader van de toetredingsonderhandelingen van IJsland. Wij kunnen deze eenzijdige beslissing niet accepteren. Wij willen dat dit conflict tussen IJsland en de Europese Unie snel wordt opgelost. IJsland moet zich aanpassen aan ons gemeenschappelijk visserijbeleid in plaats van dat ons gemeenschappelijk visserijbeleid moet worden aangepast aan IJsland. Ik vind dat IJsland een gevaarlijk spel speelt door ons deze onaanvaardbare voorwaarden op te leggen. IJsland moet ons een realistischer voorstel doen. Tenslotte wil niemand overbevissing en een instorting van de makreelstand, wat voor iedereen nadelig zou zijn. Ik roep IJsland op om meer verantwoordelijkheid en flexibiliteit te tonen in de onderhandelingen en meer transparantie in de debatten.</p>
    </intervention>
    <intervention id="3-610-000" speaker_id="101954" name="Jan KOZŁOWSKI" is_mep="True" mode="spoken" nationality="Poland" birth_date="01-01-1946" birth_place="Wałcz" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, ik wil IJsland feliciteren, dat de status van kandidaat voor toetreding tot de Europese Unie heeft verworven. Zoals blijkt uit de verklaring van de Commissie verlopen de voorbereidingen van IJsland om aan de vereisten van de Europese Unie te voldoen goed en volgens plan. We mogen echter niet vergeten dat een duidelijk engagement van zowel de regering als de bevolking een voorwaarde is om een bepaald land tot de Europese Unie te laten toetreden. Daarom ben ik van mening dat een doeltreffend informatiebeleid voor de bevolking van cruciaal belang is om maatschappelijke steun voor de toetreding van IJsland tot de Europese Unie te winnen. De Poolse ervaring toont aan dat niet enkel breed opgezette acties van de regering hier een belangrijke rol spelen, maar ook de inspanningen van de nationale pers, lokale niet-gouvernementele organisaties en internationale samenwerking op regionaal en lokaal niveau.</p>
    </intervention>
    <intervention id="3-611-000" speaker_id="96823" name="Petru Constantin LUHAN" is_mep="True" mode="spoken" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Mijnheer de Voorzitter, zoals ik ook heb kunnen zien als lid van de delegatie van het Europees Parlement die IJsland vorig jaar een officieel bezoek heeft gebracht, heeft IJsland veel geïnvesteerd in onderwijs, onderzoek en ontwikkeling. Ik wil de IJslandse autoriteiten feliciteren met hun steun aan en betrokkenheid bij de Lissabonstrategie, onder andere door het aannemen van de IJsland 2020-strategie die het belang van deze gebieden onderstreept en doelstellingen schetst voor de komende jaren.</p>
      <p sl="ro">Ik ben van mening dat toetreding tot de Europese Unie gunstig is voor alle betrokken partijen. IJsland heeft economische en monetaire stabiliteit te winnen, en de Europese Unie wordt krachtiger in de Arctische regio en op gebieden als hernieuwbare energie en klimaatverandering.</p>
      <p sl="ro">Ik ben ervan overtuigd dat het verbeteren van de dialoog met het maatschappelijk middenveld van groot belang is, net als de dialoog tussen de Europese Unie en IJsland. Mijn eenvoudige aanbeveling voor het IJslandse volk is te wachten op het uiteindelijke resultaat van de onderhandelingen en dan pas stelling te nemen.</p>
    </intervention>
    <intervention id="3-612-000" speaker_id="96686" name="Mitro REPO" is_mep="True" mode="spoken" nationality="Finland" birth_date="03-09-1958" birth_place="Heksinki" p_group="Group of the Progressive Alliance of Socialists and Democrats in the European Parliament" m_state="FI">
      <p sl="fi">Mijnheer de Voorzitter, dames en heren, we mogen onszelf feliciteren. De wens van de IJslanders om zich bij ons aan te sluiten, toont aan dat de Europese Unie nog steeds aantrekkelijk is. De stabiliteit, welvaart en veiligheid van de Europese Unie als gevolg van de Europese integratie zijn zo succesvol dat een land met een zodanig hoge levensstandaard als IJsland bereid is zich bij ons aan te sluiten. Natuurlijk heeft de economische crisis in IJsland hier waarschijnlijk ook een rol bij gespeeld.</p>
      <p sl="fi">Het EU-lidmaatschap van IJsland mag echter geen vanzelfsprekendheid zijn. Hebben we voldoende overwogen wat de meerwaarde van IJsland voor Europa is? IJsland heeft in de praktijk zijn wetgeving al uitbesteed aan Brussel en zijn strijdkrachten aan de NAVO. Het zou wat inwoneraantal betreft het kleinste EU-land zijn.</p>
      <p sl="fi">Anderzijds is het misschien ironisch dat, in vergelijking met vorige uitbreidingen, juist IJsland als rijk en populair kandidaat-land daadwerkelijk voldoet aan de criteria voor het lidmaatschap van de Europese Unie. Ik hoop op een actief en volkomen open debat over het EU-lidmaatschap van IJsland.</p>
    </intervention>
    <intervention id="3-613-000" speaker_id="96653" name="Katarína NEVEĎALOVÁ" is_mep="True" mode="spoken" nationality="Slovakia" birth_date="10-11-1982" birth_place="Nitra" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Bij de beoordeling van het verslag over de voortgang van IJsland dient met meerdere aspecten rekening te worden gehouden. IJsland is een volledig naar behoren werkende democratie en een land dat aan alle standaarden op het vlak van de mensenrechten voldoet. IJsland maakt onderdeel uit van de Europese vrijhandelszone en is als gevolg daarvan reeds op veel gebieden compatibel met het acquis. In vergelijking met de overige kandidaat-lidstaten geeft dat het land een flinke voorsprong.</p>
      <p sl="sk">Niettegenstaande het feit dat IJsland een functionerende markteconomie is, kampt het met een zware crisis in de financiële sector. De deplorabele staat van de banksector en de overheidsschuld ter hoogte van 90% van het BBP zijn ronduit alarmerend. Er komt weliswaar steeds meer verbetering in de situatie, maar dat gaat slechts langzaam. Ook de dalende inflatie is een positief punt, maar de stijging van de werkloosheid baart dan weer zorgen.</p>
      <p sl="sk">Het is een goede zaak dat IJsland heeft besloten om de onafhankelijkheid van de rechtspraak ten aanzien van de vervanging van rechters te versterken. Persoonlijk beschouw ik de vooruitgang van IJsland op het vlak van opleiding en cultuur een groot succes. De standaarden zijn erg hoog in vergelijking met de Europese Unie, en zo kan het land meedoen aan de programma’s voor levenslang leren Jeugd in actie en Erasmus mundus. Tot slot ben ik het eens met de conclusie van de Commissie dat IJsland een stabiele democratie is met sterke instellingen.</p>
    </intervention>
    <intervention id="3-614-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . − Mijnheer de Voorzitter, met het debat van vandaag heeft het Parlement een productieve bijdrage geleverd aan het vaststellen van de maatregelen die IJsland moet nemen om een positieve uitkomst van de toetredingsonderhandelingen te verzekeren.</p>
      <p sl="en">Zoals wordt erkend in de ontwerpresolutie waarover wij vandaag hebben gedebatteerd en in het voortgangsverslag van de Commissie van afgelopen november, bevindt IJsland zich bij het vervullen van de toetredingsvoorwaarden in een gevorderd stadium. Maar hoewel het land al veel heeft bereikt, schiet het op een aantal duidelijk omschreven punten nog tekort.</p>
      <p sl="en">Sommigen hebben de makreelvangst genoemd. Hoewel deze kwestie vooral betrekking heeft op het beheer, door de betrokken kuststaten, van het makreelbestand in het noordoostelijk deel van de Atlantische Oceaan, moet ik toch zeggen dat ik teleurgesteld ben over het gebrek aan vooruitgang bij het laatste overleg. Er bestaan nog steeds aanzienlijke meningsverschillen tussen de partijen – met name tussen de Europese Unie en Noorwegen aan de ene kant, en de Faeröer en IJsland aan de andere kant – over de vangstquota. Het behoud van het makreelbestand is voor onze visserijindustrie belangrijk. De Commissie zal dan ook samen met de kuststaten via alle mogelijke wegen naar een evenwichtige oplossing blijven zoeken.</p>
      <p sl="en">IJsland begint nu aan een beslissende fase, waarin het tempo waarin vooruitgang wordt gemaakt afhangt van zijn eigen vastberadenheid. Ik weet zeker dat IJsland met onze gezamenlijke steun en, wat nog belangrijker is, met de participatie en steun van het eigen volk, in staat is om werkelijke vooruitgang in de richting van de Europese Unie te maken.</p>
    </intervention>
    <intervention id="3-615-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Mijnheer de Voorzitter, dames en heren, mijn dank voor dit debat. U hebt veel kwesties aan de orde gesteld die naar mijn overtuiging tijdens de toetredingsonderhandelingen op adequate wijze door de Commissie behandeld zullen worden, en we kunnen onze maximale aandacht aan een oplossing daarvoor besteden. Ik ben van plan om de bijeenkomst van de Associatieraad IJsland-EU eind april bij te wonen, en ik vertrouw erop dat we ten aanzien van deze aangelegenheden informatie uit eerste hand zullen ontvangen van de IJslandse autoriteiten. Het stond tot nu toe ook geen moment buiten kijf dat de situatie het moeilijkst is in de landbouw, maar vooral in de visserij, of ten aanzien van het Icesave-conflict. Maar ik vertrouw erop dat al deze kwesties op zeer transparante wijze door de Commissie zullen worden behandeld.</p>
      <p sl="hu">En ook de Parlementsleden zullen tijdens het verloop van de toetredingsonderhandelingen steeds adequate informatie over deze kwesties ontvangen. En tot slot zou ik nog één ding willen zeggen: het doet mij genoegen dat geen enkele spreker tijdens het debat in twijfel heeft getrokken dat IJsland over uitstekend functionerende democratische instellingen en een politieke cultuur beschikt; dat hebben we allemaal erkend. En ik weet zeker dat de IJslanders een heel verantwoordelijke beslissing zullen nemen ten aanzien van de vraag of ze tot de Europese Unie zullen toetreden. Laten we dit aan hen overlaten, dat is hun zaak. Het is aan ons om de toetreding mogelijk te maken, en als zij daartoe besluiten, zullen we hen op gepaste wijze ontvangen. Mijn hartelijke dank, mijnheer de Voorzitter.</p>
    </intervention>
    <intervention id="3-616-000" speaker_id="28576" name="Stavros LAMBRINIDIS" is_mep="True" mode="spoken" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="nl">Tot besluit van het debat is er een ontwerpresolutie ingediend, overeenkomstig artikel 110, lid 2 van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-617-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">IJsland heeft sinds het begin van de Europese eenwording nooit serieus overwogen om volwaardig lid te worden van de EU, maar is daar na de financiële ineenstorting van het land in 2009 op teruggekomen. Desondanks is het land in staat geweest om aan de Europese normen en de uitlopende voorwaarden voor een succesvolle integratie met de huidige 27 Europese lidstaten te voldoen. Het lidmaatschap van de Europese Economische Ruimte alsook van de Schengenruimte heeft daar in grote mate toe bijgedragen. Hoewel IJsland dus succesvol is bij de tenuitvoerlegging van een groot deel van de Europese wetgeving, zou het toetredingsproces als zodanig wel eens bemoeilijkt kunnen worden door bijvoorbeeld het economisch beleid of het visserijbeleid. Dat laatste is namelijk goed voor de helft van de IJslandse uitvoer en ook goed voor enkele tientallen procenten van het IJslandse BBP. Een verder mogelijk obstakel voor het IJslandse lidmaatschap is het nog altijd niet opgeloste conflict tussen IJsland enerzijds en Nederland en Groot-Brittannië anderzijds. De betrokken partijen zijn nog altijd op zoek naar een geschikte manier om de Nederlandse en Britse burgers te compenseren voor hun inleg die ze bij een aantal failliete IJslandse banken zijn kwijtgeraakt. Een ander negatief punt betreft het feit dat ondanks de steun van de bevolking voor de toetredingsonderhandelingen een aanzienlijk deel van de IJslanders niet echt warmloopt voor het lidmaatschap van de Europese Unie. Het zou dan ook goed zijn indien de IJslandse regering actief probeert daar iets aan te doen door de burger te informeren over wat het lidmaatschap zou betekenen voor het land en hoe zijn of haar dagelijks leven erdoor verrijkt zal worden.</p>
    </intervention>
    <intervention id="3-618-000" speaker_id="96753" name="Jolanta Emilia HIBNER" is_mep="True" mode="written" nationality="Poland" birth_date="26-01-1951" birth_place="Zabki" p_group="Group of the European People's Party (Christian Democrats)" m_state="PL">
      <p sl="pl">Zoals we allemaal weten is IJsland in juli 2010 begonnen met de toetredingsonderhandelingen. Vanaf het begin bevindt IJsland zich in een bevoorrechte positie door zijn lidmaatschap van de Europese Economische Ruimte. De voortgang op weg naar lidmaatschap van de Europese Unie is duidelijk zichtbaar. Het toetredingsperspectief wordt positief onthaald, maar er bestaan nog steeds geschilpunten, zoals het geschil rond het feit dat de walvisvangst in de Europese Unie verboden is en dat IJsland zijn visserij- en landbouwmarkten wil beschermen, en het geschil rond Icesave. Er is verdere voortgang nodig, hoofdzakelijk op het gebied van visserij, landbouw en plattelandsontwikkeling. Er is ook een akkoord over de kwestie van visquota nodig. Ook de noodzaak om de IJslandse wetgeving betreffende visvangst aan te passen aan de beginselen van de Europese interne markt moet worden benadrukt. Laten we niet vergeten dat IJsland een land is waar de economie in belangrijke mate op de visvangst gebaseerd is. Daarom wil het land na toetreding tot de Europese Unie in zijn exclusieve economische zone een zekere controle over het beheer van de visvangst behouden. Er moet ook aandacht worden gevraagd voor de ernstige meningsverschillen over de kwestie van de walvisvangst. Het verbod op walvisvangst is een deel van het acquis van de Europese Unie, dat elke nieuwe lidstaat moet aanvaarden. Er moet ook worden benadrukt dat de laatste opiniepeilingen een toename van de maatschappelijke steun voor de voortzetting van de toetredingsonderhandelingen en een groter vertrouwen in het Europees Parlement laten zien.</p>
    </intervention>
    <intervention id="3-618-500" speaker_id="96774" name="Jarosław WAŁĘSA" is_mep="True" mode="written" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Het perspectief van de toetreding van IJsland is positief onthaald. Er bestaan echter nog steeds geschilpunten, zoals de walvisvangst, die in de Europese Unie verboden is, of het feit dat IJsland zijn visserijmarkten wil beschermen. Ik vind dat we geen toegevingen mogen doen op het gebied van de walvisvangst. Ongeacht de historische context mogen we niet toelaten dat een kandidaat-lidstaat van de Europese Unie op deze beschermde en zeldzame dieren wil jagen.</p>
      <p sl="pl">De Europese Gemeenschap heeft jarenlang voor de goedkeuring en toepassing van deze standaarden gevochten en ze mogen nu niet worden “gebogen” om te passen in een brutale werkelijkheid, die als traditie wordt goedgepraat. Een volgende geschilpunt is het visquotum voor makreel. Zoals u weet, heeft de regering in Reykjavik ondanks het appel om de beginselen van verantwoorde visvangst na te leven, in 2010 een eenzijdige TAC voor deze soort vastgelegd, die heel wat hoger is dan de limieten die door wetenschappelijke adviseurs waren voorgesteld. IJsland heeft niet de openheid en flexibiliteit getoond die noodzakelijk waren om een compromis in deze zaak te bereiken. Wat meer is, IJsland maakte bekend dat het voor 2011 visquota van 146 000 ton zal invoeren. Zo'n houding vervult me met vrees als ik denk aan de toekomstige samenwerking met IJsland op het gebied van visserij. We zijn ons er allemaal van bewust dat dit conflict de toetredingsonderhandelingen met IJsland in gevaar brengt. Persoonlijk ben ik er echter van overtuigd dat we in beide gevallen geen toegevingen mogen doen en moeten eisen dat de door Europa opgelegde standaarden in de visserijsector worden nageleefd.</p>
    </intervention>
  </section>
  <section id="creitem36" title="16. Voortgangsverslag 2010 over de voormalige Joegoslavische Republiek Macedonië">
    <intervention id="3-620-000" speaker_id="28576" name="Stavros LAMBRINIDIS" is_mep="True" mode="spoken" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="nl">Aan de orde zijn de verklaringen van de Raad en de Commissie over het voortgangsverslag 2010 over de voormalige Joegoslavische Republiek Macedonië.</p>
    </intervention>
    <intervention id="3-621-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Mijnheer de Voorzitter, commissaris, dames en heren, morgen zult u de resolutie over het voortgangsverslag 2010 betreffende de voormalige Joegoslavische Republiek Macedonië aannemen. Zoals u ook weet, heeft de Raad zich in zijn conclusies van 14 december 2010 wederom onmiskenbaar verbonden tot het perspectief van lidmaatschap van de Europese Unie voor de landen van de westelijke Balkan. Het uiteindelijke doel van dit perspectief is het lidmaatschap van de Europese Unie van deze landen.</p>
      <p sl="hu">Ik feliciteer u met de evenwichtige conclusies van de ontwerpresolutie. De tekst is een objectieve weergave van de gegeven situatie, en formuleert waardevolle aanbevelingen. Het is betreurenswaardig dat de FYROM de toetredingsonderhandelingen ondanks de resultaten en vooruitgang tot op heden niet heeft kunnen aanvangen. Naar mijn mening is dat een verlies. Niet alleen voor de kandidaat-lidstaat, maar ook voor de EU. Ik ben tevreden dat de voornaamste boodschap van de ontwerpresolutie van het Europees Parlement overeenkomt met een van de grondbeginselen van het voorzitterschap. Individuele prestaties moeten altijd door de EU erkend worden.</p>
      <p sl="hu">Wat de concrete aangelegenheden betreft, zijn we ermee ingenomen dat het land aanzienlijke resultaten heeft behaald op cruciale hervormingsgebieden, zoals het functioneren van de politie, en justitie. De tenuitvoerlegging van de kaderovereenkomst van Ohrid blijft een fundamenteel element van de democratie en rechtsstaat in het land. In dit opzicht kunnen we eveneens verslag doen van enige vooruitgang, bijvoorbeeld bij de tenuitvoerlegging van de talenwet. Desalniettemin is het van het grootste belang dat het land zo spoedig mogelijk verdere resultaten toont op gebieden als de dialoog tussen politieke actoren, de hervorming van justitie en het openbaar bestuur, de bestrijding van corruptie, de vrijheid van meningsuiting, en verbetering van het ondernemingsklimaat. De door u aan te nemen ontwerpresolutie houdt zich eveneens uitvoerig bezig met de betrokken gebieden, die ook in de plannen van de regering in Skopje prioriteit moeten blijven krijgen.</p>
      <p sl="hu">De Raad heeft vastgesteld dat de Commissie haar aanbeveling om toetredingsonderhandelingen met de voormalige Joegoslavische Republiek Macedonië te beginnen herhaald heeft. De Raad heeft in zijn conclusies van december 2010 verklaard ten tijde van het Hongaarse voorzitterschap bereid te zullen zijn om op deze kwestie terug te komen, maar spijtig genoeg heeft het voorzitterschap deze stap bij gebrek aan nieuwe relevante ontwikkelingen nog niet kunnen initiëren.</p>
      <p sl="hu">Ik moet op dit punt benadrukken dat goede betrekkingen met de buren van fundamenteel belang blijven. Het moet als een feit worden beschouwd dat vooruitgang in de algemene zin van het woord, vooral met inbegrip van de stappen die gedaan zijn in de richting van de Europese integratie, slechts succesvol kan zijn bij politiek engagement op alle niveaus van de samenleving. Desalniettemin hebben de politieke actoren in een democratische samenleving een bijzondere, uitzonderlijke verantwoordelijkheid, bijvoorbeeld doordat ze via democratische middelen, namelijk via dialoog en compromissen, een oplossing voor meningsverschillen moeten vinden. Daarom doen we een beroep op de politieke actoren van de voormalige Joegoslavische Republiek Macedonië om de dialoog te hervatten, niet alleen om meer vaart te zetten achter de hervormingsprocessen, maar ook om de rijpheid van de democratische instellingen van hun land te bewijzen.</p>
      <p sl="hu">Het perspectief van vervroegde verkiezingen vergt speciale aandacht. De stabiliteit van de huidige coalitie is opmerkelijk ondanks de moeilijkheden. Het zou aanleiding tot bezorgdheid geven als er na de volgende verkiezingen scheidslijnen zouden ontstaan in het politieke spectrum. Om het risico daarop te beperken, zou het belangrijk zijn om vervroegde verkiezingen uit te schrijven op grond van de ruime consensus die in het parlement is ontstaan. Terwijl ik enerzijds de voormalige Joegoslavische Republiek Macedonië, haar politieke leiding en instellingen, zou willen aansporen om hun inspanningen op te voeren en om hun best te doen te beantwoorden aan de door hun burgers gekoesterde verwachtingen, moedig ik anderzijds de Commissie en het Europees Parlement aan om de kandidaat-lidstaat en de regio met voldoende aandacht te blijven volgen. We beschikken over geen andere stimulans voor het waarborgen van de stabiliteit en welvaart van de Balkan die zo effectief is als het Europese perspectief en bevordering van de toetreding. Ik vertrouw erop dat er tijdens het Hongaarse voorzitterschap een concreet signaal in de richting van de Balkan wordt gestuurd dat bewijst dat het uitbreidingsproces in leven wordt gehouden, en dat signaal kan het beslissende moment bij de toetreding van Kroatië zijn, namelijk de afsluiting van de toetredingsonderhandelingen. Ik ben ervan overtuigd dat dat als een magneet zou werken op alle landen van de Balkan, dus ook op de voormalige Joegoslavische Republiek Macedonië.</p>
    </intervention>
    <intervention id="3-622-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik ben dankbaar dat ik de gelegenheid krijg om de stand van zaken met betrekking tot het toetredingsproces van de voormalige Joegoslavische Republiek Macedonië te bespreken. Ik dank ook de heer Vigenin dat hij met dit verslag verder is gegaan en heeft voortgebouwd op de gedegen voorbereiding van de heer Thaler. Het verslag is uitgebreid en nauwgezet, en de voor ons liggende uitdagingen worden erin uiteengezet.</p>
      <p sl="en">De afgelopen twintig jaar heeft het land om twee redenen aanzienlijke vooruitgang geboekt. Ten eerste moesten er grote inspanningen worden verricht om uit moeilijke problemen en zelfs conflicten te komen. Ten tweede is het Europees perspectief een grote prikkel geweest om vooruitgang te boeken. Nu is het de uitdaging om precies dezelfde formule te gebruiken – grote inspanningen gecombineerd met een Europese prikkel – om het land vooruit te helpen.</p>
      <p sl="en">Ik ben dankbaar voor de steun van het Europees Parlement voor de aanbeveling van de Commissie om de toetredingsonderhandelingen te beginnen. Wij zijn van mening dat het land klaar is om sterker in Europa te gaan integreren. Om precies te zijn: de toetredingsonderhandelingen zijn ons krachtigste instrument om hervormingen te steunen.</p>
      <p sl="en">Toch moet ik u deelgenoot maken van mijn grote bezorgdheid over de recente ontwikkelingen. In onze aanbeveling hebben wij bevestigd dat het land in voldoende mate aan de politieke criteria heeft voldaan, maar hebben wij ook onderstreept dat er op de meeste gebieden verdere inspanningen nodig zijn. Uit de ontwikkelingen van dit jaar tot nog toe is de verwachte vooruitgang niet gebleken.</p>
      <p sl="en">De Commissie heeft steeds weer om een politieke dialoog gevraagd, om hervormingen van de rechterlijke macht en het openbaar bestuur, om de bestrijding van de corruptie, vrijheid van meningsuiting en de tenuitvoerlegging van de Ohrid-kaderovereenkomst.</p>
      <p sl="en">Ik heb op 24 maart in Brussel een zeer goede bijeenkomst gehad met minister-president Gruevski. Wij zijn overeengekomen dat wij onze inspanningen intensiveren om de EU-agenda weer tot de hoogste prioriteit van het land te maken. De Commissie zal het proces steunen en nauwlettend volgen, ook via een regelmatig te houden toetredingsdialoog tussen de Commissie en de regering.</p>
      <p sl="en">Wat de verkiezingen betreft, verwachten wij dat de leiders kosten noch moeite zullen sparen om ervoor te zorgen dat de verkiezingen volledig transparant zijn en overeenkomstig de beste internationale normen worden gehouden. Het is volledig aan hen wanneer deze verkiezingen worden gehouden.</p>
      <p sl="en">Ik blijf benadrukken dat vrijheid van meningsuiting van fundamenteel belang is en dat journalisten hun opvattingen vrijelijk moeten kunnen uiten. De Commissie verwacht een eerlijk proces en een niet-selectieve toepassing van de wet.</p>
      <p sl="en">De corruptie moet ook hard worden bestreden. Ik ben het volledig eens met de nadruk die in het verslag van het Europees Parlement op dit onderwerp wordt gelegd, en ik verwelkom uw suggesties over het versterken van de controle op dit gebied.</p>
      <p sl="en">Voor mij is de tiende verjaardag van de Ohrid-kaderovereenkomst deze zomer een kans om de balans op te maken over de tenuitvoerlegging ervan, om alle gemeenschappen van het land samen te brengen en om de inspanningsverplichting te vernieuwen om de uitdagingen die er nog liggen aan te pakken.</p>
      <p sl="en">Tot slot, ten aanzien van het monitoren van de postvisumliberalisering hebben wij een herziening nodig van de maatregelen die zijn genomen om misbruik van het visumregime te voorkomen. De landen die van een visumvrije toegang tot de Europese Unie profiteren, moeten alle noodzakelijke maatregelen nemen om ongegronde asielaanvragen te beperken.</p>
      <p sl="en">2011 is een belangrijk jaar voor de hele regio. Voorzitter Barroso en ik gaan samen een bezoek aan de regio brengen; we beginnen morgen en eindigen zaterdag in Ohrid. Wij zullen onze betrokkenheid bij de landen van de regio tonen en tegelijkertijd onderstrepen dat zij kosten noch moeite moeten sparen om een positief momentum voor de uitbreiding te scheppen. Het is belangrijk dat Skopje een actieve rol speelt. Het is daarom van essentieel belang dat er een oplossing wordt gevonden voor de naamkwestie. Beide partijen hebben herhaald dat zij vastbesloten zijn om een oplossing te vinden. Ik had gehoopt dat dit op een duidelijkere manier naar voren was gekomen in de recente onderhandelingsronde in New York.</p>
      <p sl="en">Ik heb deze kwestie steeds maar weer aan de orde gesteld en beide partijen gestimuleerd om volledig betrokken te blijven. En ik weet dat de twee minister-presidenten zich in hun directe contacten reeds aanzienlijk hebben ingespannen om een wederzijds aanvaardbare overeenkomst te bereiken. Ik hoop dat ze deze inspanningen dit jaar kunnen verzilveren. Een oplossing zou een belangrijke doorbraak zijn om van 2011 een veelbelovend jaar voor de uitbreiding te maken.</p>
      <p sl="en">Ik dank u ook voor uw opmerkingen en verzoeken die te maken hebben met het IPA-programma. Met het IPA laten we concreet zien dat we niet alleen landen beoordelen en bekritiseren, maar dat we hen in feite op een zeer praktische manier in hun inspanningen steunen. Daarom ben ik het volledig met u eens dat dit instrument zo efficiënt en effectief mogelijk moet worden toegepast.</p>
      <p sl="en">Ik neem nota van uw verzoeken om verdere financiering op de terreinen werkgelegenheid, vervoer en milieu, boven op onze voortgaande inspanningen.</p>
      <p sl="en">Voor de meeste IPA-onderdelen is de keuze van de projecten de verantwoordelijkheid van de nationale autoriteiten. Dit is zeer belangrijk voor wie het in het land voor het zeggen heeft. Verder voeren we met de autoriteiten van het land voor de periode 2011-2013 een sectorspecifieke benadering in. Dat betekent dat we ons zullen concentreren op de sectoren die de hulp het hardst nodig hebben en dat we voor enkele jaren vooruit plannen. Uw voorstellen in deze context zijn erg waardevolle input voor onze lopende dialoog over de programmering.</p>
      <p sl="en">Samenvattend ben ik van mening dat de Commissie en het Parlement het zeer met elkaar eens zijn over wat het land tot stand heeft gebracht en welke problemen er nog zijn. Ik hoop ten zeerste dat de naamkwestie in de nabije toekomst inderdaad zal worden opgelost, en wel vóór de uitspraak van het Internationaal Hof van Justitie, die dit najaar wordt verwacht. Wij zijn ons er allen scherp van bewust dat de Europese Unie haar rol moet spelen in het bieden van de juiste prikkels. Wij bevinden ons in een kritiek tijdsgewricht met het land. Het kan of de weg richting Europa nemen, wat in ons beider belang is, of aan de kant blijven staan terwijl de rest van de regio stappen vooruitzet. Dit is een tijd waarin wij allen onze verantwoordelijkheid moeten nemen en onze beloften moeten nakomen.</p>
    </intervention>
    <intervention id="3-623-000" speaker_id="34232" name="Kristian VIGENIN" is_mep="True" mode="spoken" nationality="Bulgaria" birth_date="12-06-1975" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">namens de S&amp;D-Fractie. – Mijnheer de Voorzitter, geachte vertegenwoordigers van de Commissie en de Raad, dames en heren, ik was verantwoordelijk voor het opstellen van de resolutie van het Europees Parlement over het voortgangsverslag 2010 betreffende de voormalige Joegoslavische Republiek Macedonië. Ik wil benadrukken dat de vorige rapporteur, de heer Thaler, uitstekend werk heeft verricht. Voor ons ligt een objectief verslag dat, naar ik hoop, brede steun zal krijgen tijdens de stemming morgen.</p>
      <p sl="bg">In 2011 zou het uitbreidingsproces in de gehele regio van de Westelijke Balkan een nieuwe impuls kunnen krijgen. Kroatië staat op het punt zijn toetredingsonderhandelingen af te ronden. Servië is op weg de goedkeuring van de Europese Commissie te verkrijgen voor het starten van dergelijke onderhandelingen. Macedonië moet al het mogelijke doen om niet verder achterop te raken in dit proces.</p>
      <p sl="bg">Het cruciale probleem is een oplossing voor het namenconflict met Griekenland. De vroege verkiezingen bieden de nieuwe regering die zal worden gevormd een mogelijkheid om het vertrouwen van het electoraat te benutten om een definitief besluit over de kwestie te nemen. Het moet duidelijk zijn dat uitstel van dit proces leidt tot aanzienlijk hogere kosten voor de burgers van Macedonië. We hopen dat de leiders van het land moedig en ruimdenkend zullen zijn. Ze zouden ook een beroep kunnen doen op bemiddeling door de Europese Commissie, zodat het pad naar toetreding tot de Europese Unie eindelijk geopend kan worden voor de voormalige Joegoslavische Republiek Macedonië.</p>
      <p sl="bg">We hopen dat de Raad rekening zal houden met het standpunt van het Europees Parlement en dat de toetredingsonderhandelingen zo spoedig mogelijk zullen beginnen. Het land moet dit echter niet simpelweg afwachten, maar in de tussentijd alle nodige hervormingen uitvoeren. Hierdoor zullen de onderhandelingen in de toekomst veel sneller kunnen worden afgerond.</p>
      <p sl="bg">Het proces voor het opbouwen van een stabiel politiek systeem moet worden voortgezet. Een cruciaal element in dit verband is de verbetering van het kiesrecht. Een groter aantal en doeltreffendere maatregelen en wetgeving zijn vereist voor de bestrijding van corruptie, evenals hervormingen in het rechtssysteem en het overheidsbestuur. We verwachten serieuze inspanningen wanneer het erom gaat de vrijheid en onafhankelijkheid van de media te waarborgen.</p>
      <p sl="bg">Interetnische relaties zijn een reden voor bezorgdheid. De tiende verjaardag van het kaderakkoord van Ohrid biedt een gelegenheid om een evaluatie uit te voeren van de resultaten die zijn bereikt en om samen met alle etnische groepen toekomstdoelen vast te stellen.</p>
      <p sl="bg">Ik hoop dat Europese integratie en de nodige hervormingen in het land cruciale boodschappen zullen overbrengen aan alle belangrijke politieke krachten en dat zij er ook na de verkiezingen in grote meerderheid achter zullen blijven staan.</p>
      <p sl="bg">Ik wil tot slot zeggen dat het Europees Parlement binnenkort een permanente rapporteur zal benoemen, aan wie, zo verwachten we, gepast respect en vertrouwen zal worden betoond.</p>
      <a text="(Spreker verklaart zich bereid een “blauwe kaart”-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-624-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, mijnheer Vigenin, u sprak hier als rapporteur, en niet op een verkiezingsbijeenkomst. Weet u dat het land enorme hervormingen heeft doorgevoerd en grote vooruitgang heeft geboekt? De instabiliteit is het gevolg van het handelen van de Europese Unie. De Europese Unie was geblokkeerd, de Raad was geblokkeerd door de chantagepolitiek van Griekenland, wat het Hongaarse voorzitterschap ook duidelijk heeft onderkend. Wist u dat of gelooft u echt wat u gezegd hebt?</p>
    </intervention>
    <intervention id="3-625-000" speaker_id="34232" name="Kristian VIGENIN" is_mep="True" mode="spoken" nationality="Bulgaria" birth_date="12-06-1975" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Mijnheer de Voorzitter, ik weet niet, mijnheer Posselt, welk deel van mijn toespraak u niet hebt begrepen en welk element van mijn toespraak strijdig was met het feitelijke verslag en het standpunt waarover de Commissie buitenlandse zaken het eens is geworden. Ik ben van mening dat we de autoriteiten in de voormalige Joegoslavische Republiek Macedonië niet onnodig de kans moeten geven om verklaringen zoals die van u te benutten om de schuld voor het niet-uitvoeren van hervormingen en het niet-bereiken van doelstellingen af te schuiven op de Europese Commissie en het Europees Parlement.</p>
      <p sl="bg">Naar mijn mening worden in het verslag de hervormingen aangemoedigd, maar zijn er nog steeds verdere maatregelen nodig, wat voor zich spreekt wanneer we zien dat er reële problemen zijn in een land dat mogelijk een lidstaat van de Europese Unie zal worden.</p>
    </intervention>
    <intervention id="3-626-000" speaker_id="96651" name="Eduard KUKAN" is_mep="True" mode="spoken" nationality="Slovakia" birth_date="26-12-1939" birth_place="Trnovec nad Váhom" p_group="Group of the European People's Party (Christian Democrats)" m_state="SK">
      <p sl="en">namens de PPE-Fractie . – Mijnheer de Voorzitter, we hebben een behoorlijk evenwichtig en objectief verslag voor ons liggen, en ik wil alle collega’s bedanken die eraan hebben bijgedragen. Het verslag is van groot belang voor de toekomst van het land en zijn integratieproces in de EU.</p>
      <p sl="en">De voormalige Joegoslavische Republiek Macedonië is sinds 2005 kandidaat-lidstaat, en de Commissie heeft nu voor de tweede keer aanbevolen dat de onderhandelingen worden geopend. Wij steunen deze aanbeveling, en in het verslag wordt de Raad opnieuw verzocht om de onderhandelingen onmiddellijk te openen. Ik geloof dat dit verzoek op het juiste moment komt. De voormalige Joegoslavische Republiek Macedonië heeft de Europese agenda nodig als prikkel voor positieve veranderingen in de toekomst.</p>
      <p sl="en">Dat gezegd hebbende, moeten we geen concessies doen aan de voormalige Joegoslavische Republiek Macedonië, maar moeten we wel haar politici motiveren om vooruitgang te boeken en aan de Europese agenda te werken. Het land heeft onlangs een politieke crisis doorgemaakt, waarbij een deel van de oppositie het parlement heeft geboycot. Dat is niet de manier waarop een politieke beraadslaging moet worden gevoerd. Politieke tegenstellingen moeten worden aangepakt door middel van dialoog, op basis van democratische instellingen die daartoe in het leven zijn geroepen. Daarom hoop ik dat de vervroegde verkiezingen die voor juni 2011 zijn uitgeroepen zullen bijdragen aan een oplossing van de situatie. Ze zouden transparant, vrij en eerlijk moeten zijn en overeenkomstig alle van toepassing zijnde internationale normen moeten worden gehouden, en alle politieke partijen zouden eraan moeten deelnemen.</p>
      <p sl="en">De kwestie van de regionale samenwerking en de betrekkingen met de buurlanden is van bijzonder belang voor de voormalige Joegoslavische Republiek Macedonië en haar buren. Ik hoop dat de belangrijkste kwestie waardoor het land nog niet met de onderhandelingen heeft kunnen beginnen snel wordt opgelost. Laat ik tot slot zeggen dat wij als politici de regio meer visie en een breder perspectief moeten brengen. Het is onze plicht en verantwoordelijkheid om positieve veranderingen in dit land te stimuleren.</p>
    </intervention>
    <intervention id="3-627-000" speaker_id="96825" name="Norica NICOLAI" is_mep="True" mode="spoken" nationality="Romania" birth_date="27-01-1958" birth_place="Sinaia" p_group="Group of the European People's Party (Christian Democrats)" m_state="RO">
      <p sl="ro">namens de ALDE-Fractie . – Mijnheer de Voorzitter, in overeenstemming met haar visie op uitbreiding steunt de liberale fractie een onmiddellijk begin van de onderhandelingen. Mijnheer de Voorzitter, wij zouden niet willen dat Macedonië naast Turkije een staat wordt waar, om Talleyrand te parafraseren, meer gedanst wordt dan vooruitgang wordt geboekt in de Europese ambities.</p>
      <p sl="ro">Hoewel dit verslag – en ik wil rapporteur Thaler expliciet bedanken voor zijn evenwichtige en objectieve verslag – de conclusie bevat dat de situatie in Macedonië op een aantal punten is verbeterd, ben ik van mening dat de start van de onderhandelingen een van de oplossingen is die de hervormingen zal doen versnellen, een democratisch kader zal creëren en dit land een reële kans zal geven om lid van de Europese Unie te worden.</p>
      <p sl="ro">Paradoxaal genoeg is de bevolking van dit land, in tegenstelling tot IJsland, gemotiveerd om zich aan te sluiten bij de Europese waarden. Het aantal mensen dat deze waarden met ons wil delen, is daar zeer klein. In Macedonië is echter het oordeel met betrekking tot de prestaties van de politieke leiding niet gunstig. Ik ben van mening dat deze beoordeling geen prioriteit moet hebben.</p>
    </intervention>
    <intervention id="3-628-000" speaker_id="96726" name="Marije CORNELISSEN" is_mep="True" mode="spoken" nationality="Netherlands" birth_date="09-03-1974" birth_place="Leeuwarderadeel" p_group="Group of the Greens/European Free Alliance - Vice" m_state="NL">
      <p sl="en">namens de Verts/ALE-Fractie . – Mijnheer de Voorzitter, de Commissie buitenlandse zaken is met een goed en evenwichtig verslag gekomen over de voortgang die Macedonië heeft geboekt, en wij als De Groenen zullen het van harte steunen. Van de ene kant is men in het verslag kritisch over de autoriteiten van Macedonië, en wel in sterkere mate dan verleden jaar. Zij moeten aan politieke stabiliteit werken, zij moeten een einde maken aan provocaties van etnische minderheden en buurlanden, en zij moeten vrije media en de vrijheid van meningsuiting waarborgen. Van de andere kant wordt in het verslag ondubbelzinnig opgeroepen om de onderhandelingen te openen. Het land voldoet aan de criteria en verdient het.</p>
      <p sl="en">Ik zou willen dat Griekenland het advies van de Commissie en het Parlement respecteert en het toetredingsproces niet langer blokkeert. Het kan altijd de rem zetten op de uiteindelijke beslissing als het dat echt wil. Ik hoop ten zeerste dat Macedonië eraan zal blijven werken om een volwassen Europese democratie te worden, ongeacht wat Griekenland doet. De toetredingsdialoog die commissaris Füle zojuist heeft genoemd, klinkt in dat opzicht veelbelovend. Hervorming is in elk geval een goede zaak.</p>
    </intervention>
    <intervention id="3-629-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">namens de the ECR-Fractie . – Mijnheer de Voorzitter, dit jaar vieren we dat het dertig jaar geleden is dat uw land, Griekenland, lid werd van de EU. Als overtuigd filhelleen ben ik van mening dat Griekenland een hele grote bijdrage heeft geleverd aan onze Unie. Het heeft ook veel gewonnen, en daarom kan ik, en velen uit mijn land, er totaal niet bij dat Griekenland dezelfde voordelen nog steeds aan zijn buurland, Macedonië, wil blijven onthouden, eenvoudigweg op basis van zijn naam.</p>
      <p sl="en">Het is tijd dat de andere lidstaten zich in deze kwestie veel harder tegenover Griekenland gaan opstellen. Nu Griekenland een enorm pakket van de EU heeft gekregen om zijn schulden te herfinancieren om te voorkomen dat zijn op de euro gebaseerde economie instort, kan het zich nauwelijks veroorloven om het hele uitbreidingsproces met zijn buurland te gijzelen. Macedonië heeft als kandidaat lang en geduldig op het starten van de toetredingsonderhandelingen gewacht. Het zou nu een ramp zijn als verdere vertragingen ertoe leiden dat Macedonië zich naar binnen keert en zijn ambitie om lid te worden van de EU en de NAVO opgeeft.</p>
      <p sl="en">Dit is werkelijk een risico, gegeven de broosheid van de binnenlandse politiek en de op handen zijnde verkiezingen. Wij moeten de krachten van hervorming en vooruitgang in Macedonië een sterk signaal sturen dat wij hen steunen. Als wij daar niet in slagen, zou dat in de hele westelijke Balkan negatieve repercussies hebben, een regio waar de vooruitzichten op het lidmaatschap van de EU de lijm zijn die deze licht ontplofbare landen aan elkaar bindt.</p>
    </intervention>
    <intervention id="3-630-000" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">namens de GUE/NGL-Fractie. – Mijnheer de Voorzitter, wij zijn vóór de uitbreiding van de Europese Unie met alle landen van de Balkan, mits zij dit wensen. Echter, met het verloop van de uitbreiding tot nu toe in mijn achterhoofd, wil ik erop wijzen dat de samenwerking met deze landen en het toetredingsproces – zeer zeker in deze tijd van economische crisis – een bijdrage moeten leveren aan duurzame ontwikkeling, aan het economisch en sociaal welzijn van de burgers van zowel de uitbreidingslanden als de Unie, en niet mogen uitmonden in het opleggen van beleid dat deze landen laat wegkwijnen in recessie, de werkloosheid omhoog doet gaan en de sociale rechten beknot. Eveneens geloof ik, mijnheer de commissaris, dat het toetredingsproces moet plaatsvinden met inachtneming van het internationaal recht en de internationale procedures, en in dit geval met inachtneming en ondersteuning van de onder het beschermheerschap van de VN gevolgde procedure voor het vinden van een voor beide partijen aanvaardbare oplossing voor de naamkwestie.</p>
      <p sl="el">Dit is een belangrijke kwestie, waarvoor een oplossing moet worden gevonden voordat een begin wordt gemaakt met toetredingsonderhandelingen. De politieke krachten in de FYROM moeten daartoe de noodzakelijke stappen zetten en praktijken en retoriek achterwege laten die het probleem alleen maar aanscherpen. Hieraan zal hun politieke wil, hun wens om al dan niet toe te treden worden afgemeten, en niet aan het sturen van militaire missies naar bijvoorbeeld Afghanistan, hetgeen in het verslag voor de zoveelste keer als een pluspunt van dit land wordt aangemerkt.</p>
    </intervention>
    <intervention id="3-631-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">namens de EFD-Fractie. – Mijnheer de Voorzitter, de heer Thaler, de rapporteur van het verslag over de FYROM, is na de bekende, ernstige beschuldigingen van de Sunday Times aan zijn adres niet meer bij ons. Mijns inziens geniet hij het vermoeden van onschuld, maar gelet op deze klachten kan het onderhavige verslag over de FYROM geen aanspraak maken op het vermoeden van onschuld. Ik heb op 22 maart jongstleden een brief gestuurd aan de Voorzitter van het Parlement waarin ik hem vroeg ervoor te zorgen dat dit verslag niet in stemming werd gebracht zolang het onderzoek dat op gang is gebracht in het kader van het dossier betreffende deze belangenverstrengeling niet is afgerond.</p>
      <p sl="el">Daarom vraag ik elke afgevaardigde om zich bij de stemming hierover te onthouden en aldus de integriteit en geloofwaardigheid van het Parlement te bewaren. Ik zal dat in ieder geval wel doen. Desalniettemin ben ik gedwongen op te merken dat ik het oneens ben met de standpunten van mevrouw Győri, maar de meningen van commissaris Füle en de plaatsvervangend rapporteur als realistisch beschouw.</p>
      <p sl="el">Zij hebben er namelijk op gewezen dat dit land ten prooi is gevallen aan corruptie en er wat dat betreft geen enkel plan aan de horizon opdoemt. Ook noemden zij de betrekkingen tussen de diverse etnische groepen en het geschil met Griekenland over de naamkwestie dat nog steeds niet is opgelost. Bijgevolg moet serieus rekening worden gehouden met dit punt in het verslag.</p>
    </intervention>
    <intervention id="3-632-000" speaker_id="34254" name="Dimitar STOYANOV" is_mep="True" mode="spoken" nationality="Bulgaria" birth_date="17-05-1983" birth_place="Sofia" p_group="Non" m_state="BG">
      <p sl="bg">Mijnheer de Voorzitter, tot op zekere hoogte ben ik het eens met wat commissaris Füle heeft gezegd, namelijk dat we daadwerkelijk tastbare vooruitgang kunnen zien in de ontwikkeling van Macedonië op weg naar toetreding tot de Europese Unie. Echter, er blijven ook nog een groot aantal onopgeloste kwesties over.</p>
      <p sl="bg">Zo is bijvoorbeeld de zaak betreffende de registratie van de Bulgaarse niet-gouvernementele organisatie ‘RADKO’ al jaren aan een stuk in behandeling bij het hooggerechtshof van de Republiek Macedonië. Op grond van deze registratie of, om precies te zijn, de afwijzing daarvan heeft ‘RADKO’ een zaak gewonnen in het gebouw van het Europees Hof voor de Rechten van de Mens, hier in de buurt van ons Parlement, en Macedonië werd hiervoor veroordeeld.</p>
      <p sl="bg">Mensen die zichzelf als Bulgaar beschouwen en die ik gemakshalve zal aanduiden als een ‘Bulgaarse etnische groep’, hoewel dit geen volledig correcte definitie is, zijn nog altijd de enige groep in Macedonië zonder geregistreerde politieke partij. Dit is het gevolg van de al twintig jaar durende onderdrukking van iedereen die verklaart zichzelf als Bulgaar te beschouwen. Dit heeft nu het punt bereikt waarop deze mensen helemaal geen politieke partij meer willen vormen zoals de andere etnische groepen in Macedonië doen.</p>
      <p sl="bg">Ik ben van mening dat deze kwesties van cruciaal belang zijn en opgelost moeten worden, omdat ze onderdeel uitmaken van de politieke criteria, waaraan Macedonië nog niet voldoet – op dit punt ben ik het dus oneens met de commissaris. Totdat deze problemen zijn opgelost, is het niet mogelijk om welke nieuwe fase dan ook te starten in de onderhandelingen over de toetreding van Macedonië tot de Europese Unie.</p>
    </intervention>
    <intervention id="3-633-000" speaker_id="1431" name="Marietta GIANNAKOU" is_mep="True" mode="spoken" nationality="Greece" birth_date="05-06-1951" birth_place="Gerakion " p_group="Group of the European People's Party (Christian Democrats)" m_state="GR">
      <p sl="el">Mijnheer de Voorzitter, ik heb geluisterd naar de commissaris; het verslag van de Commissie is trouwens dit keer veel kritischer dan de vorige keer. Bovendien kennen wij de situatie in dit land allemaal. Desalniettemin heb ik collega’s de raarste theorieën horen verkondigen, namelijk dat Griekenland, omdat het zich in een economische crisis bevindt, ‘ja’ moet zeggen tegen alles wat de anderen willen. Ik wil deze collega’s erop wijzen dat Griekenland zich inderdaad in een economische crisis bevindt, maar dat geen enkele Griekse regering ooit in de Raad haar toestemming zal geven voor de opening van onderhandelingen. De goede wil van Griekenland is gebleken toen Griekenland ermee instemde dit land kandidaat voor toetreding te laten worden.</p>
      <p sl="el">Met andere woorden: of er wordt een oplossing gevonden voor de naam, die een dekmantel is voor de propaganda en de pogingen om de huidige politieke situatie oudheidkundige wortels te geven, of er zullen geen onderhandelingen geopend kunnen worden; geen enkele Griekse regering zal met iets dergelijks instemmen. Ik wil deze collega’s er tevens op wijzen dat er veel landen zijn die de toetreding van andere landen tot de Unie – gedurende lange tijd – hebben tegengehouden. Daarom mag men Griekenland niet beschuldigen als het in de Raad gebruik maakt van een Verdragsmatig recht.</p>
    </intervention>
    <intervention id="3-634-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Mijnheer de Voorzitter, mevrouw Győri, mijnheer Füle, ik was een van de eerste rapporteurs voor Macedonië in dit Parlement, misschien wel de allereerste. Het spijt me te zien hoe de toestand zich ontwikkeld of niet ontwikkeld heeft. Daarna ben ik rapporteur voor Kroatië geworden, en daar zie je een duidelijk verschil. Ook Kroatië had problemen met zijn buren, bijvoorbeeld met Slovenië, maar Kroatië heeft gewerkt aan het oplossen van die problemen. En als Macedonië zich onvoldoende inspant om deze problemen op te lossen – zonder dat ik nu een partij alle schuld wil geven – dan is dat minstens ook een probleem van Macedonië. Laten we eerlijk zijn: geef je een land een grotere identiteitszin door op alle pleinen een standbeeld van Alexander de Grote te plaatsen? Geeft je een land meer identiteit door nu ook de luchthaven naar Alexander de Grote te noemen? Je moet er toch ook belang bij hebben om de problemen op te lossen!</p>
      <p sl="de">Waarom is dat belang zo belangrijk? De heer Füle heeft gewezen op de kaderovereenkomst van Ohrid, die een grote stap vooruit betekende, maar hoe minder het land en de regering zich inzetten om binnenlandse hervormingen door te voeren en een oplossing te vinden met Griekenland, des te meer zal de Albanese bevolking in het land zich afvragen: “Wat doen we samen in dit land, wanneer we niet echt de mogelijkheid hebben om toe te treden tot de Europese Unie?” Daarom moet er hoognodig samen met Griekenland naar een oplossing worden gezocht.</p>
    </intervention>
    <intervention id="3-635-000" speaker_id="97968" name="Andrey KOVATCHEV" is_mep="True" mode="spoken" nationality="Bulgaria" birth_date="13-12-1967" birth_place="Sofia" m_state="BG">
      <p sl="bg">Mijnheer de Voorzitter, mevrouw Győri, commissaris, ook ik zou de heer Vigenin willen bedanken voor de uitstekende presentatie van dit verslag. He is de politieke wil van de Europese Unie dat alle landen in de Westelijke Balkan snel en op succesvolle wijze in de Europese Unie worden geïntegreerd en het volledige lidmaatschap van de Europese familie krijgen.</p>
      <p sl="bg">De problemen die zich door de geschiedenis heen hebben opgehoopt, in het bijzonder in de Balkan, kunnen alleen worden overwonnen via Europese integratie. Hierdoor kunnen de grenzen in dit deel van Europa van een teken van scheiding veranderen in een teken van eenheid, zoals bijvoorbeeld ook is gebeurd met de grens tussen Frankrijk en Duitsland.</p>
      <p sl="bg">Met deze resolutie erkennen en verwelkomen we de vooruitgang die door dit land is bereikt, in het bijzonder binnen de economische sector. Echter, in de resolutie wordt ook benadrukt dat het land het resterende deel van het traject naar het volledige lidmaatschap nog moet afleggen.</p>
      <p sl="bg">In de resolutie worden ook probleemgebieden genoemd. Dit zijn politieke en interetnische betrekkingen, goede nabuurschapsbetrekkingen, de vrijheid van de media en de rechten van alle burgers, ongeacht hun zelfverklaarde etnische afkomst. Met name degenen die openlijk hun Bulgaarse etnische afkomst verklaren, worden soms blootgesteld aan discriminatie.</p>
      <p sl="bg">In de resolutie wordt ook het belang genoemd van het behoud van het culturele en historische erfgoed, wat een belangrijke Europese waarde is. Het is goed dat deze resolutie expliciet de situatie benoemt met betrekking tot de etnisch Bulgaarse culturele monumenten in Macedonië. Vertrouwen wordt opgebouwd door de historische feiten te eerbiedigen en niet door provocatieve, nodeloze manipulatie en verdraaiing van de waarheid.</p>
      <p sl="bg">Het is mijn oprechte wens dat de burgers van Macedonië de problemen van het verleden spoedig overwinnen, zodat we hen als echte burgers van de Europese Unie kunnen verwelkomen. Echter, het overwinnen van problemen vereist de politieke wil om de banden te verbreken met mensen die voor de voormalige Joegoslavische geheime diensten werkten en die infiltreerden in het politieke, economische en sociale leven en de media in Macedonië en daar provocerende acties uitvoerden, zoals natuurlijk ook in andere Oost-Europese landen is gebeurd.</p>
    </intervention>
    <intervention id="3-636-000" speaker_id="39319" name="Maria Eleni KOPPA" is_mep="True" mode="spoken" nationality="Greece" birth_date="01-03-1963" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mijnheer de Voorzitter, enkele dagen geleden heeft de regering van de heer Gruevski vervroegde verkiezingen uitgeschreven. Te midden van hevige protesten tegen de schendingen van de onafhankelijkheid van de pers, de onafhankelijkheid van de rechtspraak en het stedelijke bestemmingsplan “Skopje 2014”, en in een tijd waarin de politieke dialoog tot stilstand is gekomen, probeert de heer Gruevski naar voren te vluchten.</p>
      <p sl="el">Als we aan dit ongunstige binnenlandse klimaat ook nog de naamkwestie toevoegen, dan zien we dat het Europees perspectief van het land serieus op de proef wordt gesteld. De Griekse regering heeft herhaaldelijk aangetoond dit hoofdstuk definitief te willen afsluiten en heeft de bilaterale contacten op premierniveau opgevoerd. Helaas mocht dit tot nu toe echter niet baten, zonder dat Griekenland daar schuld aan is.</p>
      <p sl="el">Dit is het kader waarbinnen de heer Gruevski het verkiezingsspelletje speelt. Hij probeert de internationale publieke opinie ervan te overtuigen dat Griekenland steeds weer nieuwe dingen verzint wat de naamkwestie betreft en voortdurend hinderpalen opwerpt voor de oplossing van het geschil. De verantwoordelijkheid voor de Europese toekomst van het land is echter in handen van de regering in Skopje, en het is deze regering die geroepen is haar verantwoordelijkheid te nemen.</p>
    </intervention>
    <intervention id="3-637-000" speaker_id="28125" name="Anna IBRISAGIC" is_mep="True" mode="spoken" nationality="Sweden" birth_date="23-05-1967" birth_place="Sanski Most" p_group="Group of the European People's Party (Christian Democrats)" m_state="SE">
      <p sl="sv">Mijnheer de Voorzitter, aangezien ik maar één minuut heb, zal ik slechts één element aan de orde stellen. Wat we tot dusver hebben geleerd uit de uitbreidingen, is dat de echte hervormingen slechts beginnen wanneer de onderhandelingen van start gaan. Het is niet zo dat we morgen, zodra we onderhandelingen opstarten met Macedonië, dat proces ook zullen afronden. Dit is nog maar het begin.</p>
      <p sl="sv">Er zullen talloze gelegenheden zijn om het land in een later stadium tegen te houden, als Griekenland dat zou willen, maar het zou totaal onverantwoord zijn om, gezien zijn specifieke geografische locatie, in deze situatie de deur dicht te slaan voor het land. De toestand in Macedonië is bijzonder gevoelig. We zouden de verkeerde signalen sturen als we het land nog langer zouden laten wachten. Dat zou alleen maar bijdragen tot meer nationalisme en een versterking van de negatieve krachten die we nu net willen bestrijden door middel van uitbreiding.</p>
    </intervention>
    <intervention id="3-638-000" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Onderweg van Straatsburg naar Brussel kom ik twee keer door Luxemburg. Eerst door de soevereine staat met die naam en daarna door het Belgische gewest met dezelfde naam. Wanneer België bij de oprichting van de Europese Unie volgens de Griekse logica te werk was gegaan, had de Europese Unie nu niet bestaan.</p>
      <p sl="sk">Macedonië staat klaar om de toetredingsonderhandelingen op te starten. Om op de ingeslagen weg van democratie voort te kunnen blijven gaan, heeft het land echter onze hulp en solidariteit nodig, net als de Grieken onlangs. Ik heb uiteraard volledig respect voor het vetorecht van elke individuele lidstaat ten aanzien van de toetreding van nieuwe leden. Dat neemt niet weg dat ik de collega’s uit Griekenland zou willen oproepen om hun goede wil te tonen en niet alleen dit verslag goed te keuren, maar ook het amendement waarmee het Macedonisch weer als een van de officiële talen in de tekst wordt opgenomen.</p>
    </intervention>
    <intervention id="3-639-000" speaker_id="39726" name="László TŐKÉS" is_mep="True" mode="spoken" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="hu">Mijnheer de Voorzitter, reeds in het voortgangsverslag van februari van het vorige jaar is grote waardering uitgesproken voor de resultaten die Macedonië behaald heeft ten aanzien van de Europese integratie. In de desbetreffende resolutie van het Europees Parlement is wederom aangedrongen op een oplossing voor het naamgeschil en op de onmiddellijke aanvang van de toetredingsonderhandelingen. Ik acht het onaanvaardbaar en zelfs ronduit schandalig dat er op dit gebied ook in het afgelopen jaar geen wezenlijke vooruitgang is gemaakt. Dit ondermijnt de geloofwaardigheid van de EU zelf. De EU en het Hongaarse voorzitterschap beschouwen de toetreding van de landen van de Balkan, waaronder Kroatië en de Macedonische staat, als een van hun prioriteiten. Ik verzoek het Parlement, de Raad en de Commissie om te steunen dat de toetredingsonderhandelingen met Macedonië ongeacht de benaming van het land zo spoedig mogelijk van start gaan.</p>
    </intervention>
    <intervention id="3-640-000" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Mijnheer de Voorzitter, ik ben het eens met degenen die de verantwoordelijkheid bij beide partijen plaatsen. Enerzijds is de Europese Unie, de Europese Raad, verantwoordelijk door de toetredingsonderhandelingen steeds maar uit te stellen, waardoor we onszelf beroven van een van de belangrijkste instrumenten, namelijk de stabilisatie van de regio, maar ook de Macedonische leiding, omdat ze denkt dat als de toetredingsonderhandelingen niet beginnen, ze de hervormingen waarover mevrouw Győri en commissaris Füle het ook hebben gehad niet hoeft voort te zetten. En wat de benaming betreft, moet ik als Centraal-Europeaan, als Hongaar, zeggen dat ik dit geschil tussen Griekenland en Macedonië volkomen absurd vind. Ik vind de starre houding van beide partijen onaanvaardbaar. Ik weet niet wat de Europese Unie gezegd zou hebben als Hongarije bijvoorbeeld in 2007 bezwaar had gemaakt tegen de toelating van Roemenië. Dat gevaar heeft zich geen enkel moment in Hongarije gemanifesteerd; daarom roep ik beide partijen op tot nuchtere zelfbeheersing.</p>
    </intervention>
    <intervention id="3-641-000" speaker_id="96653" name="Katarína NEVEĎALOVÁ" is_mep="True" mode="spoken" nationality="Slovakia" birth_date="10-11-1982" birth_place="Nitra" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Het kan Macedonië niet ontzegd worden dat het in het afgelopen jaar grote vooruitgang heeft geboekt. Dat neemt niet weg dat er op een aantal cruciale punten nog veel te verbeteren valt. Het gebrek aan onafhankelijkheid van de rechterlijke macht is wat mij betreft een van de belangrijkste lacunes, net als de onvoldoende vrijheid van meningsuiting in de media. Ook dient het maatschappelijk middenveld dringend te worden versterkt en de politieke dialoog te worden verbeterd.</p>
      <p sl="sk">Het bureau van de nationale ombudsman had in het afgelopen jaar weliswaar beduidend meer werk te doen, maar het aantal aanbevelingen dat opvolging heeft gekregen binnen het openbaar bestuur is gedaald. Ik ben het dan ook met de Commissie eens dat de positie van de ombudsman verder moet worden verstevigd.</p>
      <p sl="sk">Ik ben echter ingenomen met de verbetering van de bescherming van de culturele en de minderhedenrechten. Macedonië is erin geslaagd om het aantal Roma zonder identiteitspapieren verregaand omlaag te brengen. De levensomstandigheden van deze mensen zijn echter nog altijd rampzalig, en ook staan deze mensen nog altijd bloot aan discriminatie. We weten echter al te goed dat niet alleen Macedonië daarmee kampt. De situatie van de Roma laat ons steeds meer zien dat het om een pan-Europees probleem gaat.</p>
      <p sl="sk">Ondanks alle problemen blijft Macedonië een stabiel land in de regio met goede betrekkingen met zijn buurlanden, en ik ben ervan overtuigd dat het op de goede weg is richting Europees lidmaatschap.</p>
    </intervention>
    <intervention id="3-642-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">De voormalige Joegoslavische Republiek Macedonië geeft al langere tijd aan geïnteresseerd te zijn in toetreding tot de Europese Unie. Het land is nu naar verluidt klaar om met de toetredingsonderhandelingen te beginnen omdat het nu in voldoende mate aan de politieke criteria voldoet en vooruitgang heeft geboekt bij de hervorming van het openbaar bestuur, de rechtspraak en de politie. Het politiek systeem ziet er stabiel uit, de politieke partijen communiceren met elkaar en ook de positie van de minderheden is verbeterd. Dat neemt niet weg dat er nog bedenkingen zijn ten aanzien van de onafhankelijkheid van de rechtspraak, de bestrijding van corruptie, alsook de vrijheid van meningsuiting in de media. Dat drukt zwaar op het ondernemingsklimaat en vormt een rem op de instroom van buitenlands kapitaal.</p>
      <p sl="sk">Er is echter vooruitgang geboekt op het vlak van de harmonisering van de wetgeving en het beleid, met name ten aanzien van het vrije verkeer van goederen, de wet inzake handelsmaatschappijen en financiële diensten, alsook van justitie, vrijheid en veiligheid. Ik ben er dan ook van overtuigd dat de inwoners van de voormalige Joegoslavische Republiek Macedonië met recht mogen verwachten dat het vrije Europa hen de hand zal reiken. Laten we dit vertrouwen dan ook op waarde schatten en de deuren naar de toegangsweg tot de Europese Unie voor hen openzetten.</p>
    </intervention>
    <intervention id="3-643-000" speaker_id="97011" name="Georgios KOUMOUTSAKOS" is_mep="True" mode="spoken" nationality="Greece" birth_date="17-09-1961" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Mijnheer de Voorzitter, iedereen in deze zaal geeft steun aan het Europees perspectief van de voormalige Joegoslavische Republiek Macedonië. Wij willen allemaal – en dat geldt eerst en vooral voor de Griekse EP-leden – dat het bekende conflict rond de naam van dit land wordt opgelost.</p>
      <p sl="el">Deze twee doelstellingen zijn in de praktijk nauw met elkaar verbonden; het zijn geen parallel lopende doelstellingen, mijnheer de commissaris. Gelooft u, geachte afgevaardigden, dat deze twee onderling verbonden doelstellingen bereikt zullen worden als wij ons morgen uitspreken voor onmiddellijke opening van onderhandelingen over de toetreding van dit land tot de Europese Unie? Ik geef u op een briefje dat dit precies het omgekeerde effect zal hebben en de regering van de heer Gruevski zal aanmoedigen tot nog meer onverzettelijkheid. Dan zou de impasse in de onderhandelingen over de naam alleen maar worden verlengd en zou bijgevolg het toetredingsperspectief van dit land bevroren blijven.</p>
      <p sl="el">Daarom zullen wij, als wij morgen dit verslag aannemen, een verkeerde boodschap sturen, een verkeerd beleid voeren en een verkeerde zet doen. Daarom zal ik morgen tegen dit verslag stemmen.</p>
    </intervention>
    <intervention id="3-644-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, net als mijnheer Swoboda wil ik Kroatië met Macedonië vergelijken. Wat mensenrechten betreft, gedragen beide landen zich voorbeeldig. In beide landen zijn alle minderheden vertegenwoordigd in de regering, wat in de meeste EU-lidstaten niet het geval is. Er is echter een verschil: in Kroatië heeft de oppositie zich door de bank genomen steeds constructief opgesteld. In Macedonië heeft de socialistische oppositie keihard oppositie gevoerd. Ik betreur het dat er hier in het Huis collega’s zijn die fungeren als verkiezingsinstrument van die socialistische oppositie.</p>
    </intervention>
    <intervention id="3-645-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . − Mijnheer de Voorzitter, zoals in de ontwerpresolutie die we vandaag bespreken en in het voortgangsverslag van de Commissie van november 2010 wordt erkend, heeft het land in voldoende mate aan de politieke criteria voldaan. Het moet echter het momentum van het hervormingsproces op alle terreinen zien te behouden. Dat is inderdaad een kwestie die van cruciaal belang is. Zoals uit de discussie is gebleken, zijn we het allemaal over dit belangrijke punt eens.</p>
      <p sl="en">Zoals ik al heb gezegd, bevinden we ons in een kritiek tijdsgewricht met het land. Het moet voortgaan op de weg naar Europa, aangezien de rest van de regio stappen vooruit zet. De leiders van het land moeten zich op de toekomst richten ten behoeve van het welzijn van hun burgers. Ze zullen hierbij al onze steun hebben.</p>
      <p sl="en">Laat ik nog één opmerking maken die volgens mij belangrijk is voor het land waarover we debatteren en voor de hele regio. Het is niet voor het eerst dat we hebben gezien dat een partij die in het parlement is vertegenwoordigd wegloopt en het werk van het parlement boycot. Laat ik u zeggen wat ik daar persoonlijk van vind: het is onaanvaardbaar. Ik vind dat alle aspirant-landen en kandidaat-landen de democratische instellingen moeten gebruiken om ze te versterken en niet om ze te ondermijnen. Zij moeten leren dat democratie moet worden uitgeoefend binnen de democratische instellingen en niet daarbuiten.</p>
      <p sl="en">Ik hoop ten zeerste dat u zich bij mij zult aansluiten in het sturen van een krachtige boodschap aan de landen in de regio dat de politieke partijen, of het nu linkse of rechtse partijen zijn, het inclusieve karakter van het proces dienen te gebruiken om samen te werken aan de Europese agenda en dat ze niet met hun meningsverschil de straat opgaan.</p>
    </intervention>
    <intervention id="3-646-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Mijnheer de Voorzitter, commissaris, dames en heren, ik wil graag op een aspect reageren, namelijk de kwestie betreffende de benaming van het land, en laat ik ermee beginnen dat ik alle begrip heb voor de ontevredenheid en zelfs woede van de Parlementsleden terzake. Niets is zo erg als in een kwestie pas op de plaats te maken, en dat we de prestaties van een land niet kunnen erkennen. Ik moet zeggen dat ik de instandhouding van goede betrekkingen met de buren van fundamenteel belang acht, en uitbreiding is alleen via die weg mogelijk. Als onderdeel daarvan zouden de partijen onder auspiciën van de VN via onderhandelingen tot een wederzijds aanvaardbare oplossing moeten komen.</p>
      <p sl="hu">De Raad verwelkomt de voortgaande dialoog op hoog niveau en hoopt het resultaat daarvan te zullen zien. Momenteel is alle aandacht gericht op de zaak die voor het Internationaal Gerechtshof loopt, waar de mondelinge behandeling van 21 tot en met 30 maart heeft plaatsgevonden. Het eindvonnis wordt tegen september 2011 verwacht. Het onopgeloste naamgeschil en de trage voortgang bij de onderhandelingen die vooralsnog geen concrete resultaten hebben opgeleverd, vormen geen grond voor vertraging van de hervormingen in het land. Het Hongaarse voorzitterschap heeft nog vóór de aanvang van zijn ambtstermijn uitgebreid bilateraal overleg gevoerd met de betrokken partijen en hen aangespoord om een oplossing te vinden. Het is aan hen om die oplossing te vinden. Hier mag ieder ander weliswaar een handje helpen, maar uiteindelijk hangt het van hén af.</p>
      <p sl="hu">Daarom moedigen wij deze dialoog en oplossingenexploratie voortdurend aan. Ik zou het ten zeerste betreuren als we tijdens het Hongaarse voorzitterschap terzake geen vooruitgang konden boeken. Zoals ik al zei niet alleen vanwege de voormalige Joegoslavische Republiek Macedonië, maar vanwege de hele regio, de binnenplaats van de Europese Unie, die langzamerhand geen binnenplaats meer zou moeten zijn, maar volledig geïntegreerd zou moeten zijn in de EU. Het is belangrijk dat we eindelijk vooruitgang kunnen maken. Mijn hartelijke dank, mijnheer de Voorzitter.</p>
    </intervention>
    <intervention id="3-647-000" speaker_id="28576" name="Stavros LAMBRINIDIS" is_mep="True" mode="spoken" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="nl">Tot besluit van het debat is er een ontwerpresolutie ingediend, overeenkomstig artikel 110, lid 2, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-648-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ik ben blij en bedroefd dat we vandaag dit debat hebben. Ik ben bedroefd omdat het al zes jaar geleden is dat de Raad de status van kandidaatland heeft toegekend aan de Republiek Macedonië zonder een datum voor het begin van de onderhandelingen vast te stellen, ondanks de geboekte vooruitgang. In het verslag van collega Vigenin herken ik veel van de eisen die aan mijn land, Roemenië, werden gesteld in de periode voorafgaand aan toetreding. Ik moet echter constateren dat, ondanks het prompte en concrete antwoord van de Republiek Macedonië op deze eisen, er geen enkele vooruitgang is geweest in het openen van de onderhandelingen. De weg van de Republiek Macedonië richting lidmaatschap is naar mijn mening veel te lang; we willen niet dat de inwoners op een dag het optimisme en de hoop kwijtraken. Ik ben het eens met onze rapporteur die de Commissie, de Raad en de hoge vertegenwoordiger vraagt om een algemeen toepasbaar arbitragemechanisme te ontwikkelen voor het oplossen van bilaterale kwesties, onder andere met Griekenland over de naam van het land. Dit is een belangrijke test voor de gemeenschappelijke buitenlandse politiek na het Verdrag van Lissabon, maar ook voor het vermogen van de Unie om geschillen aan haar grenzen op te lossen.</p>
    </intervention>
    <intervention id="3-649-000" speaker_id="96714" name="Jiří HAVEL" is_mep="True" mode="written" nationality="Czechia" birth_date="20-08-1957" birth_place="Praha" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Het laatste voortgangsverslag betreffende de voormalige Joegoslavische Republiek Macedonië (FYROM) is niet beter of slechter dan het voorgaande. We weten allemaal dat de inhoud van dit verslag niet het grootste obstakel vormt voor het opstarten van de toetredingsonderhandelingen. Dat is het conflict met Griekenland over de naam van het land. Als dit conflict er niet zou zijn geweest, zouden de onderhandelingen waarschijnlijk al zijn opgestart. De EU moet daarom een prominentere, misschien zelfs doorslaggevende rol gaan spelen bij het oplossen van dit conflict. Na bijna twintig jaar tevergeefs zoeken naar een uitweg is het nu een zeer geschikt moment om over de volgende stappen te discussiëren, waaronder mogelijke veranderingen in het onderhandelingsmechanisme. De Europese Commissie zou geschikte alternatieve voorstellen in deze richting moeten doen. Door onze jarenlange passiviteit hebben we bijgedragen aan het onzekere lot van het hele land. En toch rapporteert het land na al die jaren nog steeds aan de EU. Ook moet het “getreuzel” tussen het Europees Parlement, de Europese Commissie en de Raad over het opstarten van de toetredingsonderhandelingen stoppen. Deze “dialoog der doven” tussen het Europees Parlement en de Europese Commissie aan de ene kant en de Raad aan de andere kant wordt door niemand serieus genomen, omdat het de geloofwaardigheid van de EU als geheel ondermijnt. Laten we onszelf niet voor de gek houden. Er is op dit moment in FYROM nog veel steun voor toetreding tot de EU, maar deze steun is op lange termijn aanzienlijk afgebrokkeld. Het geduld van de inwoners van FYROM, Macedoniërs en Albanezen, kent ook zo zijn grenzen, ook al hebben de beide bevolkingsgroepen verschillende redenen voor hun ongeduld.</p>
    </intervention>
  </section>
  <section id="creitem37" title="17. De situatie in Ivoorkust">
    <intervention id="3-651-000" speaker_id="28576" name="Stavros LAMBRINIDIS" is_mep="True" mode="spoken" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="nl">Aan de orde is de verklaring van de vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid over de situatie in Ivoorkust.</p>
    </intervention>
    <intervention id="3-652-000" speaker_id="photo_generic" name="Zsolt Németh" is_mep="True" mode="spoken">
      <p sl="en">namens de vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid . − Mijnheer de Voorzitter, afgelopen maandag zijn de militairen van de Verenigde Naties in Ivoorkust en de Franse Licorne-troepen erin geslaagd om het zware wapentuig onschadelijk te maken dat in handen van voormalig president Laurent Gbagbo was. Deze wapens zijn de afgelopen weken veelvuldig gebruikt om de burgerbevolking van Abidjan te terroriseren, hetgeen tot talloze doden en gewonden heeft geleid. Het uitschakelen van deze wapens was dus nodig om de burgers te beschermen en is uitgevoerd overeenkomstig het mandaat dat de VN-Veiligheidsraad in zijn Resolutie 1975 heeft gegeven.</p>
      <p sl="en">Kort daarop zijn de republikeinse troepen die de democratisch gekozen president Alassane Ouattara trouw waren een grondoffensief begonnen tegen het laatste bolwerk van Laurent Gbagbo in Abidjan om hem te dwingen de macht over te dragen. Vanwege deze nog lopende operaties koesteren wij de hoop dat heel Ivoorkust onder controle is gebracht van zijn wettige regering. Ik kan het alleen maar betreuren dat deze machtsoverdracht alleen bereikt kon worden ten koste van mensenlevens en lijden en dat de uitspraak van de stembus alleen niet voldoende was. Dit is echter een overwinning voor de democratie in Afrika en zendt een belangrijke boodschap aan vele landen in dit werelddeel waar politieke verkiezingen worden gehouden.</p>
      <p sl="en">Sinds zijn nederlaag bij de presidentsverkiezingen van 28 november 2010 heeft Gbagbo geweigerd om de macht over te dragen, ondanks het feit dat internationale waarnemers de verkiezingen als vrij en eerlijk hebben omschreven en de hele internationale gemeenschap via de officiële verklaring van de VN zijn tegenstander Alassane Ouattara als de wettig gekozen president heeft erkend.</p>
      <p sl="en">In de vier maanden die sindsdien zijn verstreken, zijn er door Ecowas, de Afrikaanse Unie en de VN verschillende initiatieven genomen om een vreedzame overdracht van de macht tot stand te brengen. Ik zou deze organisaties willen prijzen voor de inspanningen die ze hebben verricht in naam van de vrede en democratie. Helaas zijn alle voorstellen voor een vreedzame machtsoverdracht door Gbagbo verworpen, die erin volhardde om onwettig aan de macht te blijven. De EU houdt hem daarom persoonlijk verantwoordelijk voor het lijden en bloedvergieten dat de Ivorianen deze afgelopen vier maanden van postelectorale crisis hebben moeten doorstaan. Gbagbo moet daarom voor de rechter worden gebracht om zich voor zijn daden te verantwoorden.</p>
      <p sl="en">De EU heeft via de hoge vertegenwoordiger barones Ashton president Ouattara met zijn overwinning gefeliciteerd, maar we zijn ons bewust van de talloze zware opgaven die hem nog te wachten staan. Hij heeft de oorlog gewonnen, maar moet nu de vrede winnen. Recht en orde moeten worden hersteld, zodat die honderdduizenden mensen die hun huis zijn ontvlucht en zelfs het land hebben verlaten het nu veilig vinden om naar huis terug te keren. De economie moet opnieuw opgestart worden om een einde te maken aan de afgelopen tien jaar van recessie, en moet groei en banen verschaffen. Het openbaar bestuur moet weer gaan functioneren, zodat er overheidsdiensten kunnen worden geleverd.</p>
      <p sl="en">De EU heeft in de lange jaren van crisis achter Ivoorkust gestaan. Door de samenwerking van de EU is er humanitaire hulp geleverd maar ook bijstand na het conflict voor wederopbouw en verzoening. Sinds 2003 hebben we ongeveer vijfhonderd miljoen euro uitbetaald. In de afgelopen dramatische maanden heeft de EU een aantal restrictieve maatregelen genomen tegen personen en entiteiten die Gbagbo steunen, en volgens onze Afrikaanse partners heeft dat aanzienlijk geholpen tijdens de hele crisis. De EU moet Ivoorkust blijven begeleiden in deze cruciale tijd. Een hulppakket is in voorbereiding, dat bij de vroegst mogelijke gelegenheid in gang moet worden gezet. Het is nu tijd om te werken aan de tenuitvoerlegging van de vrede in Ivoorkust.</p>
    </intervention>
    <intervention id="3-653-000" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="fr">namens de PPE-Fractie. – Mijnheer de Voorzitter, de afgelopen vierentwintig uur zijn bijzonder verwarrend verlopen in Ivoorkust. We hebben gehoord dat de overgave van Laurent Gbagbo aanstaande was, maar vervolgens werd dat ontkend. Nu hebben de republikeinse strijdkrachten van president Ouattara een offensief op Abidjan ingezet, omdat ze de resultaten van het eindeloze geruzie niet meer wilden afwachten.</p>
      <p sl="fr">Ik vind dat al deze verwarring er niet voor mag zorgen dat we vergeten hoe de huidige situatie is ontstaan. Ik herhaal dat er in de afgelopen vier maanden sprake is geweest van honderden doden en een miljoen vluchtelingen. We moeten door de bomen het bos blijven zien. Het is zover gekomen omdat Laurent Gbagbo resoluut heeft geweigerd om naar de kiezers te luisteren en zijn nederlaag te accepteren. Ik denk dat, nu zijn regime ineenstort omdat zijn getrouwen hem in de steek laten, het nu eindelijk tijd is dat hij de macht overdraagt aan de legitieme president, Alassane Ouattara.</p>
      <p sl="fr">We moeten ook niet vergeten welke schendingen van de mensenrechten en van het humanitair recht zijn begaan in het land, die kunnen neerkomen op misdaden tegen de mensheid. Er moet geen moeite gespaard worden om de daders te berechten, ook op internationaal niveau.</p>
      <p sl="fr">Tot slot verwelkom ik de interventie van de VN-missie in Ivoorkust (ONUCI), met steun van de Franse troepen, ter uitvoering van het mandaat van de VN-Veiligheidsraad om een einde te maken aan het gebruik van zware wapens en de burgers te beschermen.</p>
    </intervention>
    <intervention id="3-654-000" speaker_id="28174" name="Thijs BERMAN" is_mep="True" mode="spoken" nationality="Netherlands" birth_date="26-09-1957" birth_place="Coevorden" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">namens de S&amp;D-Fractie . – Het einde van de strijd om de macht in Ivoorkust is in zicht na meer dan 1500 doden, bijna een miljoen vluchtelingen in de regio, hele straten vol geplunderde huizen en een economie die tot stilstand kwam. Het land gaat door een catastrofe en dat is de prijs die Laurent Gbagbo heeft laten betalen omdat hij zijn nederlaag niet wilde erkennen. Hier past een scherpe veroordeling van zijn niets ontziende weigering de kiezers te respecteren.</p>
      <p sl="nl">Ook past een veroordeling van al het geweld van de laatste maanden, de vele schendingen van mensenrechten, de bedreigingen, het geweld tegen VN-personeel, de oproepen tot haat en de ontvoeringen. Er wordt nog geschoten, maar er wordt wel onderhandeld over Gbagbo's vertrek, en dat is goed nieuws. Maar in Ivoorkust heerst een noodsituatie. Veel Ivorianen hebben nu gebrek aan voedsel en water omdat zij hun huizen niet durfden te verlaten.</p>
      <p sl="nl">Het is essentieel dat president Alassane Ouattara alle steun krijgt bij de terugkeer naar de rechtsstaat waarin mensen rustig en zonder angst kunnen leven, waarin ook de persvrijheid wordt hersteld. Dat is nu de eerste opgave. De president heeft daarbij de plicht te voorkomen dat zijn troepen geweld gebruiken tegen de bevolking en het is goed dat Ouattara een onderzoek heeft ingesteld naar de toedracht van de schokkende moordpartij in Duékoué. Hoe de Ivorianen ook tot herstel van de rechtsstaat komen, via de rechtbank of ook via een waarheids- en verzoeningscommissie, één ding is duidelijk: oorlogsmisdaden verjaren niet. Het internationaal strafhof moet zijn werk kunnen doen.</p>
      <p sl="nl">De sancties hebben invloed gehad, Gbagbo werd financieel drooggelegd. Maar nu moeten wij de sancties snel verlichten, zodra Ouattara zijn rechtmatige zetel heeft ingenomen. Want álles staat stil, zelfs programma's voor de verstrekking van medicijnen aan mensen met HIV-AIDS in Ivoorkust lopen nu gevaar. Voorzitter, de donoren van Ivoorkust mogen het land nu niet in de steek laten.</p>
    </intervention>
    <intervention id="3-655-000" speaker_id="4335" name="Marielle de SARNEZ" is_mep="True" mode="spoken" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">namens de ALDE-Fractie. – Mijnheer de Voorzitter, terwijl we spreken, kunnen we hopen dat de crisis in Ivoorkust nu snel tot een ontknoping komt en dat het bericht van de overgave van Laurent Gbagbo de komende uren zal komen. Dat hopen we allemaal.</p>
      <p sl="fr">De internationale gemeenschap is heel geduldig geweest. De Afrikaanse Unie heeft haar bemiddelingsinspanningen verhoogd, en de Verenigde Naties hebben er maandenlang voor gekozen om niet tussenbeide te komen. Dat de ONUCI nu ten slotte wel in actie is gekomen, met steun van de Franse troepenmacht Licorne, overeenkomstig het mandaat van de VN-Veiligheidsraad, is om de burgers te beschermen tegen de zware wapens die worden gebruikt door de huidige machthebbers.</p>
      <p sl="fr">Deze Ivoriaanse crisis moet nu als voorbeeld dienen voor al diegenen die weigeren de macht af te staan na een verkiezingsnederlaag. Zij moeten weten dat de internationale gemeenschap voortaan vastbesloten is om de wet te laten naleven. Echter, in landen die zo verscheurd zijn, waar de natie nog slechts een concept in wording is, is het niet genoeg om een winnaar uit te roepen. Er moet gewerkt worden aan nationale verzoening. Die boodschap is nu bestemd voor Alassane Ouattara, die de verantwoordelijkheid heeft om een regering van nationale eenheid tot stand te brengen.</p>
      <p sl="fr">Nu beide kampen elkaar beschuldigden van moordpartijen en misdaden tegen de mensheid, moeten er onderzoeken gestart worden, moeten er verantwoordelijkheden vastgesteld worden en moet er gerechtigheid geschieden. Gerechtigheid kan geschieden om wraak te nemen, maar gerechtigheid kan ook kalmte brengen. Ik wil voor de tweede optie pleiten, als dat kan leiden tot vrede en stabiliteit in Ivoorkust, en tot nieuwe kansen op groei en ontwikkeling.</p>
    </intervention>
    <intervention id="3-656-000" speaker_id="96815" name="Judith SARGENTINI" is_mep="True" mode="spoken" nationality="Netherlands" birth_date="13-03-1974" birth_place="Amsterdam" p_group="Group of the Greens/European Free Alliance" m_state="NL">
      <p sl="nl">namens de Verts/ALE-Fractie . – Ik raakte in verwarring. Ik hoorde het Hongaars voorzitterschap zeggen: mijnheer Ouattara heeft de oorlog gewonnen, nu moet hij de vrede nog winnen. Ik heb de hele dag televisie gekeken en alles bijgehouden en volgens mij is Ouattara de oorlog nog aan het winnen. Het ziet er wel naar uit dat het gebeurt, maar het is nog niet zover.</p>
      <p sl="nl">Als hij dan uiteindelijk zijn plek als president van het land mag innemen, heeft hij vier maanden ellende achter de rug waarbij het land is afgebroken, de economie aan gort is geholpen, er doden zijn gevallen en de bevolking uit elkaar is gespeeld. Wat een begin van een nieuwe periode besturen! En als wij verkiezingen die leiden tot oorlogen "een overwinning van de democratie in Afrika" noemen, dan zitten wij verkeerd in onze woorden. Het is echter nog veel ernstiger dat het land op die manier op verkiezingen reageert.</p>
      <p sl="nl">Wat moeten wij nu doen als Europa, als mijnheer Ouattara de kans krijgt zijn werk te gaan doen? Ik denk dat wij met de cacaoboycot aangetoond hebben dat wij redelijk snel kunnen handelen en de handel ook kunnen inzetten voor democratie. Ivoorkust behoort tot de ACS-landen, krijgt dus van ons ontwikkelingshulp en daar hoort een politieke dialoog bij. Die politieke dialoog moeten wij aangaan met een man die laat zien dat hij alle delen van het land weer bijeen kan brengen. Hij zal ons en de rest van de wereld en vooral zijn bevolking moeten laten zien dat hij over deze gewelddadigheden heen kan komen en dat hij zichzelf kan verschonen.</p>
    </intervention>
    <intervention id="3-657-000" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">namens de GUE/NGL-Fractie. – Mijnheer de Voorzitter, het is moeilijk om in te grijpen in de situatie in Ivoorkust zolang die situatie voortdurend verandert en zo onduidelijk is.</p>
      <p sl="fr">Allereerst wil ik de schaduwrapporteurs bedanken, die vanmorgen hebben gewerkt aan de ontwerpresolutie die morgen aan u zal worden voorgelegd, want we hebben er allen samen aan gewerkt dat dit voorstel evenwichtig is en gericht op de toekomst. We weten nu dat er waarschijnlijk gewelddaden zijn gepleegd door beide kampen, en de schuldigen moeten worden vervolgd, wie ze ook zijn.</p>
      <p sl="fr">De Ivoriaanse bevolking is het belangrijkste slachtoffer van de situatie in Ivoorkust. De Verenigde Naties, die door middel van ONUCI ter plaatse waren, hebben hen niet kunnen beschermen. Erger nog, zij hebben zich in de strijd gemengd, met steun van de Franse strijdkrachten, ten nadele van een enkel kamp, weliswaar op basis van een resolutie van de VN, maar die dateert van 1975, dus 36 jaar geleden. De fungerend voorzitter van de Afrikaanse Unie, de heer Obiang Nguema, heeft dat gisteren duidelijk veroordeeld. Gelukkig lijken de VN niet deel te nemen aan de definitieve aanval die de troepen van de heer Ouattara momenteel lijken uit te voeren.</p>
      <p sl="fr">Gezien deze situatie willen we ons niet met deze resolutie verbinden en zullen wij er niet mee instemmen. We kennen de rol van Frankrijk in Afrika. Het Franse beleid met betrekking tot Afrika heeft genoeg schade aangericht en blijft dat nog steeds doen. Bovendien doen de Franse autoriteiten daar niet geheimzinnig over, want ze zeggen de belangen van Frankrijk te willen beschermen en behouden.</p>
    </intervention>
    <intervention id="3-658-000" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Mijnheer de Voorzitter, wat zo verschrikkelijk is in onze moderne samenlevingen en in het bijzonder in onze Europese samenleving, en nog meer in het bijzonder in ons Parlement, is het algemene kuddegedrag, onze neiging om ons als schapen te gedragen.</p>
      <p sl="fr">Met uitzondering van de laatste twee sprekers herhaalt iedereen wat ze in de krant hebben gelezen, wat ze op de radio hebben gehoord of wat ze op de televisie hebben gezien. Iedereen zegt dat de heer Ouattara de verkiezingen heeft gewonnen. Dat is heel goed mogelijk, maar het is in elk geval niet vanzelfsprekend.</p>
      <p sl="fr">Iedereen zegt dat de zware militaire interventie van gisteren een neutralisatie van zware wapens betrof. Wat worden die zaken in mooie woorden verpakt! Neutralisatie van zware wapens is een ander woord voor een bombardement. En ik heb de gevolgen van bombardementen gezien. Als reserveofficier kan ik u zeggen dat een bombardement betekent dat er mensen gedood worden, dat mensen verbranden, dat mensen opgeblazen worden. In andere woorden, het is een militaire actie in het voordeel van het ene kamp en in het nadeel van het andere! Het is misschien gerechtvaardigd, maar hier, onder afgevaardigden, onder politiek verantwoordelijken, zouden we de moed moeten hebben om de waarheid te spreken.</p>
      <p sl="fr">Er wordt ons ook verteld dat deze wapens gebruikt zouden worden om de burgerbevolking te terroriseren. In een burgeroorlog zijn er echter burgers die gewapend zijn, vooral wanneer een kamp beschikt over kalasjnikovs en de steun heeft van de helft van de militaire troepen van het land. Daarom vind ik dat we moeten stoppen met deze hypocrisie. We hebben met geweld ingegrepen en hebben het ene kamp boven het andere verkozen. Is dat gerechtvaardigd? Misschien.</p>
      <p sl="fr">Ik besluit door eenvoudigweg te zeggen dat ik niet inzie waarom de heer Ouattara onschuldig zou zijn aan de gewelddaden die door zijn troepen zijn gepleegd en waarom heer Gbagbo steeds verantwoordelijk wordt gehouden voor de gewelddaden die door zijn troepen zijn gepleegd.</p>
      <a text="(Spreker verklaart zich bereid een &quot;blauwe kaart&quot;-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-659-000" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="fr">Mijnheer de Voorzitter, ik wil de heer Gollnisch alleen vragen of hij vindt dat de verkiezingsuitslag iets betekent en of de overwinning van Ouattara er in dat geval uiteindelijk toe moet leiden dat hij de macht op zich neemt. Het is gewoon een vraag over democratische legitimiteit.</p>
      <p sl="fr">Ik ben in Ivoorkust geweest als hoofd van de verkiezingswaarnemingsmissie, en ik kan u verzekeren dat de verkiezingen correct zijn verlopen en dat de overwinning duidelijk en helder is.</p>
    </intervention>
    <intervention id="3-660-000" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Mijnheer de Voorzitter, mijnheer Preda, ik heb gezegd dat de heer Ouattara de verkiezingen mogelijk heeft gewonnen. Ik geloof niet dat dat zo vanzelfsprekend is als u hebt beschreven. In ieder geval, dat was niet de mening van de Ivoriaanse Constitutionele Raad, die weliswaar op politieke basis is samengesteld, net zoals de Franse Constitutionele Raad. Wat mij betreft zou ik het graag eens over de Franse verkiezingen hebben. Ik vertegenwoordig een partij die miljoenen kiezers heeft, waarvan de leider de laatste ronde van presidentsverkiezingen heeft bereikt, maar die geen enkele afgevaardigde, geen enkele senator in het parlement van zijn eigen land heeft. Dat is een schandaal dat u allen volstrekt onverschillig laat!</p>
      <a text="(In de zaal wordt &quot;irrelevant&quot; geroepen)"/>
    </intervention>
    <intervention id="3-661-000" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, de voormalige president van Ivoorkust, Laurent Gbagbo, heeft naar verluidt gisteren te kennen gegeven dat hij zich wil overgeven en heeft de Verenigde Naties om bescherming gevraagd. Onderhandelingen over de overgave van Gbagbo zijn aan de gang. Deze onderhandelingen zijn opgestart nadat het leger dat de democratisch verkozen president Ouattara steunt, het presidentieel paleis in Abidjan heeft bezet. Volgens premier Soro is het einde van Gbagbo’s bewind een kwestie van uren. Ik ben hier niet zo zeker van, maar ik hoop dat het zo zal zijn. We zijn er echter wel zeker van dat er in dit gewapende conflict ook burgers, waaronder vrouwen en kinderen, omkomen. Bij de schermutselingen tussen voorstanders van de beide politici zijn al ongeveer 1 500 mensen omgekomen, en een miljoen mensen heeft zijn huis moeten verlaten. Een van de adviseurs van Gbagbo heeft enkele dagen geleden gezegd dat zelfs een mogelijk bloedbad in Abidjan de voormalige president niet zal overtuigen om zijn nederlaag in de presidentsverkiezingen te erkennen en de macht over te dragen. Het is dus gemakkelijk te voorspellen wat er in Ivoorkust moet gebeuren: een snel einde van de gevechten, het vertrek van de voormalige president uit het land, wat de situatie aanzienlijk stabiliseert, de berechting van diegenen die oorlogsmisdaden of moorden hebben begaan, en stabilisering van het land. De Europese Unie moet al deze stappen ondersteunen.</p>
    </intervention>
    <intervention id="3-662-000" speaker_id="96686" name="Mitro REPO" is_mep="True" mode="spoken" nationality="Finland" birth_date="03-09-1958" birth_place="Heksinki" p_group="Group of the Progressive Alliance of Socialists and Democrats in the European Parliament" m_state="FI">
      <p sl="fi">Mijnheer de Voorzitter, we haastten ons wel om Libië te helpen, maar wat Ivoorkust betreft, hebben we sinds november niets ondernomen. De sancties die door de Raad zijn ingesteld, zijn een stap in de goede richting, maar wanneer worden ze opgeheven? Waarom wordt door sancties de uitvoer van cacaobonen door de havenautoriteiten van Abidjan belemmerd en de olieraffinaderij gesloten? We hoeven het regime niet te steunen, maar we mogen ook niet nog meer schade toebrengen. De onschuldige slachtoffers zijn de Ivoriaanse economie en op de lange termijn ook de Europese consumenten.</p>
      <p sl="fi">Laurent Gbagbo moet opstappen, en er moet hulp komen voor de snelle terugkeer van vluchtelingen naar hun huizen. De omliggende landen kunnen de huidige aantallen vluchtelingen niet aan. De Europese Unie moet helpen om verkiezingen te organiseren en democratische instellingen op te bouwen. Normale zakelijke activiteiten mogen echter niet worden belemmerd. Ivoorkust is de bloeiendste economie in West-Afrika. Economisch herstel en toegang tot de EU-markt van exportproducten vormen de ware sleutel om het land weer stabiel te maken. Ik verwacht een antwoord van de Commissie.</p>
    </intervention>
    <intervention id="3-663-000" speaker_id="840" name="Charles GOERENS" is_mep="True" mode="spoken" nationality="Luxembourg" birth_date="06-02-1952" birth_place="Ettelbruck" m_state="LU">
      <p sl="fr">Mijnheer de Voorzitter, in tegenstelling tot de heer Gollnisch ben ik van mening dat we burgers die worden blootgesteld aan geweld en gewelddadigheden die worden begaan door het onwettige staatshoofd, niet mogen laten creperen in algemene onverschilligheid.</p>
      <p sl="fr">Resolutie nr. 1975 van de VN-Veiligheidsraad stelt de internationale gemeenschap in staat een halt toe te roepen aan een regime dat de wapens opneemt tegen de eigen bevolking. In dit geval is dat een vooruitgang, in die zin dat we niet langer gedwongen zijn om machteloos toe te kijken hoe burgerbevolkingen worden blootgesteld aan het geweld van hun leiders.</p>
      <p sl="fr">Hoewel we echter enerzijds het feit moeten toejuichen dat het internationaal recht ons voortaan in staat stelt om de muur van onverschilligheid te doorbreken, is het anderzijds van belang dat alle voorzorgsmaatregelen in acht worden genomen om te waarborgen dat het inzetten van strijdkrachten een laatste redmiddel is. In Ivoorkust heeft president Gbagbo helaas niets ondernomen om deze fatale uitkomst te voorkomen.</p>
      <p sl="fr">Tot slot durf ik de hoop uit te spreken dat resolutie nr. 1975 over Ivoorkust, evenals resolutie nr. 1973 over Libië, anderen ervan weerhoudt om de soevereiniteit van een staat aan te wenden als excuus voor het doden van de eigen onderdanen. Met het Internationaal Strafhof en de recente houding van de VN-Veiligheidsraad is straffeloze wreedheid niet langer de regel, maar hopelijk spoedig een uitzondering.</p>
    </intervention>
    <intervention id="3-664-000" speaker_id="96854" name="Sabine LÖSING" is_mep="True" mode="spoken" nationality="Germany" birth_date="30-11-1955" birth_place="Göttingen" p_group="Confederal Group of the European United Left - Nordic Green Left" m_state="DE">
      <p sl="de">Mijnheer de Voorzitter, kan in een sterk verdeeld land als Ivoorkust duurzame vrede met geweld afgedwongen worden en de winnende president legitimeren? Daar wordt toch sterk aan getwijfeld, aangezien de werkelijke oorzaken van het conflict niet zijn weggenomen. Economische problemen, die niet in de laatste plaats zijn veroorzaakt door de structurele aanpassingsprogramma’s van de Wereldbank, destabiliseren het land. De snel goedgekeurde sancties ter verzwakking van de regering-Gbagbo hebben de toestand verslechterd en mede geleid tot de desolate humanitaire situatie in Ivoorkust. De legitimiteit van beide presidentskandidaten is omstreden. De legers van beide kampen richten slachtingen aan onder de burgerbevolking.</p>
      <p sl="de">Maar eens te meer kiest het Westen eenzijdig partij, en nu voeren de VN oorlog en maken samen met de Franse troepen al schietend de weg vrij naar de overwinning van die partij. Zullen de Europese machten – nu met militaire ondersteuning van de VN – net als vroeger weer beslissen over het lot van de Afrikaanse volkeren? Waar blijft hier het volkerenrecht? Is dat de stichtende idee van de VN? In plaats van dat men streeft naar het vreedzaam oplossen van conflicten, worden burgeroorlogen gestimuleerd of grijpt men partijdig in. Om wiens belangen gaat het daarbij?</p>
    </intervention>
    <intervention id="3-665-000" speaker_id="96860" name="Michèle STRIFFLER" is_mep="True" mode="spoken" nationality="France" birth_date="23-08-1957" birth_place="Mulhouse" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, dames en heren, ik wil toch verduidelijken dat we naast de politieke crisis in Ivoorkust, ook voor een echte humanitaire crisis staan, die dreigt voort te duren.</p>
      <p sl="fr">Het geweld na de verkiezingen heeft geleid tot meer dan een miljoen binnenlandse ontheemden en vluchtelingen. Bovendien zou de massale stroom vluchtelingen de latente spanningen in de regio kunnen doen oplaaien. De humanitaire crisis, dames en heren, zal niet worden opgelost met het politieke akkoord waarover nu wordt onderhandeld. Het is noodzakelijk dat we heel snel kunnen handelen om het ergste scenario te voorkomen. De chaos in Abidjan zal in ieder geval maanden duren.</p>
      <p sl="fr">Ik ben verheugd over de beslissing van de Commissie om de humanitaire hulp te vervijfvoudigen, waardoor de Europese steun op meer dan dertig miljoen euro komt. De Europese Unie moet alle noodzakelijke middelen ter hand nemen om de meest kwetsbare bevolkingsgroepen te helpen en toe te zien op hoe hun behoeften veranderen.</p>
      <p sl="fr">We moeten er ook alert op zijn dat de situatie in Libië, waarvoor veel aandacht is in de pers, de ernst van de humanitaire crisis in Ivoorkust niet overschaduwt. Bovendien verhindert de veiligheidssituatie op dit moment dat hulpverleners in actie komen en toegang krijgen tot de bevolking, wat dramatisch is.</p>
      <p sl="fr">Ik besluit eenvoudigweg door te zeggen dat er geen sprake kan zijn van straffeloosheid en dat geen moeite mag worden gespaard om gerechtigheid te laten geschieden.</p>
    </intervention>
    <intervention id="3-666-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, op de eerste plaats wil ik uiting geven aan mijn verbazing over het feit dat barones Ashton er alweer niet is. Ik ben echter blij dat ze vertegenwoordigd wordt door mijn vriend, de heer Németh. Ik zou willen dat hij of de heer Füle of iemand anders op termijn het buitenlands beleid van de Europese Unie coördineert en niet iemand die bijna nooit in het Europees Parlement te vinden is.</p>
      <p sl="de">Over het onderwerp zelf wil ik heel duidelijk zeggen dat er in Ivoorkust natuurlijk veel problemen opgelost moeten worden. Maar president Ouattara heeft eenduidig de verkiezingen gewonnen, en hij heeft de democratische legitimiteit. Zo zagen de Afrikaanse Unie en vele anderen het ook. Daarom moeten we dankbaar zijn dat de Verenigde Naties (VN) en vooral de secretaris-generaal van de VN en president Sarkozy hebben verhinderd dat er een bloedbad is aangericht, zoals in Rwanda of in andere Afrikaanse landen als de Democratische Republiek Congo. Daarom valt daar niets op af te dingen.</p>
      <p sl="de">Natuurlijk zijn de problemen daarmee niet opgelost. Maar als de heer Poetin nu de VN begint te bekritiseren en zegt dat de secretaris-generaal van de VN zijn mandaat te buiten is gegaan, dan destabiliseert hij de Verenigde Naties op een moment waarop ze dringend nodig zijn. De Afrikaanse Unie zou evenmin een hoge toon aan moeten slaan, want zij heeft in deze crisis absoluut gefaald. Want eigenlijk had de Afrikaanse Unie er in Ivoorkust voor moeten zorgen dat de democratie zegevierde. Wij Europeanen hebben veel fouten gemaakt en maken nog steeds veel fouten. Maar in dit geval moet ik zeggen dat de fouten elders zijn gemaakt.</p>
    </intervention>
    <intervention id="3-667-000" speaker_id="28576" name="Stavros LAMBRINIDIS" is_mep="True" mode="spoken" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="nl">Onze diensten hebben mij laten weten – en ik denk dat dit belangrijk is om te weten – dat het bureau van de vicevoorzitter/hoge vertegenwoordiger aan het begin van het jaar een lijst heeft gestuurd met de vergaderingen waarbij zij aanwezig zou kunnen zijn. Toen was al bekend dat ze er nu niet bij kon zijn. Dat betekent dus dat, als we een debat hebben over dit soort onderwerpen, iemand anders haar moet vertegenwoordigen; dat moge duidelijk zijn.</p>
      <p sl="nl">We gaan nu over tot de ‘catch-the-eye’-procedure. Er zijn drie sprekers.</p>
    </intervention>
    <intervention id="3-668-000" speaker_id="96848" name="Mariya GABRIEL" is_mep="True" mode="spoken" nationality="Bulgaria" birth_date="20-05-1979" birth_place="Gotse Delchev" p_group="Group of the European People's Party (Christian Democrats) - Vice" m_state="BG">
      <p sl="fr">Mijnheer de Voorzitter, het geweld in Ivoorkust is daadwerkelijk aan het escaleren. Het politieke conflict tussen twee personen heeft helaas geleid tot een humanitaire crisis.</p>
      <p sl="fr">Het is duidelijk dat het democratische basisbeginsel dat de uitslag van de verkiezingen gerespecteerd moet worden, moet worden gewaarborgd. Het is daarom volstrekt duidelijk dat Gbagbo moet vertrekken. Maar wat moet daarna gebeuren? De spanningen tussen de twee kampen dreigen op te lopen. En wat doen we als er een burgeroorlog ontstaat? We moeten naar drie dingen streven.</p>
      <p sl="fr">In de eerste plaats is dat het handhaven van de vrede en de stabiliteit, want het is urgent dat de Ivorianen normaal kunnen leven, zich kunnen voeden, zich verzorgen, werken en naar school gaan. Er dient een onafhankelijke onderzoekscommissie te worden ingesteld om onderzoek te doen naar de gewelddaden die sinds het begin van het conflict zijn begaan.</p>
      <p sl="fr">Vervolgens moeten ONUCI en de Afrikaanse Unie hun werkzaamheden voortzetten. We moeten echter ook nadenken over het instellen van een dialoogmechanisme, waarbij geen enkele partij, noch in het land zelf, noch in de internationale gemeenschap, wordt uitgesloten.</p>
      <p sl="fr">Tot slot herinner ik eraan dat de Europese Unie een verkiezingswaarnemingsmissie heeft gestuurd. Het is de taak van de Unie om erop te staan dat de aanbevelingen in aanmerking worden genomen en geïntegreerd worden in het proces om uit de crisis te komen.</p>
    </intervention>
    <intervention id="3-669-000" speaker_id="96955" name="Catherine BEARDER" is_mep="True" mode="spoken" nationality="United Kingdom" birth_date="14-01-1949" birth_place="Broxbourne" p_group="Renew Europe Group" m_state="GB">
      <p sl="en">Mijnheer de Voorzitter, met behulp van de moderne technologie kijk ik hoe de situatie in Ivoorkust zich ontvouwt terwijl ik hier zit. Deze toestelletjes spelen nu hun rol in Ivoorkust, net zoals ze dat in Noord-Afrika hebben gedaan, waarbij mensen via sms’jes om steun en medische hulp hebben gevraagd.</p>
      <p sl="en">De afgelopen zes maanden is het geduld van de vrienden van Ivoorkust zwaar op de proef gesteld: het was net een auto-ongeluk in slow motion waarbij we het land in de situatie hebben zien glijden waarin het zich nu bevindt; en het zijn altijd de meest kwetsbaren die het zwaar te verduren hebben. We hebben hier deze week gesproken over vluchtelingen die uit Noord-Afrika naar Europa komen, maar we hebben ook berichten gehoord over bijna een miljoen mensen die naar buurlanden vluchten die bijna net zo arm zijn als, of zelfs armer zijn dan Ivoorkust. De vrienden van dat land moeten paraat staan om hulp te bieden, zo snel als we kunnen, om het weer in de normale en gezonde toestand te herstellen en de mensen daar het vooruitzicht van voorspoed in de toekomst te geven.</p>
    </intervention>
    <intervention id="3-670-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Mijnheer de Voorzitter, de burgeroorlog in Ivoorkust is nog steeds een bron van zorg. Er is een totale verlamming van de economie in het land en er is veel geweld tegen de bevolking waardoor er een humanitaire crisis is ontstaan. Het wordt tijd dat we hier een einde aan maken. Het is bekend dat er langetermijnoorzaken zijn die ten grondslag liggen aan de ernstige situatie in Ivoorkust. Met name de armoede en de sociale ongelijkheid zijn het gevolg van het kolonialisme en de structurele aanpassingen die het Internationaal Monetair Fonds jarenlang heeft doorgevoerd. De laatste vier maanden van ellende na de verkiezingen tonen echter aan dat de internationale gemeenschap, waaronder de Europese Unie, helaas niet genoeg via de diplomatieke weg heeft gedaan om tot een vreedzame en politieke oplossing van de crisis te komen.</p>
      <p sl="pt">In dit kader is ook de rol van Frankrijk, dat militair ingrijpen koos boven diplomatie, betreurenswaardig. Wij dringen erop aan om de oorlog en het geweld van alle partijen te stoppen, en we roepen de Europese Unie dringend op hieraan bij te dragen.</p>
    </intervention>
    <intervention id="3-671-000" speaker_id="photo_generic" name="Zsolt Németh" is_mep="True" mode="spoken">
      <p sl="hu">namens de vicevoorzitter van de Commissie/hoge vertegenwoordiger van de Europese Unie voor buitenlandse zaken en veiligheidsbeleid. – Mijnheer de Voorzitter, dames en heren, om de woorden van een beroemde Hongaarse dichter te citeren: ”Wie zijn mond houdt tussen moordenaars is medeplichtig”. Wanneer we zien dat duizenden mensen sterven en miljoenen mensen op de vlucht zijn, mogen we onszelf niet troosten met frasen die aan de vredesduif doen denken, maar moeten we actie ondernemen. En voordat iemand een parallel wil trekken tussen Irak en het optreden in Libië of Ivoorkust zou ik iedereen eraan willen herinneren dat het huidige optreden niet aan Irak, en zelfs niet aan Afghanistan doet denken, maar aan Rwanda en Kosovo, en niet toevallig hebben we het er de afgelopen weken zo veel over gehad dat we een verantwoordelijkheid en ook het recht hebben om burgers te beschermen, wat we formuleren als ”the right and responsibility to protect”.</p>
      <p sl="hu">Dienovereenkomstig zou ik willen herhalen dat de heer Gbagbo deze strijd inderdaad heeft verloren, alleen in zijn bunker zit en zijn lot afwacht. Ik zou tevens willen benadrukken dat de rechtsgrondslag voor dit optreden in de huidige situatie onbetwistbaar is. De Veiligheidsraad van de VN heeft Resolutie 1975 aangenomen, en deze resolutie verschaft een zeer duidelijk mandaat voor het optreden. In de derde plaats zou ik eveneens willen benadrukken dat de gepleegde misdaden aan het licht moeten worden gebracht en onderzocht moeten worden. Het doet mij genoegen dat de legaal gekozen president Ouattara en de premier erin hebben toegestemd en onmiskenbaar ondersteunen dat de VN een internationaal onderzoek instelt in verband met de gepleegde massamoorden. Het onderzoek naar deze massamoorden maakt daarom al deel uit van elke regeling en is een onmiskenbare voorwaarde daarvoor.</p>
      <p sl="hu">En wat de bijdrage van de Europese Unie betreft, heeft ECHO nu al mensenrechtensteun ter waarde van 30 miljoen EUR in het vooruitzicht gesteld, en zoals ik al had aangegeven in mijn inleidende bijdrage zal de Europese Unie in de nabije toekomst een pakket samenstellen waarmee ze steun zal verlenen voor de economische doelstellingen van de legitiem gekozen president en regering en voor hun doelstellingen voor institutionele opbouw.</p>
    </intervention>
    <intervention id="3-672-000" speaker_id="28576" name="Stavros LAMBRINIDIS" is_mep="True" mode="spoken" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="nl">Tot besluit van het debat zijn er zeven ontwerpresoluties ingediend, overeenkomstig artikel 110, lid 2, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
      <a text="(De vergadering wordt om 20.35 uur onderbroken en om 21.00 uur hervat)"/>
    </intervention>
  </section>
  <section id="creitem38" title="18. Verzoek om verdediging van de immuniteit: zie notulen"/>
  <section id="creitem39" title="19. Samenstelling commissies en delegaties"/>
  <section id="creitem40" title="20. Herziening van het Europees nabuurschapsbeleid - de oostelijke dimensie - Herziening van het Europees nabuurschapsbeleid - de zuidelijke dimensie">
    <intervention id="3-677-000" speaker_id="28241" name="Silvana KOCH-MEHRIN" is_mep="True" mode="spoken" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="nl">Aan de orde is gecombineerde behandeling van de verklaringen van de Commissie over:</p>
      <p sl="nl">Herziening van het Europees nabuurschapsbeleid – de oostelijke dimensie (2010/2958(RSP)), en</p>
      <p sl="nl">Herziening van het Europees nabuurschapsbeleid – de zuidelijke dimensie (2011/2642(RSP)).</p>
    </intervention>
    <intervention id="3-678-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . − Mevrouw de Voorzitter, ik ben zeer verheugd dat ik deze gelegenheid heb om met het Parlement van gedachten te wisselen over het Europees nabuurschapsbeleid.</p>
      <p sl="en">In de context van de huidige gebeurtenissen in het zuidelijke Middellandse Zeegebied is de herontwikkeling van dit beleid van het allergrootste belang. Sterker nog, de Commissie heeft de afgelopen negen maanden een evaluatie van het beleid uitgevoerd. Ik wil deze gelegenheid te baat nemen om de leden van het Parlement te bedanken voor hun input bij de raadpleging, waarbij de reacties zijn opgenomen van partnerlanden, de lidstaten van de EU, academici en organisaties uit het maatschappelijk middenveld.</p>
      <p sl="en">Ik heb zowel het verslag van Mário David over het Zuiden als het verslag van Marek Siwiec over het Oosten gelezen en vind ze allebei belangrijk en nuttig. Ik ben blij dat we in ons denken op één lijn zitten.</p>
      <p sl="en">U zult vast hebben opgemerkt dat de uitkomsten van onze eerdere discussies over het nabuurschapsbeleid reeds worden weerspiegeld in de mededeling over een partnerschap voor democratie en gedeelde welvaart van 8 maart. Nu zijn we met de algemenere mededeling over de uitkomsten van de evaluatie bezig, die naar verwachting in mei zal worden gepubliceerd. Een belangrijke uitkomst van de evaluatie is de nieuwe nadruk op de differentiatie van het nabuurschapsbeleid, overeenkomstig de behoeften en wensen van de afzonderlijke partnerlanden. Hoewel we ons in ons beleid voor alle partners zullen blijven inzetten, is elk buurland anders en heeft elk land andere aspiraties. Sommige partnerlanden willen zo ver mogelijk richting de Europese Unie gaan, zelfs tot toetreding aan toe, maar andere landen geven er de voorkeur aan om andere voordelen van het nabuurschapsbeleid optimaal te benutten. Het zal dus meer voor meer opleveren, op een specifieke en gedifferentieerde manier, en daarnaast onze relatie met onze partners sterker politiek sturen.</p>
      <p sl="en">Toch zullen, zoals zowel David als Siwiec in hun verslag aanbevelen, onze gemeenschappelijke waarden democratie, de rechtsstaat en de eerbiediging van de mensenrechten voor alle partnerlanden centraal staan in het herziene nabuurschapsbeleid. Ze moeten hun uitdrukking vinden in een sterkere gezamenlijke inzet voor de elementen die onmisbaar zijn voor democratisering. Ik denk in het bijzonder aan vrije en eerlijke verkiezingen, vrijheid van meningsuiting en vergadering, onafhankelijke rechtspraak, de bestrijding van corruptie en een hervorming van de veiligheidssector.</p>
      <p sl="en">Zoals in beide verslagen wordt benadrukt, zal in het herziene nabuurschapsbeleid ook het belang van de burgermaatschappij worden erkend en daarnaar worden gehandeld. Niet-gouvernementele organisaties hebben de deskundigheid en ervaring om democratische en marktgerichte hervormingen van onderop te leveren die op gemeenschappelijke waarden zijn gebaseerd. Een bloeiende burgermaatschappij krijgt burgers betrokken en draagt ertoe bij dat regeringen verantwoording afleggen; daarom zal de Europese Unie haar betrekkingen met de overheid aanvullen door veel nauwere banden met de burgermaatschappij aan te gaan. Dit is ook belangrijk op regionaal en subregionaal niveau, waar bijvoorbeeld het burgerforum van het Oostelijk Partnerschap goede vooruitgang heeft geboekt.</p>
      <p sl="en">In de aangekondigde mededeling zal nadere informatie worden gegeven over hoe de twee subregio’s van ons nabuurschap benaderd zullen worden. Er zal worden uiteengezet hoe we het Oostelijk Partnerschap zich verder zien ontwikkelen in het kielzog van de top onder het Poolse voorzitterschap. In het zuiden kan de Unie voor het Middellandse Zeegebied in potentie echt een belangrijke rol spelen, maar eerlijk gezegd heeft zij dat nog niet gedaan, en deze Unie moet nieuw leven worden ingeblazen. Haar belofte ligt in het ontwikkelen van concrete economische projecten waarin werkgelegenheid, innovatie en groei centraal staan. Het secretariaat van de Unie voor het Middellandse Zeegebied is het beste toegerust om als katalysator te werken en staten, internationale en financiële instellingen en particuliere bedrijven bijeen te brengen om aan dergelijke economische projecten te werken.</p>
      <p sl="en">Ik zou kort drie andere elementen willen noemen die door de evaluatie aan het licht zijn gekomen en die van essentieel belang zijn voor een herzien nabuurschapsbeleid: ten eerste, de rol van handel en economische integratie om de stabiliteit en welvaart in de partnerlanden te bevorderen. Het belangrijkste middel om dit te bereiken is een vergaande en veelomvattende vrijhandelszone. Een succesvolle vergaande en veelomvattende vrijhandelszone kan veranderingen teweegbrengen. Herziening van de regelgeving van een partnerland worden door de handel gestimuleerd.</p>
      <p sl="en">Ten tweede de behoefte aan verbeterde mobiliteit tussen de partnerlanden en de Europese Unie, omdat er geen betere manier is om de Europese waarden te propageren dan door van mens tot mens ervaringen uit te wisselen. In het nabuurschapsbeleid zullen we een verbetering van de mobiliteit nastreven zonder de veiligheid uit het oog te verliezen.</p>
      <p sl="en">Tot slot, de wens die in de raadpleging door vele partnerlanden te kennen is gegeven om in politiek opzicht nauwer betrokken te worden bij de Europese Unie. Een intensievere en meer inhoudelijke politieke dialoog over alle terreinen van onze betrekkingen zal ons helpen in een geest van wederzijds vertrouwen moeilijke kwesties op te lossen.</p>
      <p sl="en">Dank u zeer voor uw aandacht. Ik kijk erg uit naar het komende debat en zal uw standpunten meenemen.</p>
    </intervention>
    <intervention id="3-679-000" speaker_id="96973" name="Mário DAVID" is_mep="True" mode="spoken" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">namens de PPE-Fractie . – Mevrouw de Voorzitter, dames en heren, mijnheer Füle, de historische situatie die we nu meemaken, vereist een sterk en daadkrachtig optreden. Net als velen van u kijken we met een gemengd gevoel van hoop, zorg en verwachting naar de gebeurtenissen in het Middellandse Zeegebied. Ik ben echter tevreden met de proactieve houding van het Parlement in de voorbereidingen op de herziening van de zuidelijke dimensie van het Europees nabuurschapsbeleid. Ik hoop dat hiermee de aanwezigheid van de Europese Unie in dit gebied wordt versterkt en dat we niet alleen afdragen, maar ook een toegewijd partner zullen zijn. Uiteraard is het strikt noodzakelijk dat we trouw blijven aan de grondbeginselen in de relatie met onze buurlanden. We mogen geen concessies meer doen als het gaat om de bescherming van democratie, mensenrechten, en al helemaal van sociale rechtvaardigheid. We mogen stabiliteit op de korte termijn niet verkiezen boven de belangen van burgers, de voortdurende bescherming van hun individuele en collectieve vrijheid, met specifieke aandacht voor de rechten van de vrouw.</p>
      <p sl="pt">In de toekomst moet de Europese Unie kiezen voor een bottom-upbenadering in haar nabuurschapsbeleid. Dat is cruciaal. Alleen een grotere betrokkenheid van lokale gemeenschappen en het maatschappelijk middenveld kan ervoor zorgen dat het beleid zo effectief mogelijk ten uitvoer gelegd kan worden. Ik kan echter niet nalaten om mijn frustratie te uiten: ik vind het jammer dat het Parlement en de Commissie geen gebruik willen maken van deze mogelijkheid om nu ook het onderscheid te maken tussen de oostelijke en de zuidelijke dimensie van het Europees nabuurschap omdat dit de landen zijn die in de toekomst mogelijk deel zullen uitmaken van de Europese Unie.</p>
      <p sl="pt">Ik roep de Commissie ook op om in het herzieningsproces van 20 april te laten zien dat ze de ambitie heeft om een op maat gemaakt nabuurschapsbeleid na te streven dat op dit moment noodzakelijk is zodat iedere lidstaat duidelijke benchmarks en een stevig evaluatie-instrument in handen krijgt waarmee een toekomstige economische ruimte op poten gezet kan worden met de nieuwe democratieën ten zuiden van de Middellandse Zee.</p>
      <p sl="pt">Tot slot, mijnheer de commissaris, vertrouwen we erop dat de goede sfeer en goede samenwerking op dit gebied ervoor zullen zorgen dat het Parlement steeds betrokken zal zijn bij de planning en evaluatie van dit beleid.</p>
    </intervention>
    <intervention id="3-680-000" speaker_id="28380" name="Marek SIWIEC" is_mep="True" mode="spoken" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">namens de S&amp;D-Fractie. – Mevrouw de Voorzitter, commissaris, we zijn vandaag aan de finale, of meer precies de halve finale gekomen van het werk rond de herziening van de oostelijke dimensie van het Europees nabuurschapsbeleid. We kunnen zeggen dat het nabuurschapsbeleid ooit is ontworpen als een "troostprijs" voor die landen die niet tot de Europese Unie zouden toetreden. Maar hoe ziet de situatie er vandaag uit? Hoe zien de landen eruit die onder dit beleid vallen?</p>
      <p sl="pl">We kunnen stellen dat het een lijst van successen is, verschillende soorten successen, want we kunnen niet met één woord beschrijven wat Moldavië in deze jaren heeft bereikt en dit vergelijken met Oekraïne of met de tragische situatie in Wit-Rusland. We kunnen echter wel zeggen dat er in deze landen meer Europese waarden zijn verschenen, dat er meer en betere wetten worden aangenomen, dat er aandacht is voor de mens, dat de economie zich efficiënter ontwikkelt. Daaraan hebben wij meegewerkt. Dit is het effect van de oostelijke dimensie van het nabuurschapsbeleid, dat nu het Oostelijk Partnerschap wordt genoemd.</p>
      <p sl="pl">Als we er vandaag over spreken dat we dit beleid willen herzien, dan is het van groot belang dat we inzien dat deze landen op verschillende manieren, met verschillende snelheden in de richting van onze waarden gaan, in de richting van wat de Europese Unie hen te bieden heeft. Als het een beleid à la carte is, laat deze landen dan het initiatief nemen en laat ons dan op hun initiatieven antwoorden. Zoals in het verslag is aangegeven, willen we in grotere mate het nabuurschapsbeleid oriënteren op de burgers, de elite, journalisten en jongeren. We willen dat ze zien hoe ons leven eruitziet, dat het de moeite waard is om het leven zo te organiseren zoals wij het doen. We willen het ook gemakkelijker maken om naar de Europese Unie te reizen, en we willen het visumsysteem vereenvoudigen.</p>
      <p sl="pl">We willen ook benadrukken, en we schrijven dit rechtuit in het verslag: ja, dit beleid vraagt geld. Maar het geld dat de Europese Unie voor dit het beleid heeft uitgetrokken, moet beter worden besteed, moet bij de belanghebbenden terechtkomen, soms door de staat en de overheid te omzeilen, die het geld vaak verspillen. En laten we het om te eindigen nog hebben over het conflict. In deze zaal is een conflict over datgene wat we niet duidelijk kunnen of willen zeggen, wat de bewoording is …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-681-000" speaker_id="97019" name="Ivo VAJGL" is_mep="True" mode="spoken" nationality="Slovenia" birth_date="03-03-1943" birth_place="Maribor" p_group="Group of the Alliance of Liberals and Democrats for Europe" m_state="SI">
      <p sl="sl">namens de ALDE-Fractie. – Mevrouw de Voorzitter, altijd met een glimlach op uw gezicht, commissaris, vanaf het begin van de zittingsperiode van dit Parlement, zo niet eerder, hebben we een zeer intensief en levendig debat gevoerd over de urgentie van de herziening van de oostelijke en zuidelijke dimensies van het Europees nabuurschapsbeleid. De behoefte aan een dergelijke herziening, die zou moeten leiden tot een meer doeltreffende integratie van de belangen in deze regio, is in feite nog actueler en urgenter geworden. Het is een noodzaak geworden ten gevolge van de ingrijpende veranderingen en processen die zich in de regio voordoen.</p>
      <p sl="sl">De resolutie is opgesteld door mijn collega, de heer David, die een uitstekende rapporteur is en heeft samengewerkt met een groot aantal schaduwrapporteurs en leden van het Parlement naarmate de gebeurtenissen elkaar opvolgden. Daardoor is de resolutie op dit moment een compleet document. Er wordt in benadrukt dat het onze verantwoordelijkheid is om betrekkingen te ontwikkelen met de landen in de regio op basis van moderne waarden, democratische vrijheden en mensenrechten.</p>
      <p sl="sl">In dit verband is het geen toeval dat wij van de Fractie Alliantie van Liberalen en Democraten voor Europa in het bijzonder meer dan ooit de nadruk hebben gelegd op de gelijke behandeling van vrouwen, de erkenning van diversiteit en de bescherming van alle minderheden. Dit alles moet een integraal onderdeel worden van het nabuurschapsbeleid dat de Europese Unie in de toekomst zal voeren, ook via haar diplomatieke dienst. We moeten efficiënter worden in de ondersteuning van degenen die in verschillende landen voor dezelfde idealen strijden: voor vrijheid, voor het recht op participatie in de besluitvorming en voor een eerlijke exploitatie van natuurlijke hulpbronnen.</p>
      <p sl="sl">In de resolutie wordt de aandacht gevestigd op de urgente behoefte aan meer operationele financiële instrumenten waarmee we economische ontwikkeling, de modernisering van infrastructuur en investeringen kunnen steunen op gebieden waar ze doeltreffend zijn en waar de effecten wellicht iets minder zichtbaar, maar op de lange termijn merkbaar zullen zijn, bijvoorbeeld op het gebied van onderwijs, integratie van onderzoek en academische instellingen alsmede de introductie van nieuwe technologieën.</p>
      <p sl="sl">Tot slot is het geen toeval dat in de resolutie de aandacht wordt gevestigd op de urgente noodzaak om de Unie voor het Middellandse Zeegebied nieuw leven in te blazen met het oog op ontwikkeling, een dialoog en het oplossen van de resterende problemen in de regio. Het is tijd, dames en heren, dat we de doos met openstaande kwesties en op de lange baan geschoven conflicten openen, zodat de democratiseringsgolf eventuele resterende politieke hindernissen kan verwijderen op de weg naar vrede, verzoening en een nieuw ontwikkelingskader in de regio.</p>
      <a text="(Spreker verklaart zich bereid een “blauwe kaart”-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-682-000" speaker_id="96958" name="William (The Earl of) DARTMOUTH" is_mep="True" mode="spoken" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">Mevrouw de Voorzitter, ik vraag me af of de heer Vajgl heeft gedacht aan de kosten voor de EU-belastingbetaler van de in het verslag voorgestelde extraterritoriale initiatieven, die hij ook steunt.</p>
    </intervention>
    <intervention id="3-683-000" speaker_id="97019" name="Ivo VAJGL" is_mep="True" mode="spoken" nationality="Slovenia" birth_date="03-03-1943" birth_place="Maribor" p_group="Group of the Alliance of Liberals and Democrats for Europe" m_state="SI">
      <p sl="sl">Mijnheer Dartmouth, als u het over het initiatief in zijn geheel hebt, waar het verslag betrekking op heeft, denk ik dat onze investeringen in elk geval zeer veel voordeel zullen opleveren in vergelijking met de schade die zou kunnen ontstaan als we ons niet intensiever met dit gebied bezighouden. Dit is in het bijzonder waar voor de Unie voor het Middellandse Zeegebied, waar het duidelijk is dat we uitgebreidere instrumenten nodig hebben om enige vorm van doeltreffend EU-beleid te ontwikkelen.</p>
    </intervention>
    <intervention id="3-684-000" speaker_id="96731" name="Werner SCHULZ" is_mep="True" mode="spoken" nationality="Germany" birth_date="22-01-1950" birth_place="Zwickau" p_group="Group of the Greens/European Free Alliance" m_state="DE">
      <p sl="de">namens de Verts/ALE-Fractie . – Mevrouw de Voorzitter, het Oostelijk Partnerschap is een nog erg jong programma. Toch is het belangrijk na te gaan, zoals we dat in dit verslag doen, of we dichter in de buurt zijn gekomen van de gestelde doelstellingen op het gebied van democratische hervorming in onze oostelijke buurlanden. Op dit gebied zijn er zowel stappen voor- als achteruit gezet. Op Wit-Rusland, maar ook op Oekraïne, oefent het autocratische systeem van Rusland, dat gekenmerkt wordt door een flexibel buitenlands beleid, een hard binnenlands beleid, onderdrukking en repressie, duidelijk meer aantrekkingskracht uit en biedt meer sturing dan wat de EU te bieden heeft. Maar juist de ervaringen en misstappen in het kader van de Unie voor het Middellandse Zeegebied, waar men door ondersteuning van despoten veiligheid wilde bereiken, hebben laten zien dat we ons moeten richten op andere krachten dan corrupte regeringen.</p>
      <p sl="de">Ons doel van een actief maatschappelijk middenveld, dat zich beroept op vrijheid en de fundamentele waarden van de EU, zal alleen van onderaf opgebouwd kunnen worden, wanneer we het maatschappelijk middenveld steun en stimuli geven om zichzelf te organiseren. Op dat punt heeft het in het kader van het Oostelijk Partnerschap opgerichte Forum van het maatschappelijk middenveld een goede start gemaakt. Dat is momenteel overigens het enige orgaan waarbij ook leden van de Wit-Russische oppositie betrokken zijn. Want helaas zijn de plaatsen bij Euronest nog leeg, zolang Wit-Rusland geen vrij en correct verkozen parlement heeft.</p>
      <p sl="de">Het Forum van het maatschappelijk middenveld moet ondersteund worden, zoals we dat in punt 20 van het verslag hebben geschreven. Maar dat blijft een lege intentieverklaring als we dit niet met effectieve maatregelen schragen. Daarom wil ik u met klem oproepen om morgen amendement 5 te ondersteunen, zodat er werk wordt gemaakt van de ontwikkeling van een maatschappelijk middenveld! Dit is echt een schitterend uitgangspunt. Ik heb in Berlijn zelf meegemaakt hoe deze mensen zelf van onderaf al datgene opbouwen waar wij naar streven.</p>
    </intervention>
    <intervention id="3-685-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">namens de ECR-Fractie . – Mevrouw de Voorzitter, de landen van het zuidelijk nabuurschap in het Midden-Oosten en Noord-Afrika hebben duidelijk behoefte aan de politieke en – waar nodig – financiële EU-steun op lange termijn. In landen als Egypte, Tunesië en Libië moeten we onze inspanningen erop richten een beginnend democratisch ontwaken te consolideren in een langdurige verankering van stabiele, seculiere en verlichte governance.</p>
      <p sl="en">In Syrië moeten we meer steun bieden aan de democratische oppositie tegen president al-Assad, die duidelijk geen vriend is van het Westen, zoals we hebben kunnen zien in zijn pogingen om met Noord-Korea een kernwapen te ontwikkelen, en door zijn politieke steun aan Iran en het terrorisme.</p>
      <p sl="en">De aanhoudende onrust vraagt er onvermijdelijk om dat we de prioriteiten van het ENB tegenover het Zuiden opnieuw bekijken. Dit mag echter niet ten koste gaan van onze partners in het Oosten. Enkele van deze landen zijn ook begonnen aan een langdurig proces van democratische overgang, openheid en hervormingen. Het zou helemaal fout zijn om hen voor deze vooruitgang te belonen door hen de middelen en de steun om hun prowesterse traject voort te zetten, te ontzeggen, eenvoudig omdat de zuidelijke landen nu meer EU-aandacht nodig hebben.</p>
      <p sl="en">Wat Libië betreft, ben ik een sterk voorstander van de no-flyzone en de grote noodzaak van een regimewisseling. Ik ben voor erkenning van de Nationale overgangsraad, het vrijgeven van de door de EU bevroren tegoeden van Kadhafi om dat geld aan de prodemocratische strijdkrachten in Benghazi te geven om voorraden en, jawel, zelfs om wapens te kopen. Ik denk dat resolutie 1970 van de VN-Veiligheidsraad alleen de verkoop van wapens aan de Jamahiriya specifiek verbiedt en niet aan de rebellen in Benghazi, hoewel de EU-wetgeving helaas resolutie 1970 ten onrechte lijkt om te zetten in een totaal wapenembargo.</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-686-000" speaker_id="96646" name="Helmut SCHOLZ" is_mep="True" mode="spoken" nationality="Germany" birth_date="21-06-1954" birth_place="Berlin" m_state="DE">
      <p sl="de">namens de GUE/NGL-Fractie . – Mevrouw de Voorzitter, mijnheer Füle, geachte mijnheer Siwiec, dank u dat u zich met dit onderwerp hebt beziggehouden. Vrijwel unaniem constateert het Parlement dat het nabuurschapsbeleid niet de verwachte resultaten heeft opgeleverd. Daar ben ik het mee eens. Ik ben het echter niet eens met de analyse van de oorzaken. Het resultaat strookt niet met onze verwachtingen, omdat we de belangen die we met onze buren gemeenschappelijk hebben, niet op de voorgrond hebben geplaatst, maar onze eigen belangen en onze voorstelling van de manier waarop onze buurlanden zich zouden moeten ontwikkelen.</p>
      <p sl="de">We hebben heel duidelijk iets anders nodig: een beleid dat samenwerking tussen beide zijden als leidend beginsel centraal stelt, dat het recht van de burgers in de partnerlanden om hun toekomst zelf en zonder inmenging van buitenaf vorm te geven, consequent eerbiedigt, dat zich inhoudelijk richt op onze gemeenschappelijke Europese uitdagingen en het partnerschapsbeleid omvormt tot een permanent instrument voor echte discussies met onze partners en voor het vinden van oplossingen voor onze gemeenschappelijke problemen.</p>
      <p sl="de">Als we de bakens niet verzetten en niet komen met een nieuwe politieke benadering, zullen we geen stap vooruitkomen met ons nabuurschapsbeleid!</p>
    </intervention>
    <intervention id="3-687-000" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">namens de EFD-Fractie . – In de aanloop naar dit debat heb ik de open brief van Svetlana Alexijevitsj, wel de belangrijkste intellectuele stem van Wit-Rusland, aan president Alexander Loekasjenko herlezen. Zij schrijft: ook onze mensen hebben angst voor de revolutie. Echter, zoals vroeger wil niemand meer leven. Voor de verkiezingen was de politieke dialoog in onze samenleving pas begonnen en u heeft hem meteen grof afgebroken. Wéér is het land door angst verlamd. Einde citaat.</p>
      <p sl="nl">Alexijevitsj roept Loekasjenko op tot hervatting van het gesprek met de bevolking. Is dat soms een naïeve gedachte? Per slot van rekening spreekt de schrijfster in een interview van 31 januari 2011 in de Neue Züricher Zeitung over Loekasjenko als de gijzelhouder van de hele Wit-Russische natie, de dictator van de kleine man waarop slechts het Kremlin werkelijk invloed kan uitoefenen.</p>
      <p sl="nl">Het punt is echter dat niets erop duidt dat Loekasjenko zich met huid en haar wenst uit te leveren aan Moskou. Dan bieden de Europese instellingen, ondanks de huidige problematische situatie, een strategische opening. Graag wens ik commissaris Füle bij het vinden en benutten van verantwoorde contacten met Wit-Rusland veel wijsheid, volharding en zeker ook de volle steun van ons Parlement toe.</p>
    </intervention>
    <intervention id="3-688-000" speaker_id="1431" name="Marietta GIANNAKOU" is_mep="True" mode="spoken" nationality="Greece" birth_date="05-06-1951" birth_place="Gerakion " p_group="Group of the European People's Party (Christian Democrats)" m_state="GR">
      <p sl="el">Mevrouw de Voorzitter, ik dank de commissaris voor zijn opmerkingen. Inderdaad waren het Europees nabuurschapsbeleid en het Oostelijk Partnerschap beslissende stappen in de richting van uitdieping van de betrekkingen met onze oostelijke buren.</p>
      <p sl="el">Desalniettemin is het vandaag hoogst noodzakelijk deze inspanningen een nieuwe impuls te geven. Weliswaar gaat alle internationale aandacht terecht uit naar de crisis in de Noord-Afrikaanse landen, die deel uitmaken van de zuidelijke dimensie van het Europees nabuurschapsbeleid, maar de oostelijke dimensie was en is met soortgelijke uitdagingen geconfronteerd. De gebeurtenissen in Wit-Rusland zijn een duidelijke boodschap en doen de alarmbel luiden voor de Europese Unie wat betreft de verantwoordelijkheden die zij in dergelijke gevallen op zich moet nemen. Wij hebben behoefte aan een langademig strategisch plan voor de ontwikkeling en stabilisatie van het gebied. Daarom moet bij de herziening van het Europees nabuurschapsbeleid – en met name van zijn oostelijke dimensie – de bereidheid van onze partners om meer politieke verplichtingen op zich te nemen duidelijk worden weergegeven.</p>
      <p sl="el">Van meet af aan moet duidelijk worden gemaakt dat de bevordering en eerbiediging van het democratische proces, de rechtsstaat en de fundamentele mensenrechten en de bescherming van minderheden een belangrijke maatstaf zijn in de beoordeling van de vorderingen van onze partners. Daarom moeten vooraf duidelijke prioriteiten en meetbare doelstellingen worden vastgesteld. Een dergelijke beoordeling mag natuurlijk niet op horizontale manier worden verricht. Veeleer moeten wij de betrekkingen met onze partners differentiëren, daar de vooruitgang van elk land apart beoordeeld moet worden aan de hand van duidelijke criteria.</p>
      <p sl="el">Mevrouw de Voorzitter, als het om democratie en mensenrechten gaat, is er geen plaats voor dubbelzinnigheden. Dit zijn de beginselen die ten grondslag liggen aan de Europese Unie, en daarom is het onze morele plicht om deze ook in de toekomst hoog in het vaandel te schrijven. Bij de herziening van het Europees nabuurschapsbeleid moet een nieuwe dynamiek worden verleend aan de inspanningen voor de totstandbrenging van een echt politiek kader voor samenwerking met onze oostelijke partners.</p>
    </intervention>
    <intervention id="3-689-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Mevrouw de Voorzitter, ik wil graag heel kort iets zeggen over het bezwaar ten aanzien van de kosten van mijn collega, die echter alweer verdwenen is. De beide rapporteurs, die zeer goede verslagen hebben opgesteld en die ik hartelijk bedank, laten eigenlijk tamelijk duidelijk zien wat de kosten zouden zijn als we geen nabuurschapsbeleid zouden voeren. Die zouden dan veel hoger uitvallen: menselijke kosten, als ik alleen al denk aan het vluchtelingendrama in het Zuiden, maar natuurlijk ook economische en sociale kosten, als ik denk aan al onze buren in het Zuiden en het Oosten.</p>
      <p sl="de">Ik zal kort iets zeggen over het Oostelijk Partnerschap, want over het Zuidelijk Partnerschap zullen andere collega’s het al hebben. Ja, de toestand in Wit-Rusland is ernstig, maar we moeten alles in het werk stellen om in contact te komen met onofficiële organen, burgers, jongeren en studenten om van binnenuit een ontwikkeling op gang te brengen die echt positief en democratisch is.</p>
      <p sl="de">Tegen de heer Schulz, die eerder zei dat Wit-Rusland en Oekraïne over één kam werden geschoren, wil ik maar één ding zeggen: er bestaan grote verschillen tussen beide landen. Juist bij Oekraïne moet je kijken wat de problemen zijn, maar ook wat er goed loopt en wat de positieve veranderingen zijn.</p>
      <p sl="de">Nog een korte opmerking over de zuidelijke Kaukasus, omdat het belangrijk is dat we ook daar onze blik op werpen. In Azerbeidzjan zien we zorgwekkende verhoudingen en ontwikkelingen: bloggers en demonstranten worden er opgesloten. Dat is een land als Azerbeidzjan en zijn president onwaardig. We maken ons zorgen over een mogelijk nieuw conflict tussen Azerbeidzjan en Armenië.</p>
      <p sl="de">Ik zou de heer Füle willen verzoeken juist deze regio ook goed in het oog te houden en de regio te helpen om uit het slop, uit deze conflictsituatie te komen.</p>
    </intervention>
    <intervention id="3-690-000" speaker_id="97230" name="Kristiina OJULAND" is_mep="True" mode="spoken" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">Mevrouw de Voorzitter, ik wil graag uw aandacht vestigen op het bevroren conflict in de regio Nagorno-Karabach, die onlosmakelijk deel uitmaakt van de Republiek Azerbeidzjan. Altijd als er wordt gesproken over het nabuurschapsbeleid of ander beleid betreffende de Zuidelijke Kaukasus, moet de territoriale integriteit van Azerbeidzjan, en ook van Georgië, in gedachten worden gehouden.</p>
      <p sl="en">Het Parlement moet het feit dat Nagorno-Karabach internationaal erkend is als een deel van Azerbeidzjan respecteren, ook al is het bezet door het Armeense leger en wordt het, zoals wij weten, politiek gesteund door het Kremlin. Dat we dit erkennen, moet altijd blijken uit documenten en verklaringen van het Parlement, de Raad en de Commissie. Alle initiatieven van EU-kant om dit feit te verdoezelen, moeten worden ontmoedigd om te komen tot een vreedzame en wettelijke oplossing van het bevroren conflict in Nagorno-Karabach en de regio.</p>
    </intervention>
    <intervention id="3-691-000" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">Mevrouw de Voorzitter, commissaris, het is duidelijk dat de volksbewegingen in het zuidelijke Middellandse Zeegebied tekortkomingen in ons huidig Europees nabuurschapsbeleid aan het licht hebben gebracht.</p>
      <p sl="fr">Het probleem ligt denk ik niet zozeer in de doelstellingen van het nabuurschapsbeleid, die zijn opgenomen in artikel 8 en artikel 21 van het Verdrag van Lissabon, met betrekking tot de bevordering en de eerbiediging van de mensenrechten en de democratie, doelstellingen die ook sociaal zijn, maar ik denk dat we hebben gefaald in de tenuitvoerlegging. Daarom moeten we dus enkele conclusies trekken voor de toekomst. Dat is de insteek van de huidige werkzaamheden voor de herziening van dit beleid. Het eerste punt, dat is gesignaleerd door mijn collega, de heer Schulz, is ons vermogen om het maatschappelijk middenveld werkelijk en op een doeltreffende manier te steunen in alle buurlanden, ongeacht hun strategisch belang of handelsbelang of hun politieke situatie.</p>
      <p sl="fr">Wanneer deze landen zich in een overgangssituatie bevinden, is dat uiterst nuttig en noodzakelijk. Dan is het waarschijnlijk ook makkelijker dan wanneer er een autoritair bewind heerst, zoals in Syrië, maar het is een uitdaging, waar we op een doeltreffende manier op moeten leren reageren. Ik denk dat we ook moeten leren om over deze onderwerpen te praten met onze partners, niet alleen op de daarvoor bestemde plaatsen zoals de subcomités mensenrechten, maar ook op het hoogste politieke niveau, zonder dat de situatie verdwijnt van de agenda's van de subcomités, wat in het verleden is gebeurd, of los van andere overlegstructuren, zoals de Raad Justitie en Binnenlandse Zaken.</p>
      <p sl="fr">Ik stem in met de mededeling over het samenwerkingsverband voor democratie en gedeelde welvaart met het zuidelijke Middellandse Zeegebied, dat ik van essentieel belang acht. Ik denk dat er een volwaardige doelstelling aan moet worden toegevoegd met betrekking tot sociale rechtvaardigheid en de bestrijding van ongelijkheid. Bovendien moeten we onze opvatting van mobiliteit tussen de beide zijden van de Middellandse Zee beslist herzien. Ik denk dat het partnerschap voor mobiliteit een goed aspect is, maar we moeten ook leren om duidelijk te maken wat de voordelen van deze mobiliteit zijn voor de personen die migreren tussen de beide zijden, voor de ontvangende landen en voor de landen van herkomst. Ook moeten we de veranderende mobiliteit opnemen in de fundamentele rechten voor personen die de Middellandse Zee oversteken en zich in Europa vestigen.</p>
    </intervention>
    <intervention id="3-692-000" speaker_id="96793" name="Paweł Robert KOWAL" is_mep="True" mode="spoken" nationality="Poland" birth_date="22-07-1975" birth_place="Rzeszów" p_group="European Conservatives and Reformists Group" m_state="PL">
      <p sl="pl">Mevrouw de Voorzitter, deze discussie vindt plaats op een moment dat we de nieuwe aanpak van het nabuurschapsbeleid goedkeuren. We willen definitief afscheid nemen van de tijd waarin het begrip stabilisatie werd gebruikt als onderhandelingstroef, waarin het begrip stabilisatie werd gebruikt om concessies op het gebied van mensenrechten en democratische beginselen te verkrijgen. Daarom wil ik bij deze gelegenheid aandacht vragen voor een alomvattende aanpak van het nabuurschapsbeleid. Laten we niet enkel terugkijken op de voorbije maanden, maar laten we ook de vroegere gebeurtenissen, bijvoorbeeld in Wit-Rusland, niet vergeten. We leggen vandaag grote nadruk op de naleving van het gentlemen’s agreement, waarbij een derde van de beschikbare middelen in het kader van het nabuurschapsbeleid voor de oostelijke dimensie is bestemd. Het gaat hier niet om een verdeling van rijkdom, maar om veiligheid. Het is een kwestie van fundamentele veiligheid en de toekomst van de samenwerking van de Europese lidstaten met die landen die in de toekomst misschien ook Europese lidstaten zullen worden.</p>
    </intervention>
    <intervention id="3-693-000" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Mevrouw de Voorzitter, de Arabische revoluties hebben veel hoop gebracht in de betrokken landen en daarbuiten. Ze hebben laten zien dat democratie en mensenrechten universele waarden kunnen zijn.</p>
      <p sl="fr">Toch blijven de bevolkingen van de betrokken landen sceptisch tegenover de Europese Unie, en dat begrijp ik, gezien het verleden en de steun die wij hebben verleend aan dictators. Ik begrijp dat ook wanneer ik hoor dat we niet in staat zijn om over democratische steun te spreken zonder er onmiddellijk een economische visie aan te verbinden die haaks staat op de keuzes van deze landen, en erger nog, wanneer ik zie dat sommige regeringen, waaronder die van mijn land, blijven eisen dat de Europese steun verbonden wordt aan de overnameovereenkomsten. Dat is een vreemde opvatting van mobiliteit!</p>
      <p sl="fr">Commissaris, ik vraag u of we niet een sterk signaal kunnen afgeven aan Tunesië en uitstel van betaling kunnen verlenen voor de Tunesische schuld, totdat de Tunesiërs een democratische regering hebben kunnen installeren, wat in juli zal gebeuren. Ik stel voor dat wij hen helpen om deze schuld door te lichten en de onrechtmatige schuld weg te nemen waar de familie Ben Ali-Trabelsi van heeft geprofiteerd ten koste van de Tunesische bevolking. Ik verwacht een gedetailleerd antwoord, commissaris.</p>
    </intervention>
    <intervention id="3-694-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Mevrouw de Voorzitter, mijns inziens beheert commissaris Füle het vraagstuk van het toezicht op het Europees nabuurschapsbeleid op de juiste manier. Zoals bekend is dit beleid van toepassing op zestien landen in de onderbuik van Afrika tot de onderbuik van Rusland.</p>
      <p sl="el">Het Europees nabuurschapsbeleid wordt echter hevig op de proef gesteld door de recente ontwikkelingen in de Arabische wereld, die een uiting zijn van ongenoegen van het volk ten aanzien van de autoritaire regimes maar die tegelijkertijd aantonen dat de economische en sociale hervormingen in de door de Unie gesteunde landen zijn mislukt. De autoritaire regimes in Libië, Tunesië, Egypte en andere landen zitten al jaren in het zadel, en wij werken met hen samen. Nu voeren wij pardoes actie tegen hen. Daarom moeten wij de strategie van het Europees nabuurschapsbeleid herzien en ons sterk maken voor de bevordering van democratie en mensenrechten en de controle op geplande financieringen. De belangrijkste factor, die op correcte wijze moet worden geëvalueerd, is dat de jongeren in deze landen goed opgeleid maar werkloos zijn. 7,4 miljoen Europese burgers bevinden zich helaas in een zelfde positie.</p>
    </intervention>
    <intervention id="3-695-000" speaker_id="34232" name="Kristian VIGENIN" is_mep="True" mode="spoken" nationality="Bulgaria" birth_date="12-06-1975" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="en">Mevrouw de Voorzitter, de ontwikkelingen in het zuidelijke nabuurschap hebben veel kritiek losgemaakt op het tot nu toe gevoerde EU-nabuurschapsbeleid. Wij moeten uiteraard kritisch zijn, maar ook eerlijk.</p>
      <p sl="en">Het nabuurschapsbeleid heeft veel bijgedragen tot de ontwikkeling van betrekkingen met die landen – en niet alleen met die landen, maar ook met hun maatschappij, een van de belangrijkste thema’s die nu moeten worden toegevoegd bij de herziening van het nabuurschapsbeleid. Deze ontwikkelingen vloeien in zekere mate voort uit de betrokkenheid van de Europese Unie bij die landen. In dat opzicht moeten wij dit beleid dus herzien en aanpassen, maar we moeten niet zomaar bekritiseren wat tot nu toe is bereikt. Als zodanig zijn de EP-verslagen een belangrijke bijdrage aan de herziening van het ENB, en ik hoop dat ze door de Commissie in aanmerking worden genomen.</p>
      <p sl="en">Ik wil waarschuwen tegen de pogingen om het Oosten en het Zuiden tegen elkaar op te zetten, niet alleen wat het verleggen van de aandacht, maar misschien ook wat de herverdeling van geld en middelen betreft. We moeten daar heel voorzichtig mee zijn en er rekening mee houden dat de uitdaging er aan de ene kant in bestaat de democratische processen in Egypte en Tunesië bij te staan en de democratisering in het Zuiden te ondersteunen, maar aan de andere kant natuurlijk ook de vrede in bijvoorbeeld de Zuidelijke Kaukasus te bewaren en bij te dragen aan de vreedzame oplossing van bevroren conflicten en de consolidatie van de democratie.</p>
    </intervention>
    <intervention id="3-696-000" speaker_id="96685" name="Riikka PAKARINEN" is_mep="True" mode="spoken" nationality="Finland" birth_date="24-08-1981" birth_place="Varkaus" p_group="Group of the Alliance of Liberals and Democrats for Europe" m_state="FI">
      <p sl="fi">Mevrouw de Voorzitter, het is heel belangrijk dat we behalve over de zuidelijke dimensie ook over de oostelijke dimensie van het nabuurschapsbeleid spreken. Die heeft namelijk te kampen met zeer veel interne administratieve problemen, en in ieder geval het beheer van de Rusland-programma’s moet worden overgeheveld naar het directoraat-generaal Regionaal beleid. Op die manier krijgen de autoriteiten die de programma’s beheren de mogelijkheid om deze programma’s beter aan te passen aan de specifieke regionale kenmerken en omstandigheden en kan de continuïteit van deze programma’s worden gewaarborgd.</p>
      <p sl="fi">We moeten beseffen dat deze verandering op zich geen specifieke wijzigingen in de rechtsgrondslag van de programma’s of de Europese begroting vereist, omdat het vooral om een intern besluit van de Commissie gaat. Op dit moment zijn er binnen deze programma’s zeer veel problemen, en we moeten dan ook structurele wijzigingen aanbrengen. Dit is een duidelijke boodschap, en ik hoop dat de Commissie er alles aan doet om dit besluit te steunen.</p>
    </intervention>
    <intervention id="3-697-000" speaker_id="96795" name="Jacek Olgierd KURSKI" is_mep="True" mode="spoken" nationality="Poland" birth_date="22-02-1966" birth_place="Gdańsk" p_group="European Conservatives and Reformists Group" m_state="PL">
      <p sl="pl">Mevrouw de Voorzitter, het Europese nabuurschapsbeleid, en het Oostelijk Partnerschap dat daar deel van uitmaakt, behoren tot de belangrijkste thema's en uitdagingen voor de Europese Unie. Dit is een belangrijk politiek kader om de banden te versterken tussen de partnerlanden waarmee we tot een verdere economische en politieke integratie willen komen. In het geval van Oekraïne moet dit proces eindigen met het perspectief van volwaardig lidmaatschap van de Europese Unie, natuurlijk na het vervullen van de criteria van Kopenhagen, maar hiervoor is een groter politiek engagement van de autoriteiten in Kiev vereist.</p>
      <p sl="pl">Laten we de Europeanen in Wit-Rusland niet vergeten, een land dat qua civilisatie nauw bij ons aanleunt, maar gesloten is door het regime van Loekasjenko. We moeten er alles voor doen om de Wit-Russen te laten zien dat Europa hen niet vergeten is en hun democratische inspanningen steunt. Een reële uitdrukking van deze inspanningen zou een vermindering van de kosten voor de aanvraag van een Schengenvisum zijn, een vereenvoudiging van intermenselijke contacten tussen Wit-Rusland en de rest van Europa, en een ondersteuning van maatschappelijke initiatieven en burgerinitiatieven in Wit-Rusland. Door reizen en contacten tussen de Europese Unie en Wit-Rusland te vergemakkelijken, kunnen we veel doeltreffender het regime van Loekasjenko ondermijnen dan door tientallen verklaringen en resoluties. Om te eindigen wil ik nog benadrukken dat vele landen die onder het nabuurschapsbeleid vallen, nog steeds ernstige problemen hebben op het gebied van respect voor de vrijheid van meningsuiting, in het bijzonder de persvrijheid en de vrijheid van vereniging en vergadering. Als Parlement in een vrij Europa moeten we …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-698-000" speaker_id="23704" name="Jiří MAŠTÁLKA" is_mep="True" mode="spoken" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">Mevrouw de Voorzitter, ik hoop niet dat er hier iemand uit een van de staten van het Oostelijk Partnerschap aanwezig is, omdat deze uit onze opkomst wel eens zouden kunnen opmaken dat we niet geïnteresseerd zijn in het Oostelijk Partnerschap. Staat u mij toe dat ook ik inga op het belang en de noodzaak van een discussie over het Oostelijk Partnerschap.</p>
      <p sl="cs">De discussie is van belang, omdat er voor de Europese Unie in het gebied ten oosten van haar grondgebied zakelijke kansen liggen, die onvervangbaar zijn voor het behouden van de concurrentiepositie van de EU in de aankomende decennia. Het gebied is tevens een enorme bron van cultuur die een rol heeft gespeeld bij het ontstaan van Europese tradities en zonder welke de Europese identiteit niet kan worden begrepen. Daarbij is de discussie over het Oostelijk Partnerschap noodzakelijk, omdat het niet helemaal duidelijk is of we allemaal dezelfde waarde aan het project hechten. Het lijdt geen twijfel dat alle multilaterale initiatieven die met het Oostelijk Partnerschap zijn verbonden, democratie, stabiliteit, economische integratie, veiligheid van de energievoorziening en interpersoonlijke contacten zowel voor de EU als voor de zes buurlanden zinvol zijn. Er is echter verwarring ontstaan, omdat sommige politici in dit verband termen als Zwarte Zeesynergie of democratisch cordon sanitaire hebben gebruikt. Op dit moment is het Oostelijk Partnerschap geen instrument meer …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-699-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">De geloofwaardigheid van de Europese Unie als wereldwijde politieke speler hangt af van haar vermogen en wil om de voor de stabilisering van de naburige landen benodigde ontwikkelingen en hervormingen te ondersteunen. De samenwerking van de Europese Unie met de landen van het Oostelijk Partnerschap creëert een ruimte voor toenadering van de politiek van deze landen tot de waarden van vrijheid en democratie. Gezien de ongelijke politieke ontwikkelingen in de verschillende landen dient de Europese Unie echter gedifferentieerd te werk te gaan en meer hulp en middelen te bieden aan de oostelijke partners die bereid zijn nog verder te gaan en hun verbintenissen nog eerder te vervullen.</p>
      <p sl="sk">We zouden wat dat betreft vooral de Oekraïne en de Moldavische Republiek extra kunnen stimuleren om meer vaart achter de onderhandelingen te zetten en te streven naar een akkoord voor een bredere en diepere vrijhandelszone. Ook dienen de onderhandelingen met Armenië, Azerbeidzjan en Georgië te worden voortgezet. Wit-Rusland moet waarschijnlijk een manier van communiceren zien te vinden die overeenstemt met de politieke situatie. De inwoners van dit land mogen echter geen gijzelaars worden van de politieke klasse die een eigen vorm van democratie heeft gekozen.</p>
    </intervention>
    <intervention id="3-700-000" speaker_id="28165" name="Lambert van NISTELROOIJ" is_mep="True" mode="spoken" nationality="Netherlands" birth_date="05-03-1953" birth_place="Nuland" p_group="Group of the European People's Party (Christian Democrats)" m_state="NL">
      <p sl="nl">Vandaag leggen wij een belangrijke basis voor de uitbouw van het Europees nabuurschaps- en partnerschapsinstrument (ENPI). Ik wil eigenlijk maar één punt eruit halen, voor de commissaris één specifiek punt op de programma's aan de buitengrenzen, die grensoverschrijdende programma's.</p>
      <p sl="nl">Wij hebben 15 programma's met een budget van 1,1 miljard. Wij horen alom dat het toch niet goed loopt. Het is heel traag tot ontwikkeling gekomen. De flexibiliteit is zeer gering en ik heb begrepen, vandaag ook, dat het Poolse voorzitterschap daarmee aan de slag gaat. De Polen willen echt evolueren en kijken of er veranderingen moeten komen om die programma's terug te brengen naar de cohesie, naar doelstelling 3, de INTERREG-aanpak, die wij jarenlang hebben gekend.</p>
      <p sl="nl">Mijn vraag is nu aan de commissaris: hoe pakt u dat nu aan? Eigenlijk stond er al in de ENPI-verordening dat u vorig jaar met een evaluatie kwam. Ik heb die stukken niet gezien. Hoe past u dat nu in uw publicaties van aanstaande mei in en bent u wellicht bereid om samen met dit Parlement een hoorzitting te houden waarbij wij de meest betrokken mensen uitnodigen en hun ervaringen horen? Ik heb het idee dat een aantal dingen echt moeten worden aangepast.</p>
    </intervention>
    <intervention id="3-701-000" speaker_id="28365" name="Pier Antonio PANZERI" is_mep="True" mode="spoken" nationality="Italy" birth_date="06-06-1955" birth_place="Riviera D'Adda" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mevrouw de Voorzitter, dames en heren, met de herziening van het nabuurschapsbeleid slaan we een weg in die niet snel zal eindigen. De gebeurtenissen in het Middellandse Zeegebied geven blijk van een proces van ingrijpende transformaties, en zullen langdurige gevolgen hebben, niet alleen voor de landen in dat gebied, maar ook voor Europa.</p>
      <p sl="it">We moeten beseffen dat de overgang naar volledige democratie niet gemakkelijk is en gepaard gaat met risico’s en veel onzekerheden. We hebben daarom veel dingen te doen, en die vergen tijd. Het antwoord van Europa moet worden gekenmerkt door een strategie van ingrepen voor zowel de korte als de lange termijn.</p>
      <p sl="it">We moeten de toegang tot de Europese markten vereenvoudigen en een grotere mobiliteit garanderen. We moeten een conferentie organiseren om te kijken naar de mogelijkheden om de schulden van deze landen, die het pad naar democratie hebben ingeslagen, kwijt te schelden of te verlagen. We moeten toereikende financiële middelen ter beschikking stellen en bijstand bieden aan de democratische processen door de parlementaire instellingen en de partijen te versterken, om zo de volle betrokkenheid van de burgers te garanderen. Dit alles moet gebeuren in binnen het kader van een hernieuwde Euro-mediterrane dialoog.</p>
      <p sl="it">De strategische, politieke toekomst van Europa staat op het spel. Ik ben van mening dat Europa zowel in het Oosten als in het Zuiden moet werken, maar dat de prioriteit momenteel bij het Zuiden ligt. Het beleid moet ingrijpend worden veranderd, zodat we eindelijk aan een nieuw hoofdstuk kunnen beginnen.</p>
    </intervention>
    <intervention id="3-702-000" speaker_id="96803" name="Zbigniew ZIOBRO" is_mep="True" mode="spoken" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">Mevrouw de Voorzitter, de oostelijke dimensie is een van de belangrijkste gebieden voor de ontwikkeling van de Europese Unie in het kader van het Europese nabuurschapsbeleid. De oostelijke dimensie omvat landen als Oekraïne, Wit-Rusland, Moldavië, Georgië, Azerbeidzjan en Armenië. De Unie heeft in deze landen grote economische en financiële belangen, die we niet mogen vergeten, en we moeten sterk de nadruk leggen op energiekwesties. Door een deel van deze landen kunnen alternatieve energieroutes voor de Russische pijpleidingen lopen, zoals bijvoorbeeld Sarmatië of de Nabucco-gaspijpleiding. Om de samenwerking tussen de vermelde landen en de Europese Unie te versterken, moet de Europese handelszone worden geliberaliseerd, waardoor de handel zou kunnen worden geïntensifieerd en waardoor deze landen dichter bij de Europese Unie zouden komen, die nu al hun grootste handelspartner is. Het streefdoel is natuurlijk een vrijhandelszone, die ons op een specifieke manier met elkaar zou verbinden. We mogen ook zaken als de versoepeling van de visumplicht, intensievere contacten tussen personen, financiële steun voor uitwisselingen tussen jongeren uit de landen van het Oostelijk Partnerschap en Europese jongeren niet vergeten.</p>
    </intervention>
    <intervention id="3-703-000" speaker_id="96788" name="Krzysztof LISEK" is_mep="True" mode="spoken" nationality="Poland" birth_date="28-05-1967" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, commissaris, we dromen allemaal van een doeltreffend beleid van de Europese Unie, maar om doeltreffend te zijn, moet het coherent en consequent zijn, zowel op het gebied van de oostelijke dimensie als de zuidelijke dimensie van het nabuurschapsbeleid. Wat de oostelijke dimensie betreft, wil ik vooral aandacht vragen voor de zogenaamde bevroren conflicten, de situatie in Moldavië, in het bijzonder de regio Transnistrië en de situatie in Nagorno Karabach, en als rapporteur van het Europees Parlement voor Georgië wil ik ook enkele woorden zeggen over de situatie in de regio’s Abchazië en Zuid-Ossetië, die zich van Georgië hebben afgescheiden.</p>
      <p sl="pl">Vandaag hebben we een coherent Europees beleid voor deze kwesties nodig. Een coherent beleid van de Unie betekent een gemeenschappelijk en coherent beleid, een identiek beleid dat zowel door de Europese instellingen, waaronder de hoge vertegenwoordiger en de andere leden van de Europese Commissie, als door de lidstaten moet worden gevolgd. Vandaag moeten we met één stem de leiders van Rusland aanspreken, die hun verplichtingen van 2008 niet nakomen, en er moet onder andere zo snel mogelijk een waarnemingsmissie van de Europese Unie toegang krijgen tot de regio's Abchazië en Zuid-Ossetië.</p>
    </intervention>
    <intervention id="3-704-000" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">De volksopstanden in Noord-Afrika brengen de fouten in de Europese politiek en diplomatie aan het licht, die geleid worden door een soort realpolitik , waardoor dictators in het zadel blijven en er minder gestreefd wordt naar vrijheid, justitie en eerlijke kansen voor alle mensen.</p>
      <p sl="pt">Als gevolg hiervan heeft de Europese Unie de prioriteiten voor de zuidelijke dimensie van het nabuurschap geherdefinieerd. Ik ben het eens met het nieuwe beleid dat wordt samengevat met drie keer de letter M, Money, Market access and Mobility , met dien verstande dat we alleen steun aan onze buren verlenen als er een echte politieke wil is en concrete vooruitgang in het democratiseringsproces. Democratie bestaat niet zonder politieke partijen. Daarom moet financiële steun en de ontwikkeling van democratische politieke krachten prioriteit krijgen door de jeugd en de vrouwen, die zo heldhaftig de Arabische lente hebben ingezet, de macht te geven.</p>
      <p sl="pt">In maatschappijen waar nog een conservatief en religieus beleid heerst, zal iedere vorm van democratische vooruitgang een grotere participatie van vrouwen en respect voor mensenrechten betekenen. Dit moet de fundamentele leidraad worden voor Europese politieke steun in het zuidelijke Middellandse Zeegebied.</p>
      <p sl="pt">De Europese Unie wil de politieke dialoog tussen alle belanghebbenden stimuleren, ook partijen die een religieuze agenda hebben, zoals het Moslimbroederschap. Deze partijen mogen niet geïsoleerd raken, maar moeten juist uitgenodigd worden om deel uit te maken van het democratische proces.</p>
    </intervention>
    <intervention id="3-705-000" speaker_id="96800" name="Marek Henryk MIGALSKI" is_mep="True" mode="spoken" nationality="Poland" birth_date="14-01-1969" birth_place="Racibórz" p_group="European Conservatives and Reformists Group" m_state="PL">
      <p sl="pl">Mevrouw de Voorzitter, er is geld nodig om de verwachte positieve resultaten van het besproken beleid te bereiken. Het gentlemen's agreement voor de verdeling in een derde en twee derden moet dus worden nageleefd. Dit is noodzakelijk om een doeltreffend beleid te voeren. Ten tweede moet er een heldere diagnose van de situatie worden gesteld. Daarom kunnen we geen vergelijking maken tussen Wit-Rusland, waar een helder, duidelijk en laten we zeggen klinisch voorbeeld van een regime heerst, en Oekraïne, dat te kampen heeft met democratische problemen. Ten derde geeft zo’n beleid het perspectief van lidmaatschap aan landen die hiernaar streven. Dit duidelijke perspectief van lidmaatschap creëert een zichzelf vervullende voorspelling, en als de maatschappij en de regeringen van deze landen het gevoel hebben dat volledig lidmaatschap van de Europese Unie een haalbaar doel is, zal dit zeker waarschijnlijker worden.</p>
    </intervention>
    <intervention id="3-706-000" speaker_id="28400" name="Francisco José MILLÁN MON" is_mep="True" mode="spoken" nationality="Spain" birth_date="08-03-1955" birth_place="Pontevedra" m_state="ES">
      <p sl="es">Mevrouw de Voorzitter, ik betreur het dat de Raad niet bij dit debat van vandaag aanwezig is. Wat de zuidelijke buurlanden betreft, wil ik drie dingen zeggen. In de eerste plaats moet de Europese Unie de processen voor een democratische verandering ondersteunen en bevorderen. In het verleden grepen de overheden van buurlanden hun bezorgdheid over de stabiliteit aan als argument om hun passieve houding te rechtvaardigen.</p>
      <p sl="es">In de tweede plaats wens ik de zuidelijke buurlanden economische welvaart toe; hiertoe zijn vele hervormingen, investeringen, en economische en financiële hulp nodig, en ook handel, niet alleen met het Noorden maar ook tussen de zuidelijke landen onderling, waarvan nu geen sprake is.</p>
      <p sl="es">Ik maak mij zorgen over de koers die gevolgd wordt door de Commissie en door mevrouw Ashton, de hoge vertegenwoordiger: uit een artikel van 18 maart 2011 in de New York Times blijkt zij die landen aan te raden dat zij zich specialiseren in landbouwexport voor de Europese markten. Daarmee ben ik het niet eens. Commissaris Füle is zich hier heel goed van bewust, al lijkt hij zijn hoofd te schudden. Deze landen hebben behoefte aan een gediversifieerde economie en landbouw. Ik herhaal: gediversifieerd. Zij moeten ook voorzien in hun eigen binnenlandse voedselbehoeften en zich niet beperken tot een paar exportproducten, die bovendien leiden tot ongerustheid onder de Europese landbouwers. In dit opzicht zijn gezond verstand en voorzichtigheid geboden.</p>
      <p sl="es">In de derde plaats moeten we de Unie voor het Middellandse Zeegebied en haar projecten nieuw leven inblazen, die een bijdrage kunnen leveren aan de modernisering van de economie van de mediterrane landen. Helaas verkeert de Unie voor het Middellandse Zeegebied nog steeds in een impasse en heeft geen secretaris-generaal. Zij mag niet langer worden gegijzeld door het gebrek aan vooruitgang tussen Israël en Palestina.</p>
      <p sl="es">Dames en heren, we zien ons gesteld voor een belangrijke uitdaging.</p>
    </intervention>
    <intervention id="3-707-000" speaker_id="34231" name="Evgeni KIRILOV" is_mep="True" mode="spoken" nationality="Bulgaria" birth_date="26-01-1945" birth_place="Lyubichevo" p_group="Group of the Progressive Alliance of Socialists and Democrats in the European Parliament" m_state="BG">
      <p sl="en">Mevrouw de Voorzitter, het oostelijk nabuurschap van de EU zou wel eens de beste test voor het buitenlands beleid van de EU kunnen blijken. De Unie moet zich houden aan haar eigen rechtskader en in het bijzonder de EU-veiligheidsstrategie, waarin wordt gewezen op ‘de noodzaak om een ​​schat van goed bestuurde landen aan zijn grenzen te hebben’. De Unie zou dit ook in haar eigen algemene strategie moeten toepassen om positieve verandering tot stand te brengen. Echter, de ernstigste belemmering voor de institutionalisering van het ENB naar het oosten blijven de onopgeloste conflicten in Transnistrië en de Zuidelijke Kaukasus, die de voornaamste oorzaak zijn van de instabiliteit en de politieke en economische problemen van de regio. Ik hoef maar de explosie van vandaag in Transnistrië te noemen, die de gaspijpleiding zwaar heeft beschadigd. Het is dringend nodig dat de EU inspanningen voor conflictbeslechting ondersteunt, onder meer via directe bemiddeling, vertrouwensopbouw en humanitaire hulp aan de miljoenen ontheemden en vluchtelingen. Dat is de reden waarom de EU ervoor moet zorgen dat haar aanzienlijke financiële en technische ondersteuning in de regio gepaard gaat met een grotere politieke aanwezigheid en welomschreven voorwaarden.</p>
    </intervention>
    <intervention id="3-708-000" speaker_id="23782" name="Jacek PROTASIEWICZ" is_mep="True" mode="spoken" nationality="Poland" birth_date="05-06-1967" birth_place="Brzeg" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, commissaris, ik wil beginnen met felicitaties voor de rapporteurs van beide verslagen, in het bijzonder voor de rapporteur van het verslag over de oostelijke dimensie van het nabuurschapsbeleid, Marek Siwiec. Dit zijn geen felicitaties uit hoffelijkheid. Ik ben er volledig van overtuigd dat we eindelijk verslagen hebben die aantonen dat het Europees nabuurschapsbeleid in veel grotere mate gebaseerd moet zijn op de waarden die voor ons het belangrijkst zijn: respect voor de mensenrechten, persvrijheid en democratische regeringen.</p>
      <p sl="pl">Ik herhaal wat ik maandag in deze zaal heb gezegd: de lessen uit de gebeurtenissen in Noord-Afrika en het Midden-Oosten tonen aan dat de mensen die daar wonen, en in het bijzonder de jongeren, niet alleen meer brood willen, maar ook meer vrijheid en respect voor hun burgerrechten en mensenrechten. Hetzelfde geldt voor onze oosterburen, in het bijzonder voor een land dat een rechtstreekse buur van de Europese Unie is, namelijk Wit-Rusland. Ik wil u op de hoogte brengen van de schandalige gebeurtenissen die deze avond in Grodno in Wit-Rusland hebben plaatsgevonden. Een van de journalisten, Andrzej Poczobut, die beschuldigd is van het belasteren van de president in artikelen in de internationale pers, is in verband met zijn werk als journalist door de KGB aangehouden, zodat hij morgen tijdens de zitting van de Wit-Russische delegatie niet met ons, leden van het Europees Parlement, kan spreken. Dit zijn schandalige praktijken. Het Europees nabuurschapsbeleid moet ons helpen om situaties zoals de situatie van vanmiddag met Andrzej Poczobut te voorkomen.</p>
    </intervention>
    <intervention id="3-709-000" speaker_id="28126" name="Christofer FJELLNER" is_mep="True" mode="spoken" nationality="Sweden" birth_date="13-12-1976" birth_place="Västerås" p_group="Group of the European People's Party (Christian Democrats)" m_state="SE">
      <p sl="sv">Mevrouw de Voorzitter, ik ben de Commissie dankbaar voor het feit dat zij ervoor heeft gekozen om deze herziening van de zuidelijke dimensie van het Europees nabuurschapsbeleid voor te stellen. Die herziening is absoluut nodig. We moeten onder ogen zien dat Europa zich verdraagzaam heeft opgesteld jegens dictaturen in plaats van er harde eisen inzake democratie aan te stellen. Dat heeft Europa vertrouwen gekost. Daarom hebben we een nieuw beleid nodig dat die landen weer helpt op te bouwen na decennia van wanbestuur. Op dat gebied kan Europa enorm veel doen, met name als belangrijkste handelspartner van die regio. Waarschijnlijk zou de beste benadering erin bestaan om juist te investeren in wederopbouw en handel, om zo het vertrouwen terug te winnen dat we zijn kwijtgeraakt. Daarom ben ik blij dat de Commissie het in deze mededeling heeft over de handelsdimensie en zegt dat we onze Noord-Afrikaanse buren meer markttoegang moeten geven om hen te helpen om via handel welvaart tot stand te brengen.</p>
      <p sl="sv">Momenteel zijn de Europese tariefmuren, met name op landbouwgebied, echter een grote hinderpaal voor ontwikkeling. Neem bijvoorbeeld de minimumprijzen voor landbouwproducten, die tot gevolg hebben dat hoe effectiever groenten en fruit worden geteeld, hoe hoger de rechten zijn die erop moeten worden betaald. Dat is een hinderpaal voor ontwikkeling en welvaart. Daarom zou ik willen voorstellen dat de eerste stap die de Commissie zou kunnen nemen, erin bestaat om die landen in Noord-Afrika die de weg naar democratie zijn ingeslagen, vrije markttoegang te geven in Europa. Dat deden we al voor de westelijke Balkan na de oorlog in Joegoslavië; waarom zouden we geen lering trekken uit dat voorbeeld? De welvaart in Europa is gebaseerd op vrijhandel. Waarom zouden we onze Noord-Afrikaanse buren niet helpen om hun welvaart op te bouwen op vrijhandel met ons?</p>
    </intervention>
    <intervention id="3-710-000" speaker_id="97011" name="Georgios KOUMOUTSAKOS" is_mep="True" mode="spoken" nationality="Greece" birth_date="17-09-1961" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Mevrouw de Voorzitter, het nabuurschapsbeleid is ongetwijfeld een succesvol beleid. Wij moeten dit echter nog dynamischer, nog effectiever maken. De moeilijke economische situatie waar wij momenteel mee geconfronteerd zijn, mag geen alibi of voorwendsel zijn om dit beleid niet verder te versterken. Dit geldt met name voor zijn zuidelijke dimensie.</p>
      <p sl="el">De recente dramatische ontwikkelingen en gebeurtenissen in Noord-Afrika maken dit hoogstnoodzakelijk. Deze samenlevingen hebben onze daadwerkelijke maar tegelijkertijd ook discrete steun nodig, en ik onderstreep het woord “discreet” om voor de hand liggende historische en politieke redenen. Wij moeten steun geven aan het maatschappelijk middenveld in deze landen, aan hun democratische activiteiten en hun verzoek om meer vrijheid.</p>
      <p sl="el">Bovendien mogen wij niet vergeten dat het Middellandse Zeegebied een migratiebom aan het worden is, en dit is een reden te meer om via het nabuurschapsbeleid steun te geven aan de stabiliteit, de democratie en de ontwikkeling in deze landen.</p>
    </intervention>
    <intervention id="3-711-000" speaker_id="28297" name="Jacek SARYUSZ-WOLSKI" is_mep="True" mode="spoken" nationality="Poland" birth_date="19-09-1948" birth_place="Łódż" m_state="PL">
      <p sl="en">Mevrouw de Voorzitter, ik wil de commissaris feliciteren met de mededeling over partnerschappen, die een snelle en vooruitziende aanpak voorstaat.</p>
      <p sl="en">We zien hier een herontwerp van het nabuurschapsbeleid met de Commissie als hoedster van de holistische benadering. Ik vind het rampzalig om de zuidelijke en de oostelijke landen van de nabuurschap tegen elkaar op te zetten. Wij zijn aan het herontwerpen, en terwijl er goed nieuws is over wat er in het zuiden gebeurt, reikt het belang van dit herontwerp en het herdenken verder dan het Zuiden. Het omvat ook het Oosten. We moeten overstappen van een overheidsgerelateerd of –gericht beleid naar een maatschappijgericht beleid, en van een op economisch belang op korte termijn gericht beleid naar een op mensenrechten en democratie gericht beleid. We moeten ons in ons beleid gul tonen jegens de samenleving en veeleisender en strenger zijn tegen overheden. Ook moeten we status quo niet verwarren met stabiliteit. We moeten naar een soort overgangsaanpak.</p>
      <p sl="en">Werken aan dit nieuwe paradigma voor een nabuurschapsbeleid brengt de noodzaak met zich mee om het oostelijk beleid in dezelfde richting te veranderen. Zuid en Oost moeten evenveel aandacht krijgen. De financiering moet symmetrisch zijn, want ze staan niet echt tegenover elkaar, en er moet slim gefinancierd worden. Er is hier sprake van een structurele onderfinanciering. Elk jaar betalen we aan de landen van het nabuurschapsbeleid 20% van wat we betalen aan de rest van de wereld. Ik weet hoe moeilijk het momenteel is om te praten over financiering, maar dit beleid moet worden herzien, en dat vereist ook extra financiering.</p>
    </intervention>
    <intervention id="3-712-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="en">Mevrouw de Voorzitter, op dit moment is het van belang om beide factoren van het Europees nabuurschapsbeleid zorgvuldig af te wegen en er het juiste evenwicht tussen te vinden. Het ENB moet flexibeler, proactiever en beter aangepast worden. Als we willen dat Europa wordt omgeven door een ruimte van stabiliteit, gedeelde waarden en vooruitgang, moeten we ons om te beginnen niet langer beperken tot vooraf vastgestelde quota. Financiële bijstand moet worden afgewogen op basis van politieke betrokkenheid en de wil om de EU-waarden, -vrijheden en -normen dichterbij te brengen. Het moet resultaatgericht zijn en worden gekoppeld aan objectieve en duidelijke criteria voor democratisering en de vooruitgang die met hervormingen wordt geboekt.</p>
      <p sl="en">Ten tweede moeten we overwegen om binnen het ENB een instrument voor ​​snelle reactie tot stand te brengen om snel en flexibel te kunnen reageren op politieke veranderingen in de partnerlanden, zoals onlangs gebeurde in de zuidelijke nabuurschap.</p>
      <p sl="en">Ten derde is ook de aantrekkelijkheid van de EU-bijstand van belang. De vereenvoudiging van de toewijzingsprocedures voor EU-middelen en het actief delen van deskundigheid door de lidstaten in een vroeg stadium van programmering zouden een extra stimulans zijn.</p>
    </intervention>
    <intervention id="3-713-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Mevrouw de Voorzitter, ik kom uit Galaţi, een stad in Roemenië op de grens van de Europese Unie met de Republiek Moldavië en Oekraïne. Ik wil het zodoende hebben over de oostelijke dimensie van de herziening van het nabuurschapsbeleid. Ik onderstreep het belang ervan voor zowel de uitvoering van de strategie van de Europese Unie voor de Donau, als voor de energiezekerheid van de EU.</p>
      <p sl="ro">Ik vraag de Commissie en de lidstaten om een volledige EU-strategie te lanceren voor de Zwarte Zee en te zorgen voor voldoende financiële middelen en menskracht voor een efficiënte uitvoering hiervan. Ik verwelkom toetreding van Oekraïne en de Republiek Moldavië tot het Verdrag tot oprichting van de Energiegemeenschap, dat een belangrijke rol zal spelen bij het bereiken van de EU-doelstellingen op het gebied van energiezekerheid van deze landen.</p>
      <p sl="ro">Wat betreft de voorrangsprojecten van de Unie op het terrein van energie wil ik het belang onderstrepen van de zuidelijke corridor voor gas. Ik beschouw de gaspijplijn Nabucco naast de transadriatische gaspijplijn, de pan-Europese oliepijplijn, de verbinding Turkije-Griekenland-Italië of …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="3-714-000" speaker_id="28619" name="Tatjana ŽDANOKA" is_mep="True" mode="spoken" nationality="Latvia" birth_date="08-05-1950" birth_place="Rīga" m_state="LV">
      <p sl="en">Mevrouw de Voorzitter, ik steun het Europees nabuurschapsbeleid als een zinvol politiek kader voor de versterking van de democratie in zowel de oostelijke als de zuidelijke landen, maar ik heb nu het woord gevraagd om u allemaal de volgende vraag te stellen: heeft de Europese Unie wel het morele recht om derde landen de weg naar echte democratie te laten zien? In beide ontwerpresoluties wordt gewezen op ENB-waarden als democratie, de rechtsstaat en de eerbiediging van de mensenrechten en de fundamentele vrijheden, waaronder ook de vrijheid van de media, de onafhankelijkheid van de rechterlijke macht en de strijd tegen corruptie. Blinkt de Europese Unie zelf wel uit op al deze gebieden, als we bijvoorbeeld denken aan de situatie van de media in Italië en Hongarije, massale staatloosheid in Letland en Estland en de verdenking van corruptie in ons Parlement? Ik hoop van harte dat we …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="3-715-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mevrouw de Voorzitter, nabuurschap is het sleutelwoord hier. Ook in het privé-leven is het hebben van goede buren een grote aanwinst voor iedereen. Een goede buur is vriendelijk, mengt zich niet onnodig in je zaken, maar is bereid een vriendschappelijke hand te reiken in tijden van nood.</p>
      <p sl="en">Dat is wat de Europese Unie in praktijk moet brengen bij haar beleid. Het is makkelijk genoeg als je buurlanden even vriendelijk, stabiel en democratisch zijn. Maar zijn ze dat niet, dan wordt het moeilijker.</p>
      <p sl="en">De suggestie dat we ons moeten aansluiten bij het maatschappelijk middenveld, met name in deze landen, is een hele goede. Mijn collega, de heer Van Nistelrooij, wees erop dat we 1,1 miljard euro uitgeven voor activiteiten aan de grenzen en dat we een samenhangender aanpak nodig hebben. Ik ben het daarmee eens.</p>
      <p sl="en">Ook de suggestie dat we regelmatig hoorzittingen moeten houden, in het bijzonder met het maatschappelijk middenveld van ondemocratische regimes, is een goede. Zo kunnen zij horen wat wij te zeggen hebben, en wij kunnen direct iets van hen horen.</p>
    </intervention>
    <intervention id="3-716-000" speaker_id="96732" name="Malika BENARAB-ATTOU" is_mep="True" mode="spoken" nationality="France" birth_date="25-03-1963" birth_place="Aïn-Benian " p_group="Group of the Greens/European Free Alliance" m_state="FR">
      <p sl="fr">Mevrouw de Voorzitter, commissaris, in de vooruitzichten van het Europees nabuurschapsbeleid met betrekking tot het zuidelijke Middellandse Zeegebied die u hebt beschreven, hebt u gesproken over mogelijke katalysatoren. U bent echter één groep vergeten, waar ik zelf toe behoor. In Europa worden mensen zoals ik – immigranten of kinderen van immigranten – uit de voormalige door Europa gekoloniseerde gebieden nog steeds gestigmatiseerd, terwijl wij, zij, van grote waarde zijn en kunnen zijn, invloedrijke bemiddelaars tussen Noord en Zuid op dit historische moment.</p>
      <p sl="fr">Mijnheer Füle, wat vindt u van deze mogelijkheid? Zult u het in overweging nemen?</p>
    </intervention>
    <intervention id="3-717-000" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Mevrouw de Voorzitter, de herziening van het Europees nabuurschapsbeleid is een van onze belangrijkste taken. De gebeurtenissen in Egypte, Tunesië, Libië, Jemen, Bahrein en elders breken vele stereotypen in onze hoofden meedogenloos af, zoals dat de meeste mensen in het Midden-Oosten en Noord-Afrika niets geven om mensenrechten en dat ze eraan gewend zijn onder dictatoriale regimes te leven. De revolutie in de Arabische wereld heeft aangetoond dat dit een misvatting is.</p>
      <p sl="lt">Enkele weken geleden bezocht ik Egypte op de dag waarop daar het referendum over amendementen op de grondwet werd gehouden. Iedereen die we ontmoetten, sprak over vrijheid, rechtvaardigheid en democratie. De meesten benadrukten dat ze een andere vorm van steun van de Europese Unie nodig hebben. Er is behoefte aan steun om het maatschappelijk middenveld te versterken, politieke partijen op te richten en de mensenrechten te beschermen, zodat toekomstige parlementaire en presidentiële verkiezingen democratisch, vrij en eerlijk zijn. De democratische processen die daar plaatsvinden, zijn fragiel en kwetsbaar, en we moeten hen tijdig helpen.</p>
    </intervention>
    <intervention id="3-718-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . – Mevrouw de Voorzitter, ik ontwaar hier een zeer belangrijk element, namelijk dat wij, de Commissie en het Parlement, een gelijklopende benadering hebben van de herziening van ons nabuurschapsbeleid. Het is niet zoals bij vele andere beleidsterreinen, waarbij wij hier komen met een product dat al is afgerond en waarover we dan debatteren. Enige tijd geleden begonnen we met het proces, en door middel van interactie konden we een aantal goede ideeën van het Parlement al opnemen en sommige van onze ideeën uitleggen. De lange lijst van sprekers die waardevolle suggesties hebben gedaan en goede vragen hebben gesteld, bewijst dat deze aanpak de juiste was.</p>
      <p sl="en">Met het Verdrag van Lissabon, dat ook in het Europees Parlement is overeengekomen en waarover is gestemd, hebben we hoog ingezet. We spraken af dat de Europese Unie een mondiale speler zou zijn. Catherine Ashton, vicevoorzitter van de Commissie en hoge vertegenwoordiger van de Unie voor buitenlandse zaken en veiligheidsbeleid, en ik zijn beiden van mening dat we nauwelijks aan deze verwachting konden voldoen zonder in de eerste plaats een werkelijk constructieve rol in ons nabuurschap te spelen, en dat we een dergelijke rol nauwelijks konden spelen zonder de uitdagingen van ons nabuurschap, inclusief het langdurige conflict, aan te gaan.</p>
      <p sl="en">Met dat in het achterhoofd zijn we in juni vorig jaar samen aan het herzieningsproces begonnen. Op dat moment waren onze ambities in de eerste plaats om na te denken over de nieuwe instrumenten die door het Verdrag van Lissabon waren gecreëerd. Er zijn grote veranderingen met betrekking tot het externe optreden gekomen met de vervanging van het zes maanden durend voorzitterschap en de prioriteiten daarvan met betrekking tot de externe betrekkingen door het samenhangende en coherente beleid dat wordt gegarandeerd door een persoon met een dubbele rol, die voor het eerst het communautair GBVB-instrument combineert met bevoegdheden in de Dienst voor extern optreden. Ook ambassades zijn belangrijker geworden om niet alleen de Commissie, maar ook de Europese Unie te vertegenwoordigen. Dit zijn ingrijpende dingen.</p>
      <p sl="en">Ik weet dat er veel vragen en uitdagingen zijn en hier en daar zelfs kritiek, maar ik heb er vertrouwen in dat deze veranderingen zullen leiden tot een meer coherent EU-beleid inzake het externe optreden. We wilden dat tot uitdrukking brengen in ons nabuurschapsbeleid. We wilden ook een van de belangrijke dingen doen waarvan we voelden dat die ontbrak. Als we keken naar het nabuurschap, hadden we niet echt het gevoel dat deze landen zich ‘eigenaar’ voelden van het nabuurschapsbeleid. Sommige van onze partners zeiden dat het nabuurschapsbeleid hen was opgelegd en dat zij eigenlijk nooit waren geraadpleegd. Dus menen ze dat hun standpunten niet in aanmerking werden genomen en dat er een regeling was die werd toegepast op alle landen, zonder rekening te houden met hun specifieke kenmerken. Maar toen kwam de Arabische revolutie. Die heeft ons een spiegel voorgehouden, en ik denk dat dat hard nodig was – om onszelf belangrijke vragen te stellen, zoals hoe goed we voorbereid zijn om aan de verzuchtingen van opkomende democratieën tegemoet te komen, hoe ver we bereid zijn te gaan om met situaties zoals die in Libië om te gaan, hoe lang we hier en daar compromissen moeten sluiten en stabiliteit moeten koppelen aan autocratie en accepteren dat we niet altijd even zwaar aan onze waarden tilden als aan onze belangen.</p>
      <p sl="en">Onze mededeling van 8 maart was een poging om sommige van die vragen te beantwoorden - de gemakkelijke vragen om helemaal eerlijk te zijn - want we hebben eigenlijk alleen maar de vragen die verband houden met de opkomende democratieën beantwoord. De moeilijkere vragen hebben we overgelaten aan de strategische ENB-herziening. Vele daarvan moeten nog altijd worden beantwoord.</p>
      <p sl="en">In die mededeling van 8 maart hebben we drie fundamentele pijlers gedefinieerd, die u ook weerspiegeld ziet in de strategische evaluatie. De eerste ondersteunt de democratische transformatie en institutionele opbouw in onze buurlanden. Bij de tweede ligt het accent op de relatie met de samenleving en de ondersteuning van het maatschappelijk middenveld. De derde geeft steun aan inclusieve en duurzame groei bij onze buren.</p>
      <p sl="en">Veel landen in het Zuiden zijn aan het veranderen, een verandering die niet beperkt is tot die landen, maar die voor de hele regio geldt. Ze veranderen ook ons en de manier waarop we reageren op de situatie - de manier waarop we proactief reageren en deze nieuwe fenomenen in ons nabuurschap nastreven. Het zal gevolgen hebben in het Oosten, en we hebben een les geleerd over ons gezamenlijk denken met onze partners in het Oosten. Deze reflectie over het Oosten gaat niet ten koste van het Zuiden, en de gebeurtenissen in het Zuiden en onze huidige belangstelling en aandacht voor het Zuiden gaan niet ten koste van onze interesse in het Oosten. Het ENB-herzieningsproces versterkt de noodzaak van een evenwichtige benadering van ons nabuurschap, of het nu gaat om het Oosten of het Zuiden.</p>
      <p sl="en">Er is een nieuwe impuls om, soms, gewenste realpolitik in onze omgeving te vervangen door een ambitieus en veel proactiever beleid op basis van onze waarden. Er is ook een momentum om duidelijk te zijn over wat we willen bereiken met of via de instrumenten van het nabuurschapsbeleid. Een paar jaar geleden verwezen we naar de zone van vrede, stabiliteit en welvaart. Dat is een belangrijk concept, dat nog steeds geldig is, maar de partners willen meer. In het Oosten zijn sommigen van hen heel duidelijk wat de Europese aspiraties betreft. Mensen in het Zuiden willen een kader voor economische integratie dat meer institutioneel bepaald is. Moeten we ervoor terugschrikken onze gedachten over deze onderwerpen met hen te delen? Ik denk het niet. Ik denk dat we duidelijk moeten maken dat het Oostelijk Partnerschap niet een manier is om de landen in het Oosten af te houden van het EU-lidmaatschap, maar dat het voor hen een manier is om meer Europese Unie in hun land op te bouwen. Ik denk dat we de meest vooruitstrevende landen in het Zuiden een aanbod moeten doen - een soort raamwerk waarmee zij deel kunnen uitmaken, niet van de besluitvorming, maar wel van de besluitvormgeving.</p>
      <p sl="en">Verwacht geen zeer technisch keurslijf voor de bilaterale betrekkingen met onze buren. Verwacht heel weinig, maar zeer duidelijke en zeer belangrijke benchmarks. Verwacht, als gevolg van deze ENB-herziening, een flexibele en op maat gemaakte structuur en een goedwerkende interactie tussen de politieke sturing aan de ene kant en onze programma's en technische en financiële bijstand aan de andere kant.</p>
      <p sl="en">Het wordt geen eenvoudig proces. Geen enkele verandering is eenvoudig, maar in vergelijking met zijn voorganger moet dit een continu proces worden, waarbij de evaluatiemogelijkheden, of zo u wilt de mogelijkheden voor feedback of een reality check, een belangrijke kwaliteit zijn die in deze herziening van het ENB wordt opgenomen.</p>
      <p sl="en">Velen van u spraken over geld. Hoe hoger onze ambities zijn, hoe meer middelen we nodig zullen hebben. De logica is hier heel duidelijk. Maar gaat het alleen om geld? Helemaal niet. Het gaat ook om onze creativiteit, onze samenhang, het serieus nemen van de belangen van onze partners en ambitieus zijn waar het gaat om het openen van onze handelsmarkt en het aanpakken van het mobiliteitsvraagstuk.</p>
      <p sl="en">De Jasmijnrevolutie ging in belangrijke mate over waardigheid en gelijke kansen. Laten we deze twee kwesties - waardigheid en gelijke kansen - dan tot de uitgangspunten van ons beleid maken. Het Parlement heeft in dit verband een zeer belangrijke rol te spelen.</p>
    </intervention>
    <intervention id="3-719-000" speaker_id="28241" name="Silvana KOCH-MEHRIN" is_mep="True" mode="spoken" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="nl">Tot besluit van het debat zijn er twee ontwerpresoluties ingediend , overeenkomstig artikel 110, lid 2 van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt donderdag 7 april plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-720-000" speaker_id="28424" name="Tunne KELAM" is_mep="True" mode="written" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Alle Europese landen die aan de EU-criteria voldoen, moet het EU-lidmaatschap in het vooruitzicht worden gesteld. De oostelijke dimensie van het ENB moet dit onderliggende principe duidelijk als zodanig erkennen en ervoor zorgen dat onze buren in Oost-Europa concreet kunnen zien dat zij een betrouwbaar vooruitzicht hebben op toekomstig lidmaatschap.</p>
      <p sl="en">De sterkste prikkel voor democratische en politieke hervormingen en het creëren van een civiele samenleving is en blijft het vooruitzicht op het EU-lidmaatschap. Terwijl de toekomstige aanvragers hun huiswerk grondig moeten doen, moet de EU onomstotelijk aantonen dat onze inzet voor de uitbreiding geldig en geloofwaardig blijft. Om deze geloofwaardigheid te versterken en elke twijfel dat er met twee maten wordt gemeten weg te nemen, moet de EU het absoluut duidelijk maken dat de betrekkingen met onze oostelijke buren in de eerste plaats gebaseerd moeten zijn op democratische waarden, respect voor de mensenrechten en de rechtsstaat. Omdat ieder land moet worden beoordeeld op zijn eigen merites, moeten de basiswaarden in alle landen gelijk worden gerespecteerd, los van concrete economische en politieke belangen van bepaalde lidstaten. Dezelfde principes moeten worden toegepast op de betrekkingen met Rusland, waar de situatie op het vlak van de rechtsstaat en de mensenrechten slechter is dan in de meeste ENB-landen.</p>
    </intervention>
    <intervention id="3-721-000" speaker_id="28331" name="Jaromír KOHLÍČEK" is_mep="True" mode="written" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">Ik moet bekennen dat ik me bij het lezen van de ontwerpresolutie van de Commissie buitenlandse zaken enorm heb verbaasd. Het gaat mijn verstand werkelijk te boven dat de demonstraties in Wit-Rusland, waarbij de zogenaamde demonstranten rijkelijk door het buitenland worden ondersteund, gelijkgesteld worden aan de storm van protest in Egypte en Tunesië die is ontstaan door stijgende voedselprijzen en werkloosheid. De absurde conclusie vind ik kenmerkend voor de nonsens van zogenaamde politici. Het is de heer Siwiec blijkbaar ontgaan dat er in de monarchieën van de Arabische wereld demonstraties hebben plaatsgevonden, die aan tientallen mensen het leven hebben gekost, of dat er in Libië een oorlog woedt. Dat is blijkbaar allemaal normaal. In punt twaalf ontbreekt de constatering van negatieve ontwikkelingen in Moldavië. Sommige leden van de Fractie van de Europese Volkspartij zijn zo verliefd op Julia Timosjenko dat een Oekraïense regering zonder haar volgens hen ondemocratisch is, hoewel de regering in het laatste jaar de economische en politieke situatie van het land aanzienlijk heeft weten te verbeteren. Ik beschouw de oproep in punt dertien tot brede steun aan de ontwikkeling van democratische partijen in Wit-Rusland als een directe inmenging in de interne aangelegenheden van een andere staat. Het is jammer dat een dergelijk streven naar democratie in EU-landen, zoals bijvoorbeeld Hongarije, ontbreekt. Punt 52 van de resolutie beschouw ik als een volgende grove onbeschaamdheid, net zoals de steun voor allerhande ondermijnende activiteiten zoals Belsat, of Radio Russia en de Europese radio voor Wit-Rusland. Dit alles herinnert me maar al te goed aan de periode van de Koude Oorlog zoals ik die uit de geschiedenisboeken ken.</p>
    </intervention>
    <intervention id="3-722-000" speaker_id="96791" name="Elżbieta Katarzyna ŁUKACIJEWSKA" is_mep="True" mode="written" nationality="Poland" birth_date="25-11-1966" birth_place="Jasło" m_state="PL">
      <p sl="pl">Vandaag debatteren we in het Europees Parlement opnieuw over de oostelijke dimensie van het Europees nabuurschapsbeleid. We mogen niet vergeten dat het doel een versteviging van de banden tussen de Europese Unie en haar oosterburen, en in het bijzonder Oekraïne moet zijn, door bevordering van allerlei soorten burgerinitiatieven, sociale initiatieven en economische initiatieven. De jonge burgers van Oekraïne verwachten steun van de Europese lidstaten, en in het bijzonder de opening van de grenzen zodat ze vrij kunnen reizen tussen de landen, kunnen studeren en hun passies en interesses kunnen ontwikkelen. Een waarborg voor een betere invoering van akkoorden op het gebied van versoepeling van de visumprocedures en een vrijhandelszone tussen de Europese Unie en Oekraïne is van cruciaal belang. We moeten ook het beurssysteem uitbreiden voor studenten uit de oostelijke landen die onder het nabuurschapsbeleid vallen, en hen aanzetten om meer actief te zijn op sociaal en politiek vlak.</p>
    </intervention>
    <intervention id="3-723-000" speaker_id="96838" name="Cristian Dan PREDA" is_mep="True" mode="written" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Het gecombineerde debat over deze twee verslagen betreffende het nabuurschapsbeleid is welkom, aangezien we behoefte hebben aan een samenhangende aanpak in onze verslagen van de naburige landen in het oosten en zuiden. Ik wil in de eerste plaats onderstrepen dat het contraproductief is om deze twee geografische gebieden met elkaar te laten concurreren. Het gaat hier niet om een wedstrijd om natuurlijke hulpbronnen, maar om een efficiënte kanalisering van de middelen richting de partners die voortgang boeken ten opzichte van de gemeenschappelijke criteria die aan de basis liggen van ons nabuurschapsbeleid. Ik doel hier met name op respect voor de mensenrechten, de democratie en de rechtsstaat. Daarom ben ik van mening dat we de moed moeten hebben om de positieve resultaten van ons nabuurschapsbeleid te erkennen, zoals in Georgië of Moldavië, maar ook de negatieve ontwikkelingen zoals helaas in Wit-Rusland of Oekraïne. Differentiatie moet het basiscriterium blijven, en dit geldt ook voor de zuidelijke naburige landen. Aan onze Europese partners moeten we uniforme, hoge eisen stellen in verband met het respect voor de gemeenschappelijke waarden van de Unie.</p>
    </intervention>
    <intervention id="3-724-000" speaker_id="96994" name="Fiorello PROVERA" is_mep="True" mode="written" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">Bij de herziening van het Europees nabuurschapsbeleid is het belangrijk dat het effect van dit beleid op migratie goed wordt ingeschat. Een nabuurschapsbeleid kan op dit gebied niet volledig doeltreffend zijn zonder op te treden tegen de oorzaken van de instabiliteit waardoor migratiestromen ontstaan.</p>
      <p sl="it">Dit vraagt om regionale samenwerking, onder andere door bilaterale overeenkomsten, zowel met de landen van oorsprong als met de landen van doorreis. Om massa-immigratie te voorkomen, is het noodzakelijk om samen te werken met de landen van doorreis en van oorsprong van de migratiestromen. We moeten de landen van oorsprong van de immigranten helpen bij de overgang naar democratie en goede governance door onze waarden en onze ervaring ter beschikking te stellen.</p>
      <p sl="it">We hebben bij het Europees nabuurschapsbeleid behoefte aan een economische agenda waarmee we meer werkgelegenheid kunnen scheppen en aan handelsovereenkomsten die echte economische, marktgestuurde ontwikkeling op gang kunnen brengen. Commissaris Füle en hoge vertegenwoordiger Ashton pleiten, met de formule ‘more for more’, voor voorwaarden aan de hulp, waarbij de landen die het meest actief zijn op het gebied van democratische hervorming en eerbied voor de mensenrechten beloond zullen worden. We moeten deze aanpak ondersteunen, omdat die overeenkomt met onze waarden, ontwikkeling ondersteunt en moreel juist is jegens de Europese belastingbetaler.</p>
    </intervention>
    <intervention id="3-725-000" speaker_id="96865" name="Debora SERRACCHIANI" is_mep="True" mode="written" nationality="Italy" birth_date="10-11-1970" birth_place="Roma" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mevrouw de Voorzitter, dames en heren, in navolging van de recente gebeurtenissen in Zuidoost-Europa moet het ten aanzien van zuidelijke buurlanden gevoerde Europese nabuurschapsbeleid worden hervormd teneinde te kunnen voorzien in de nodige middelen en bijstand voor een echte democratische transitie, en de grondslagen te leggen voor diepgaande politieke, sociale en institutionele hervormingen Het is ook van belang dat bij de herziening van het Europees nabuurschapsbeleid voorrang wordt gegeven aan de criteria op het gebied van onafhankelijkheid van de rechterlijke macht, eerbiediging van de persvrijheid en corruptiebestrijding. Het is echter ook noodzakelijk dat de EU-strategie voor het Middellandse Zeegebied wordt herzien en hervormd, zodat politieke dialoog en het beleid ter ondersteuning van alle democratische krachten worden aangezwengeld.</p>
    </intervention>
    <intervention id="3-725-500" speaker_id="23808" name="Csaba Sándor TABAJDI" is_mep="True" mode="written" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">De crisis in de Arabische wereld heeft aangetoond dat de tot dusver gevolgde koers in het nabuurschapsbeleid gefaald heeft. Financieringsmiddelen moeten transparanter worden gemaakt, en bij de uitbetaling van steun moet een resultaatgerichte aanpak worden toegepast. Dit geldt ook voor de oostelijke dimensie van het beleid. Het toekomstige Europese nabuurschapsbeleid moet berusten op grensoverschrijdende intermenselijke contacten, vooral in het geval van de oostelijke dimensie, aangezien de bij het Oostelijk Partnerschap betrokken landen ook het perspectief hebben om kandidaat-lidstaat te worden. We zouden de kwestie van wederkerige visumvrijstelling tussen Oekraïne en de EU pragmatisch moeten aanpakken en haar niet als een politiek pressiemiddel moeten gebruiken. De Oekraïense regering moet nog heel wat werk verzetten op het gebied van de mensenrechten en versterking van de democratie. Maar daarvoor zouden we zeker niet de Oekraïense staatsburgers moeten straffen. Als de Europese Raad de Wit-Russische burgers steunt terwijl tegen Wit-Rusland sancties worden ingesteld, moet hij voor Oekraïne geen andere standaard gebruiken. Een spoedige toekenning van vrijstelling van de visumplicht, die hopelijk nog dit jaar plaatsvindt, kan tevens de grondslag leggen voor economisch vertrouwen, dat nodig is voor de totstandbrenging van een vrijhandelszone. Ik vertrouw erop dat het Poolse voorzitterschap deze zaak als prioriteit zal behandelen. Het is betreurenswaardig dat de top van het Oostelijk Partnerschap niet meer onder het Hongaarse voorzitterschap heeft kunnen plaatsvinden. Hongarije had de partners in het oostelijke nabuurschap van de EU veel objectiever kunnen behandelen dan de Polen, die vanwege hun historische ervaringen in talrijke betrekkingen de afgelopen jaren een bevooroordeeld beleid hebben gevoerd.</p>
    </intervention>
    <intervention id="3-726-000" speaker_id="96835" name="Traian UNGUREANU" is_mep="True" mode="written" nationality="Romania" birth_date="01-03-1958" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">Het Europees nabuurschapsbeleid moet een Europees beleid blijven, en niet een Frans, Roemeens of Pools beleid worden. Een onderscheid tussen buren in het Zuiden en in het Oosten, gevolgd door een overdracht van middelen van oost naar zuid, kan misschien goed van pas komen in de agenda van een sponsorstaat, maar zou een einde te maken aan het Europees nabuurschapsbeleid. De druk die Frankrijk uitoefent om het Zuiden te steunen en de programma's voor het Oosten te laten doodbloeden, zou een ongelukkig precedent scheppen. Europa moet omgaan met zijn nabuurschap en niet met prioritaire buren. Een overdracht van middelen van oost naar zuid zou een rampzalig signaal zijn voor onze oostelijke partners. Het heeft geen zin om de democratie in het Zuiden te ondersteunen door die in het Oosten te verzwakken. De Europese verzuchtingen en de democratische waarden van de partners in het Oosten kunnen verder worden beschadigd door een impulsieve liberalisering van visa. Er is geen plaats voor een beleid van "Rusland eerst” op dit gebied. Russische burgers hebben recht op vrij reizen, maar niet eerder dan onze partners in het Oosten. Het verlenen van een visumvrije regeling aan Rusland zou het Russisch paspoort tot het gouden document maken dat zo gewild is in Georgië, Moldavië en Oekraïne. Het zou deze landen intern destabiliseren. Ik sta erop dat de EU deze problemen serieus in haar overwegingen betrekt.</p>
    </intervention>
  </section>
  <section id="creitem41" title="21. Gebruik van seksueel geweld in conflicten in Noord-Afrika en het Midden-Oosten">
    <intervention id="3-728-000" speaker_id="28241" name="Silvana KOCH-MEHRIN" is_mep="True" mode="spoken" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="nl">Aan de orde is de verklaring van de Commissie over het gebruik van seksueel geweld in conflicten in Noord-Afrika en het Midden-Oosten (2011/2661(RSP)).</p>
    </intervention>
    <intervention id="3-729-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie. – Mevrouw de Voorzitter, we moeten alle geweld tegen vrouwen, van intimidatie tot seksueel geweld, in de scherpst mogelijke bewoordingen afwijzen. Dit zijn afschuwelijke misdaden die vaak tegen de kwetsbaarste en meest weerloze mensen worden begaan.</p>
      <p sl="en">Helaas is het zo dat veel landen in de wereld, niet alleen in Noord-Afrika en het Midden-Oosten, nog steeds niet beschikken over een goed juridisch kader ter bescherming van vrouwen en meisjes tegen geweld. Het melden van dergelijke aanvallen wordt op geen enkele wijze aangemoedigd. Er moet veel meer worden gedaan om mensen die dit soort daden plegen te ontmoedigen en verantwoordelijk te stellen voor hun daden. Vrouwen zijn nog steeds de dupe van discriminerende wetten en diepgewortelde culturele ongelijkheid. In het geval van Egypte bijvoorbeeld bestaat de nationale commissie die de nieuwe grondwet moet opstellen alleen maar uit mannen en zit zelfs in het nieuwe kabinet maar één vrouwelijke minister.</p>
      <p sl="en">Deze situatie kan niet blijven bestaan, zoals duidelijk is gemaakt door de moed die Tunesische en Egyptische vrouwen tijdens de recente gebeurtenissen in hun landen hebben getoond. Indien de helft van de bevolking bij de politieke en institutionele hervormingen wordt uitgesloten, kunnen deze niet slagen.</p>
      <p sl="en">Tegen deze achtergrond veroordelen we nadrukkelijk de ernstige mensenrechtenschendingen waaronder verkrachting, seksueel geweld en zware vernedering van vrouwelijke activisten, waarvan steeds meer melding wordt gemaakt. De Europese Unie zet zich in voor een sterkere rol van vrouwen op politiek, civiel, sociaal, economisch en cultureel gebied, en voor bestrijding van discriminatie en straffeloosheid. Daarom wordt met een van de acht EU-richtsnoeren uitdrukkelijk “bevordering van gendergelijkheid en bestrijding van discriminatie van vrouwen" nagestreefd. In de Verklaring van Barcelona uit 1995, waarmee een Euromediterraan partnerschap tot stand werd gebracht, is deze afspraak voor de Euromediterrane regio nadrukkelijk bekrachtigd.</p>
      <p sl="en">Gendergelijkheid is een van de prioriteiten uit het vijfjarenwerkplan dat door de staatshoofden is overeengekomen op de Top van Barcelona in 2005, die werd gehouden ter gelegenheid van het tienjarig jubileum van het Euromediterraan partnerschap.</p>
      <p sl="en">Met het oog op deze afspraken is de in november 2006 in Istanbul gehouden Euromediterrane ministeriële conferentie over de versterking van de rol van vrouwen in de samenleving begonnen met een innovatief en baanbrekend proces. Ministers (met inbegrip van die uit Algerije, Jordanië, Libanon, Marokko, de bezette Palestijnse gebieden, Syrië en Tunesië) werden het eens over een holistische aanpak op grond van de volgende met elkaar samenhangende prioriteiten: ten eerste de politieke en civiele rechten van vrouwen, ten tweede de sociale en economische rechten van vrouwen en duurzame ontwikkeling en ten slotte de rechten van vrouwen op cultureel gebied en de rol van de communicatie en de massamedia.</p>
      <p sl="en">Sinds de conferentie in 2006 is vooral door middel van het stellen van nationale prioriteiten gewerkt aan de uitvoering van een gemeenschappelijk actiekader, met een vervolgmechanisme en verslagen die door de Europese Commissie zijn gepubliceerd. Tijdens de tweede Euromediterrane ministeriële conferentie in 2009 in Marrakesh hebben de partners van de Euromediterrane Unie hun afspraken hieromtrent opnieuw bevestigd. Het maatschappelijk middenveld heeft een volwaardige rol in de discussies gehad. Bijna alle deelnemers aan dit proces waren het erover eens dat het vergroten van het bewustzijn en de zichtbaarheid van dit proces een van de grote uitdagingen was.</p>
      <p sl="en">Naast dit regionale kader is de bilaterale dialoog van de Europese Unie, ook via subcommissies die zich met genderkwesties bezighouden, een belangrijke methode voor de aanpak van deze dringende zaken.</p>
      <p sl="en">Mevrouw de Voorzitter, tot slot wil ik zeggen dat de Europese Unie geweld tegen vrouwen, in welke vorm dan ook, niet zal tolereren, en dat we van alle mogelijke middelen gebruik zullen maken om dit te voorkomen.</p>
    </intervention>
    <intervention id="3-730-000" speaker_id="23866" name="Edit BAUER" is_mep="True" mode="spoken" nationality="Slovakia" birth_date="30-08-1946" birth_place="Šamorín" p_group="Group of the European People's Party (Christian Democrats)" m_state="SK">
      <p sl="en">namens de PPE-Fractie. – Mevrouw de Voorzitter, commissaris, ik stel het zeer op prijs dat de Commissie geweld tegen vrouwen als oorlogswapen krachtig veroordeelt. Om verschillende redenen, onder andere vernedering, intimidatie, politieke terreur, het verkrijgen van informatie, beloning van soldaten en zelfs etnische zuivering, wordt dit in gewapende conflicten systematisch toegepast. Geweld tegen vrouwen in gewapende conflicten is voornamelijk gebaseerd op de traditionele opvatting van de vrouw als eigendom. Aangezien vrouwen in veel culturen degenen zijn die cultuur doorgeven en de natie symboliseren, wordt geweld tegen vrouwen ook gebruikt als aanval op de waarden en de eer van een samenleving.</p>
      <p sl="en">In het Statuut van Rome van het Internationaal Strafhof wordt seksueel geweld aangemerkt als een oorlogsmisdaad, omdat het een onderdeel vormt van een aanval op burgers – tegen de menselijkheid. Verschillende vormen van seksueel geweld in gewapende conflicten, met inbegrip van seksuele slavernij, gedwongen huwelijken en gedwongen zwangerschap, zijn oorlogsmisdaden en moeten worden gezien als een ernstige schending van het Verdrag van Genève. Maar al te vaak worden de verantwoordelijken voor seksueel geweld in een oorlog niet gestraft, en maar al te vaak wordt aan dit soort daders als onderdeel van vredesovereenkomsten gratie verleend.</p>
      <p sl="en">Het wordt tijd dat deze onmenselijke praktijken waar ook ter wereld worden veroordeeld, en vandaag zou onze boodschap moeten zijn dat plegers van dit soort oorlogsmisdaden niet langer hun straf kunnen ontlopen.</p>
    </intervention>
    <intervention id="3-731-000" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">namens de S&amp;D-Fractie . – In tegenstelling tot het nieuws dat ons momenteel bereikt vanuit Libië, waarin we alleen maar mannen aan het front zien, toonden de beelden van ongeveer een maand geleden van het centrale plein in Benghazi, van het Tahrirplein en van de protesten in Tunesië, Bahrein, Syrië, Jordanië en Marokko vrouwen van alle leeftijden die riepen om vrijheid, justitie en democratie. De vrouwen, en met name de jongere vrouwen, hebben een essentiële rol gespeeld in de revoluties van Noord-Afrika en de Arabische wereld. Hun lot in deze landen, die gekenmerkt worden door strenge religieuze tradities, is niet alleen indicatief, maar ook bepalend voor de weg naar democratie en respect voor mensenrechten die deze landen de komende maanden en jaren aangaan. Daarom moet de Europese Unie de steun aan deze vrouwen, die op dappere wijze de protesten van de Arabische lente in gang zetten, prioriteit krijgen. Ook moeten maatschappelijke organisaties financieel gesteund worden en moet er politieke, technologische en financiële hulp komen voor vrouwen die hier actief aan willen bijdragen. Deze vrouwen moeten gestimuleerd worden om deel uit te maken van democratische instellingen en politieke en economische organen, als afgevaardigde of kandidaat van een politieke partij.</p>
      <p sl="pt">De Europese Unie moet tevens tot op het hoogste niveau alles op alles zetten om te voorkomen dat er intimidatiepraktijken, represailles of seksueel geweld tegen vrouwen die hun stem durven te verheffen, plaats zullen vinden. Zaken als de maagdelijkheidstests, waaraan vrouwen werden onderworpen die op 8 maart deelnamen aan de manifestaties op het Tahrirplein, en de verkrachting en gevangenneming van Iman al-Obeidi in Libië zijn absoluut onaanvaardbaar, zoals commissaris Füle al zei. We rekenen erop dat de hoge vertegenwoordiger en de commissaris eisen dat hier onmiddellijk een onafhankelijk onderzoek naar wordt gedaan zodat dergelijke zaken niet weer zullen voorkomen.</p>
    </intervention>
    <intervention id="3-732-000" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="en">namens de ALDE-Fractie. – Mevrouw de Voorzitter, de ALDE-Fractie heeft dit debat voorgesteld en geïnitieerd omdat we vanavond onze zorg willen uiten over de situatie van vrouwen in Noord-Afrika en het Midden-Oosten in het licht van de huidige politieke verandering en onrust. De afgelopen weken hebben we in Libië en Egypte ernstige mensenrechtenschendingen gezien, waardoor vooral vrouwen zijn getroffen. Ik zal al deze gevallen niet in detail bespreken, maar wil graag wijzen op twee symbolische en verontrustende situaties die onmiddellijk veroordeeld zouden moeten worden.</p>
      <p sl="en">Iman al-Obeidi, een Libische vrouw, heeft de internationale pers verteld dat ze het slachtoffer is geworden van een groepsverkrachting en dat ze vervolgens door pro-Khadafisoldaten is vastgehouden en gedurende 72 uur is ondervraagd voordat ze werd vrijgelaten. Zoals mijn collega’s hebben verteld, hebben in Egypte verschillende vrouwelijke demonstranten gezegd dat ze zogenaamde maagdelijkheidstests moesten ondergaan – en ook werden verkracht door soldaten –, en sommigen van hen worden nu aangeklaagd omdat ze voor een dergelijke test zijn ‘gezakt’. Uit deze gevallen is weer eens gebleken dat verkrachting in conflicten nog steeds als wapen wordt gebruikt om de burgerbevolking te terroriseren en te vernederen.</p>
      <p sl="en">Het zou onaanvaardbaar zijn als wij tegenover deze gruweldaden tegen vrouwen zouden blijven zwijgen. We verzoeken de Commissie en de Raad dringend om het gebruik van seksueel geweld, intimidatie en iedere andere vorm van misbruik van vrouwen in de context van de huidige gebeurtenissen in Noord-Afrika en het Midden-Oosten ten stelligste te veroordelen. We moeten ook al onze beschikbare beleidsinstrumenten inzetten om te waarborgen dat vrouwenrechten na de politieke overgang in deze maatschappijen gegarandeerd en gehandhaafd zullen worden.</p>
      <p sl="en">Gisteren hebben we ons verslag inzake een EU-beleidskader ter bestrijding van geweld tegen vrouwen aangenomen, en het zou onaanvaardbaar zijn om met twee maten te meten als het gaat om ons beleid buiten de Unie. Met het oog hierop moet de bevordering van vrouwenrechten volledig worden geïntegreerd in het Europees nabuurschapsbeleid en de programma’s en projecten hiervan, en tegelijkertijd moet er een speciaal beleid komen voor vrouwenrechten en het mondig maken van vrouwen.</p>
    </intervention>
    <intervention id="3-733-000" speaker_id="96728" name="Barbara LOCHBIHLER" is_mep="True" mode="spoken" nationality="Germany" birth_date="20-05-1959" birth_place="Obergünzburg" p_group="Group of the Greens/European Free Alliance" m_state="DE">
      <p sl="de">namens de Verts/ALE-Fractie . – Mevrouw de Voorzitter, de gedwongen "maagdelijkheidstests" die het Egyptische leger heeft uitgevoerd op vrouwen die op het Tahrirplein protesteerden, en de verkrachting van een Libische vrouw door soldaten zijn afschuwelijke misdaden, die de aanleiding vormden voor de opgestelde ontwerpresolutie. We kunnen niet uitsluiten dat er meer seksueel geweld gepleegd wordt door de verschillende partijen in de conflicten in Noord-Afrika en het Midden-Oosten.</p>
      <p sl="de">Het Europees Parlement heeft afgelopen november verklaard dat de lidstaten van de EU en de EU zelf de situatie van vrouwen in oorlogen en gewapende conflicten eindelijk eens serieus moeten nemen. De hoge vertegenwoordiger van de Unie voor buitenlandse zaken en veiligheid, mevrouw Ashton, heeft destijds verslag uitgebracht over de vooruitgang. Er is een verbeterd internationaal kader voor geweld tegen vrouwen in oorlogsgebieden, en bovendien hebben diverse landen nationale actieplannen op touw gezet. De uitwisseling van beste praktijken is zeer belangrijk.</p>
      <p sl="de">De EU heeft voor maatregelen op onder meer medisch gebied al ruim 300 miljoen euro beschikbaar gesteld, en er is nog eens 200 miljoen euro goedgekeurd voor de tenuitvoerlegging van resolutie 1325 van de VN-Veiligheidsraad. Voor 2011 zijn lokale strategieën in conflictgebieden voorzien, met veel aandacht voor het opleiden van personeel. Het lijkt dan ook dringend noodzakelijk al deze ervaringen en maatregelen nu ook expliciet op te nemen bij de tenuitvoerlegging van de Europese overeenkomst voor partnerschap en democratie met de landen ten zuiden van de Middellandse Zee. U kunt daarbij zeker rekenen op de steun van het Parlement.</p>
    </intervention>
    <intervention id="3-734-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">namens de GUE/NGL-Fractie . – Mevrouw de Voorzitter, we weten dat vrouwen actief deelgenomen hebben aan de volksopstanden die voor meer democratie, rechten en vrijheden hebben gezorgd in Noord-Afrika en het Midden-Oosten. We weten echter ook dat ze slachtoffer waren van wijdverbreide en systematische gewelddadigheden en seksuele slavernij. Beide zaken worden door de Conventie van Genève erkend als misdrijven tegen de menselijkheid en oorlogsmisdaden.</p>
      <p sl="pt">In dit kader zijn er verontrustende berichten uit de Democratische Republiek Congo en uit Egypte of Libië of andere landen. We vragen daarom om een effectief diplomatiek optreden om seksuele agressie, intimidatie en vervolging van vrouwen in Noord-Afrika, het Midden-Oosten of waar dan ook te bestrijden.</p>
      <p sl="pt">Bovendien willen we benadrukken hoe belangrijk het is dat de rol van vrouwen in de revoluties wordt erkend, en we dringen erop aan dat hun rechten gegarandeerd worden. Ook moeten ze kunnen meewerken aan het opzetten van nieuwe democratische, juridische, economische en politieke structuren in deze maatschappijen opdat er een einde gemaakt wordt aan de discriminatie waar deze vrouwen al eeuwen onder lijden.</p>
    </intervention>
    <intervention id="3-735-000" speaker_id="28171" name="Emine BOZKURT" is_mep="True" mode="spoken" nationality="Netherlands" birth_date="09-08-1967" birth_place="Zaandam" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">De revoluties in Noord-Afrika en het Midden-Oosten brengen kansen met zich mee. Het werk van opbouw en van democratie in Tunesië en Egypte kan nu echt beginnen. Op de pleinen en straten van Caïro, Tunis, Benghazi waren en zijn vrouwen een belangrijk onderdeel van de revoluties. Er liggen zoveel kansen, maar ook gevaren.</p>
      <p sl="nl">De beschuldigingen van een jonge Libische vrouw op de televisie van verkrachting door troepen van Kadhafi hebben het grote publiek wakker geschud. Toch waren dit niet de eerste noch de enige berichten. Seksueel geweld wordt als middel gebruikt om vrouwen te onderdrukken en om ze de mond te snoeren, bijvoorbeeld in Caïro waar vrouwen mishandeld en aan maagdelijkheidstests onderworpen zijn door militairen. In de oorlog in Libië wordt geweld tegen vrouwen gebruikt als een wapen. In een machtsvacuüm dat ontstaat in tijden van wetteloosheid, is er geen controle. Vrouwen zijn vogelvrij. Daarom een duidelijk signaal, Voorzitter: dit mag niet, dit kan niet! Aan de nieuwe machthebbers een duidelijk signaal dat dit soort misdaden onderzocht en gestraft moet worden. Niemand met deze misdaden op zijn geweten mag ermee wegkomen.</p>
      <p sl="nl">Ik wil nog benadrukken dat deze vrouwen beschermd moeten worden en dat de rol van vrouwen bij de opbouw van de maatschappij niet vergeten mag worden. Vrouwenrechten moeten in de wet worden verankerd en daarvoor moeten vrouwen ook voldoende plekken krijgen in constitutionele comités, in parlementen, in regeringen, zodat zaken als educatie voor vrouwen, hun rechten, het bestrijden van schadelijke traditionele praktijken ook hoog op de agenda komen. De economische onafhankelijkheid is een speerpunt van emancipatie van vrouwen en ondernemerschap moet aangemoedigd worden, bijvoorbeeld door het gebruik van microkredieten.</p>
    </intervention>
    <intervention id="3-736-000" speaker_id="97230" name="Kristiina OJULAND" is_mep="True" mode="spoken" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">Mevrouw de Voorzitter, seksueel geweld tegen vrouwen – en in sommige gevallen ook tegen mannen – in Noord-Afrika en het Midden-Oosten is een ernstige zaak en moet door de autoriteiten in de regio, zowel door de nieuwe democratische leiders als door de oudere regimes, onmiddellijk worden aangepakt.</p>
      <p sl="en">Ik verzoek de vicevoorzitter van de Commissie/de hoge vertegenwoordiger van de Unie voor buitenlandse zaken en veiligheidsbeleid, barones Ashton, de verschrikkelijke situatie rond het seksueel geweld in deze regio met vertegenwoordigers van de desbetreffende landen in het kader van de zuidelijke dimensie van het Europees nabuurschapsbeleid te bespreken, om de daders voor het gerecht te brengen en inachtneming van de mensenrechten van zowel vrouwen als mannen te waarborgen.</p>
      <p sl="en">Ik beschouw seksueel geweld als de slechtste soort van oorlogsvoering. Dit zou koste wat kost moeten worden vermeden en zo streng mogelijk moeten worden bestraft.</p>
    </intervention>
    <intervention id="3-737-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Mevrouw de Voorzitter, twee maanden geleden hebben we over geweld tegen vrouwen in Europa gesproken. Er werd toen bekendgemaakt dat 25 procent van de Europese vrouwen te maken heeft gehad met geweld. Nu spreken we over seksueel geweld tegen vrouwen in conflicten in Noord-Afrika en het Midden-Oosten. Dit is zeer betreurenswaardig en kan niet langer worden getolereerd. Daarom is het belangrijk dat we hierover spreken en iets doen om het te voorkomen.</p>
      <p sl="en">Helaas is de houding ten opzichte van vrouwen, niet alleen in oorlogstijd, maar ook als er vrede heerst, in het hele Afrikaanse continent zeer ouderwets. In oorlogstijd wordt het duidelijk nog verergerd. Ik ben het echter eens met de commissaris dat we dit soort kwesties onder de aandacht moeten brengen en vooral moeten proberen om de mensen die deze misdaden plegen ter verantwoording te roepen. Op die manier zal dit gedrag, hopelijk, op enig moment veranderen en zal er een eind komen aan deze verschrikkelijke praktijken.</p>
    </intervention>
    <intervention id="3-739-000" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Seksueel geweld is geen inbreuk op vrouwelijke of mannelijke mensenrechten. Die bestaan ook helemaal niet. Seksueel geweld is een misdaad tegen de menselijke waardigheid, en die is een van de fundamentele rechten van de mens, mannen en vrouwen insgelijks. En dat is niet alleen zo in Europa, maar ook in Egypte, Libië, Congo en andere in deze resolutie genoemde landen in Afrika en het Midden-Oosten. Militaire conflicten mogen niet worden opgevat als verzachtende omstandigheden. In Congo begon het met de verkrachting van vrouwen en daarna ook de verkrachting van mannen. Maar ja, resoluties zijn slechts een hoopje woorden op papier. We hebben daden nodig. De Commissie moet beginnen de schending van de mensenrechten in de wereld gedetailleerd te monitoren en moet instrumenten voorstellen waarmee Europa indien nodig de naleving ervan kan afdwingen. Anders kunnen we de partnerschappen waarin we zoveel investeren net zo goed meteen als een afkoopsom beschouwen.</p>
    </intervention>
    <intervention id="3-740-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie. – Mevrouw de Voorzitter, ik zou tegen de geachte afgevaardigden willen zeggen dat de problemen en specifieke gevallen die ze vandaag onder onze aandacht hebben gebracht zeer ernstig zijn en dat deze een smet werpen op de ontwikkelingen van de afgelopen weken in Noord-Afrika en het Midden-Oosten. Ik heb nota genomen van de kwesties en suggesties die ze in dit debat naar voren hebben gebracht.</p>
      <p sl="en">Zoals ik al zei, beschikt de Europese Unie over een aantal instrumenten en zal er alles aan gedaan worden om een sterkere participatie van vrouwen in het civiele en politieke leven, zonder bedreigingen, intimidatie en geweld, te bevorderen.</p>
      <p sl="en">Ik wil de afgevaardigden ook wijzen op enkele recente positieve ontwikkelingen, zoals de instelling van een bureau voor de mensenrechten in het secretariaat van de Samenwerkingsraad van de Golf. Dergelijke stappen moeten we verwelkomen. Via onze steun aan internationale organisaties, niet in de laatste plaats de Vrouwenraad van de Verenigde Naties, en aan het maatschappelijk middenveld zullen we veranderingen van binnenuit ondersteunen. Dit geeft ook aan waarom ons beleid van dialoog en betrokkenheid zo belangrijk is en waarom we dit moeten voortzetten, niet in de laatste plaats met onze nieuwe gesprekspartners.</p>
    </intervention>
    <intervention id="3-741-000" speaker_id="28241" name="Silvana KOCH-MEHRIN" is_mep="True" mode="spoken" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="nl">Tot besluit van het debat zijn er vijf ontwerpresoluties ingediend, overeenkomstig artikel 110, lid 2, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt donderdag 7 april plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-742-000" speaker_id="28280" name="Filip KACZMAREK" is_mep="True" mode="written" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Seksueel geweld is een bijzonder weerzinwekkend middel om oorlog te voeren en een vreselijk instrument om de andere zijde in het conflict te bestrijden of te vernederen. In het geval van Noord-Afrika en het Midden-Oosten zijn deze praktijken bijzonder wreed en wijzen op een hoog niveau van cynisme en demoralisering. De overheersende geloofsovertuiging in deze regio is immers heel restrictief wat seksuele kwesties betreft. Zij die seksueel geweld gebruiken, breken heel wat regels en gedragscodes. Oorlogen en conflicten halen vaak onvoorstelbaar kwaad in zulke mensen naar boven. We zullen dit bestrijden, en we zullen nooit ophouden deze barbaarsheid te verwerpen.</p>
    </intervention>
  </section>
  <section id="creitem42" title="22. Agenda van de volgende vergadering: zie notulen"/>
  <section id="creitem43" title="23. Sluiting van de vergadering"/>
</text>
