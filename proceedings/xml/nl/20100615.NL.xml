<?xml version='1.0' encoding='utf-8'?>
<text id="20100615.NL" lang="nl" date="2010-06-15" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Debatten over gevallen van schending van de mensenrechten, de democratie en de rechtsstaat (bekendmaking van de ingediende ontwerpresoluties): zie notulen"/>
  <section id="creitem3" title="3. Ingekomen stukken: zie notulen"/>
  <section id="creitem4" title="4. Organisatie van de arbeidstijd van personen die mobiele werkzaamheden in het wegvervoer uitoefenen (debat)">
    <intervention id="2-008" speaker_id="28241" name="De Voorzitter" is_mep="True" mode="spoken">
      <p sl="nl">Aan de orde is het verslag (A7-0137/2010) van Edit Bauer, namens de Commissie werkgelegenheid en sociale zaken, over het voorstel voor een richtlijn van het Europees Parlement en de Raad tot wijziging van Richtlijn 2002/15/EG betreffende de organisatie van de arbeidstĳd van personen die mobiele werkzaamheden in het wegvervoer uitoefenen [COM(2008)0650 - C6-0354/2008 - 2008/0195(COD) ].</p>
    </intervention>
    <intervention id="2-009" speaker_id="23866" name="Edit Bauer" is_mep="True" mode="spoken" role="rapporteur">
      <p sl="hu">Het ingediende voorstel is bedoeld om Richtlijn 2002/15/EG te wijzigen op het vlak van sociale bescherming. Het voorstel van de Commissie beroert drie kwesties: het uit het toepassingsgebied van de wetgeving halen van zelfstandige chauffeurs, een preciezere definiëring van het begrip nachtarbeid en het bevorderen van de toepassing van de wet. De richtlijn zelf, en dus ook de gewijzigde versie ervan, zijn aanvullend van aard en hebben alleen betrekking op voertuigen van meer dan drieënhalve ton, zoals ook de andere rechtsregels die van kracht zijn bij het vervoer over de weg. Daarom kon deze wijziging dus ook niet worden uitgebreid naar chauffeurs van kleinere bedrijfsvoertuigen. De Commissie sociale zaken en werkgelegenheid heeft de wetswijziging met 30 tegen 19 stemmen verworpen.</p>
      <p sl="hu">Tijdens de voorbereiding van de wet zijn er diverse misvattingen gerezen. Ik wil hier nu stilstaan bij een paar daarvan die van invloed kunnen zijn geweest op Parlementsleden. Ten eerste zal volgens het unanieme oordeel van de experts, als het voorstel van de Commissie wordt verworpen en het toepassingsgebied van de richtlijn zal worden uitgebreid naar zelfstandige chauffeurs, daardoor de veiligheid op de weg niet toenemen. Beschikbare statistische gegevens en onderzoeken naar ongevallen tonen aan dat slechts 6 procent van de ongelukken wordt veroorzaakt door vrachtwagenchauffeurs, en dat moeheid slechts voorkomt in 0,06 procent van alle ongelukken. De rijtijd, die wel degelijk effect heeft op de veiligheid op de weg, vormt echter het onderwerp van een andere rechtsregel, Verordening (EG) nr. 561/2006, die ook geldt voor zelfstandige chauffeurs. De laad- en lostijd is een aanvullende bezigheid en maakt geen aanzienlijk deel uit van de werktijd, aangezien de wet geen betrekking heeft op bijvoorbeeld transporten binnen een straal van 100 kilometer. Ten tweede zijn vakbonden bang dat zelfstandige chauffeurs bij gebrek aan regelgeving zelfs wel 86 uur kunnen werken.</p>
      <p sl="hu">In de verordening is rijtijd strikt geregeld. In periodes van twee weken wordt de rijtijd op 45 uur per week gesteld en mag deze binnen een week niet meer bedragen dan 56 uur. Dit wordt precies bijgehouden door digitale tachografen en in de verordening wordt ook de rusttijd vastgelegd. Een werkweek van 86 uur is dus een theoretische veronderstelling die door geen enkele peiling, onderzoek of statistische gegevens wordt onderbouwd. Ten derde zou het voorstel van de Commissie het toepassingsgebied van de richtlijn uitsluitend beperken tot chauffeurs in loondienst en schijnzelfstandige chauffeurs. Tot nu toe bestaat er geen richtlijn waarin de werktijd van zelfstandigen is gereguleerd. De beperking van de werktijd is een belangrijk instrument voor de sociale bescherming van werknemers, maar in het geval van zelfstandige chauffeurs zijn de werkgever en de werknemer dezelfde persoon, en daarom is het een overdreven maatregel om zelfstandige chauffeurs tegen zichzelf in bescherming te nemen. Ten vierde, als de argumenten opraken, komt de echte reden boven tafel: sociale dumping. Niemand mag zich laten misleiden door dit begrip, want zelfstandige chauffeurs en kleine ondernemingen kunnen evengoed onaangename concurrenten op de markt zijn als zelfstandige vervoerders uit de nieuwe lidstaten.</p>
      <p sl="hu">Helaas heb ik moeten constateren dat het spook van de Poolse loodgieter opnieuw rondwaart. Het volgende punt dat ik wil maken, is dat zich op de arbeidsmarkt inderdaad een wijdverbreid verschijnsel voordoet dat niet uitsluitend op het vlak van wegvervoer zou mogen worden behandeld en ook niet kan worden behandeld. Dat is de kwestie van de schijnzelfstandige ondernemers, een typisch Europees probleem met nadelige gevolgen voor de concurrentie en de arbeidsmarkt. Daarom moet deze kwestie worden aangepakt, en deze verwachting is duidelijk geformuleerd in het wijzigingsvoorstel.</p>
      <p sl="hu">Amendement 30, dat we hebben ingediend namens de Fractie van de Europese Volkspartij (Christendemocraten), de Fractie Alliantie van Liberalen en Democraten voor Europa, de Fractie Europese Conservatieven en Hervormers en de Fractie Europa van vrijheid en democratie, is gebaseerd op het voorstel van de Commissie en wordt ook gesteund door de Raad. Hiervoor wil ik de Raad apart bedanken. We zullen hier per onderdeel over stemmen. Ik wil nog één ding zeggen: als compromisoplossing stellen we voor dat lidstaten die dat willen het toepassingsgebied van de richtlijn ook kunnen uitbreiden naar zelfstandige chauffeurs.</p>
    </intervention>
    <intervention id="2-010" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . − Mevrouw de Voorzitter, dit Parlement buigt zich vandaag over een zeer lastig en gevoelig onderwerp. De vraag is of zelfstandige bestuurders nu wel of niet moet vallen onder de richtlijn betreffende de arbeidstijd van personen die mobiele werkzaamheden uitoefenen.</p>
      <p sl="en">De opneming van zelfstandige bestuurders zou een precedent scheppen en een duidelijke afwijking betekenen van de algemene richtlijn betreffende de organisatie van de arbeidstijd. Deze richtlijn regelt alleen de arbeidstijd van werknemers, niet van zelfstandigen. Er wordt al heel lang gediscussieerd over het opnemen van zelfstandige bestuurders. Om te beginnen leverde overleg tussen de sociale partners in de jaren negentig van de vorige eeuw niets op. Vervolgens slaagde de wetgever er na vier jaar discussies – tussen 1998 en 2002 – niet in om tot een conclusie te komen en vroeg deze de Commissie om die reden om een uitvoerige effectbeoordeling. De Commissie heeft nu onderzoek gedaan en een effectbeoordeling uitgevoerd waaruit duidelijk naar voren komt dat deze richtlijn niet het juiste instrument is om kwesties op het gebied van vervoersbeleid zoals verkeersveiligheid of concurrentievoorwaarden aan te pakken, maar dat de naleving ervan met betrekking tot niet-zelfstandige bestuurders wel een echt punt is. Dit is ook de strekking van het voorstel van de Commissie.</p>
      <p sl="en">Om te beginnen spreek ik mijn waardering uit voor uw rapporteur, mevrouw Bauer, die voortreffelijk werk heeft verricht. Ik ben heel blij dat de rapporteur de zorg van de Commissie over de zwakke naleving van de regels en het algemene probleem van schijnzelfstandigen deelt en ik waardeer de opbouwende voorstellen van mevrouw Bauer. Ik ben van mening dat de door de rapporteur voorgestelde amendementen de mogelijkheid bieden om werknemers nog beter te beschermen tegen mogelijke uitbuiting door werkgevers.</p>
      <p sl="en">Er moeten in Europa beslist maatregelen worden genomen ten aanzien van de zogenaamde schijnzelfstandige bestuurders – dat wil zeggen, bestuurders die formeel zelfstandig zijn maar in de praktijk werkzaam zijn voor één bedrijf waar ze hun opdrachten van krijgen en dat hen betaalt. Zowel het voorstel van de Commissie als de door de rapporteur gedane voorstellen geven een duidelijke boodschap af aan de sector: het verschijnsel schijnzelfstandigheid wordt niet getolereerd en de wetgever zal erop toezien dat deze regel in heel Europa wordt nageleefd.</p>
      <p sl="en">Wat de verkeersveiligheid betreft: ik wijs er met klem op dat arbeidstijd niet moet worden verward met rijtijd. De situatie met betrekking tot dat laatste is sinds 1998 drastisch gewijzigd. Zoals u weet, heeft dit Parlement samen met de Raad nieuwe regels inzake de rijtijden aangenomen, het gebruik van moderne, betrouwbare digitale opnameapparatuur ingevoerd en een specifieke richtlijn betreffende handhaving aangenomen. Het debat van vandaag gaat niet over verkeersveiligheid. Uit de cijfers en de onderzoeken die de Commissie ter beschikking van het Parlement heeft gesteld, blijkt in het geheel niet dat de opneming van zelfstandige bestuurders tot een grotere verkeersveiligheid zou leiden.</p>
      <p sl="en">Het zou geen goed besluit zijn om in een tijd dat we enigszins van de economische crisis hopen te herstellen, kleine en kwetsbare ondernemingen die de economische recessie hebben weten te overleven, op te zadelen met een extra administratieve en financiële last. Wat Europa nodig heeft, is geen administratieve rompslomp voor ondernemers maar een arbeidstijdenrichtlijn die echt zorgt voor de bescherming van niet-zelfstandige en afhankelijke bestuurders die deze bescherming nodig hebben.</p>
    </intervention>
    <intervention id="2-011" speaker_id="1985" name="Pervenche Berès" is_mep="True" mode="spoken">
      <p sl="fr">Mevrouw de Voorzitter, mijn beroep op het Reglement heeft betrekking op de gedragscode die het Parlement heeft aangenomen waar het gaat om onderhandelingen volgens de medebeslissingsprocedure. Ik begrijp niet hoe de commissaris kan spreken over een akkoord met het Parlement, terwijl hij slechts heeft gesproken met één afgevaardigde, die in feite geen enkel mandaat had namens de bevoegde commissie om te onderhandelen over wat u een goed akkoord noemt.</p>
      <p sl="fr">Commissaris, u schendt de voorgeschreven werkwijze van deze instelling. Dat geeft ons het recht om vraagtekens te plaatsen bij de werkwijze van de instelling waartoe u behoort.</p>
    </intervention>
    <intervention id="2-012" speaker_id="28241" name="De Voorzitter" is_mep="True" mode="spoken">
      <p sl="nl">Dat was geen beroep op het Reglement. U bent genoteerd als spreker verderop in het debat.</p>
    </intervention>
    <intervention id="2-013" speaker_id="1922" name="Thomas Mann" is_mep="True" mode="spoken">
      <p sl="de">namens de PPE-Fractie . – Mevrouw de Voorzitter, namens de Fractie van de Europese Volkspartij (Christendemocraten) wil ik mevrouw Bauer bedanken voor haar verslag en haar uitstekende werk in de afgelopen maanden.</p>
      <p sl="de">De fundamentele vraag is of de arbeidstijd van zelfstandigen in de transportsector nu wel of niet voor de eerste keer gereguleerd moet worden. De Commissie zegt van niet, bijna alle lidstaten zeggen van niet, en ook de meerderheid van mijn fractie zegt van niet. Wanneer we deze richtlijn laten gelden voor zelfstandige bestuurders, zou dat alleen in het belang zijn van grote ondernemingen. We moeten echter het midden- en kleinbedrijf versterken.</p>
      <p sl="de">Tegen degenen die de gebrekkige veiligheid in het wegverkeer gebruiken als argument om de richtlijn voor zelfstandigen te laten gelden, moeten we zeggen dat de regels voor rij- en rusttijden allang aangescherpt zijn. Alle bestuurders – zelfstandigen of werknemers – moeten binnen 24 uur minimaal 11 uur rusten. Daarom hebben we digitale tachografen die de rijtijden automatisch registreren, en de overheid controleert de naleving ervan.</p>
      <p sl="de">Ik was toentertijd rapporteur van het Europees Parlement voor tachografen. Ik ben mevrouw Bauer erkentelijk dat ze voorkomen heeft dat de verordening wordt uitgebreid naar voertuigen van minder dan 3,5 ton. Digitale EU-controleapparatuur in alle bedrijfsvoertuigen zou hebben geresulteerd in tijdrovende en dure documentatieverplichtingen. We willen bureaucratie juist verminderen en niet vergroten.</p>
      <p sl="de">Ik adviseer dit Parlement dan ook om het compromis te steunen dat de rapporteur met de andere fracties heeft uitgewerkt.</p>
    </intervention>
    <intervention id="2-014" speaker_id="1407" name="Stephen Hughes" is_mep="True" mode="spoken">
      <p sl="en">namens de S&amp;D-Fractie . − Mevrouw de Voorzitter, het standpunt van deze fractie is ongewijzigd gebleven. Mijn standpunt als rapporteur is al ongewijzigd sinds 2002, toen we voor het eerst voorstelden zelfstandige en onafhankelijke bestuurders in de richtlijn op te nemen. We zijn er nog steeds van overtuigd dat dit moet en ik hoop dan ook dat morgen voor het voorstel tot afwijzing van het voorstel van de Commissie zal worden gestemd, zoals ook het geval was tijdens de plenaire zitting afgelopen voorjaar en in de Commissie werkgelegenheid afgelopen maart.</p>
      <p sl="en">We betreuren het ten zeerste dat de rapporteur tijdens de vervulling van haar mandaat kennelijk op zo veel verwarring is gestuit. Ze is niet zozeer uitgegaan van de meerderheidsstandpunten van de leden van de Commissie werkgelegenheid van het Europees Parlement en heeft deze niet verdedigd maar heeft zich eerder actief ingezet om het standpunt van de Commissie en de Raad te verdedigen. De andere instellingen hebben zich, zoals mevrouw Berès zei, totaal niet bereid getoond tot loyale samenwerking maar hebben in plaats daarvan alles in het werk gesteld om de zeer duidelijke aanbeveling van de Commissie werkgelegenheid aan de plenaire vergadering – afwijzing van het voorstel van de Commissie – te ondermijnen.</p>
      <p sl="en">Mevrouw de Voorzitter, een vermoeide bestuurder is een gevaarlijke bestuurder, ongeacht zijn of haar arbeidsstatus. We moeten het wegverkeer niet nog riskanter maken dan het al is. Ook vanmorgen bleek weer dat de rapporteur de begrippen rijtijd en arbeidstijd door elkaar haalt. Het is onder de huidige regelgeving heel goed mogelijk dat een zelfstandige, een schijnzelfstandige, bestuurder tussen de 86 en 95 uur per week rijdt; misschien niet elke week, maar één week brengt op zichzelf al genoeg gevaar met zich mee. Als de commissaris twijfels heeft over dat getal, mag hij altijd bij me langs komen. Ik heb de cijfers van de mensen die in de sector werkzaam zijn. Het is een feit. We moeten het voorstel van de Commissie afwijzen.</p>
    </intervention>
    <intervention id="2-015" speaker_id="28116" name="Marian Harkin" is_mep="True" mode="spoken">
      <p sl="en">namens de ALDE-Fractie . – Mevrouw de Voorzitter, ten eerste dank ik de rapporteur mevrouw Bauer voor haar harde werk.</p>
      <p sl="en">Waar het in dit verslag in wezen om draait, is of zelfstandige bestuurders moeten worden opgenomen in of uitgesloten van de arbeidstijdenrichtlijn. We mogen niet vergeten dat alle bestuurders, zowel in loondienst als zelfstandige, vallen onder de verordeningen inzake rijtijden uit 2006, waarin hun rij- en rusttijden en rijtijdonderbreking zijn geregeld. Kwesties op het gebied van verkeersveiligheid worden derhalve op adequate wijze geregeld binnen het kader van deze richtlijn en als iemand vindt van niet dan moeten we naar de rijtijdenrichtlijn kijken.</p>
      <p sl="en">Er zijn geen gegevens waarin een verband wordt gelegd tussen ongelukken en de arbeidstijd van beroepschauffeurs en ook geen gegevens waarin onderscheid wordt gemaakt tussen bestuurders in loondienst en zelfstandige bestuurders. We hebben dus geen gegevens die betrekking hebben op een besluit om zelfstandige bestuurders op te nemen. De wetgeving moet gebaseerd zijn op betrouwbare gegevens en alle spookverhalen over zelfstandige bestuurders die 86 uur per week rijden en ongelukken veroorzaken, zijn alleen maar bangmakerij en niet gebaseerd op betrouwbare gegevens.</p>
      <p sl="en">Als zelfstandige bestuurders in deze wetgeving worden opgenomen, wordt deze nagenoeg onuitvoerbaar. Moet een leger controleurs over de schouders van zelfstandige bestuurders mee kijken om te zien of ze bezig zijn met algemene administratieve taken of met de administratie in verband met het specifieke vervoer in kwestie? De wetgeving verstaat onder arbeidstijd de tijd dat een zelfstandige bestuurder op de werkplek is. Dit wordt in de wetgeving omschreven als de hoofdvestiging van de onderneming en de verschillende nevenvestigingen. Wordt de kantoorruimte in de kleine slaapkamer of op zolder bij de zelfstandige bestuurder thuis beschouwd als werkplek en wie controleert en handhaaft de wetgeving? Ja, er zijn ook kwesties in verband met concurrentie voor zelfstandigen, maar die vallen buiten deze wetgeving. In mijn eigen land wordt deze kwestie heel effectief geregeld via het belastingstelsel.</p>
      <p sl="en">Tot slot nog dit: als we het voorstel van de Commissie afwijzen, leidt dit tot slechte en onevenredige wetgeving die haar doel voorbijschiet en waardoor de administratieve rompslomp en bureaucratie voor KMO’s die het in de meeste landen en met name in mijn eigen land, Ierland, toch al zo moeilijk hebben, alleen maar toeneemt. Deze wetgeving is onuitvoerbaar en maakt een lachertje van de wet.</p>
    </intervention>
    <intervention id="2-016" speaker_id="96703" name="Emilie Turunen" is_mep="True" mode="spoken">
      <p sl="da">namens de Verts/ALE-Fractie . – Mevrouw de Voorzitter, de kwestie waarover we vandaag debatteren, draait om een absoluut fundamentele vraag: willen wij in het Europees Parlement zorgen voor een sociaal Europa met eerlijke mededinging en fatsoenlijke arbeidsomstandigheden? Of willen we toestaan dat toevalligheden en de markt de vervoerssector beheersen, die steeds meer onder druk komt te staan? Voor ons in de Fractie De Groenen/Vrije Europese Alliantie en de Commissie werkgelegenheid en sociale zaken in het Europees Parlement bestaat daar geen enkele twijfel over. Wij willen dat zelfstandig werkzame chauffeurs opgenomen worden in de arbeidstijdenrichtlijn. Wij wijzen derhalve het voorstel van de Commissie om de zelfstandig werkzame chauffeurs uit te sluiten af en wel om de volgende drie redenen. Ten eerste is het noodzakelijk dat zelfstandig werkzame chauffeurs onderworpen zijn aan de arbeidstijdenregels, zodat we de Europese verkeersveiligheid zeker kunnen stellen. Aangezien deze chauffeurs een vrachtwagen besturen die een ton weegt, is het van cruciaal belang dat we een plafond instellen voor hun arbeidstijden om vermoeide chauffeurs en ongevallen te voorkomen. Ten tweede willen we eerlijke mededinging in de vervoerssector waarborgen. De afgelopen jaren hebben we een enorme toename van het aantal schijnzelfstandigen gezien. Dit was de oplossing van de sector om de arbeidstijdenregels te ontlopen. Als wetgevers moeten we geen stimulansen creëren die leiden tot meer zelfstandigen in Europa. Daarentegen moeten we zorgen voor uniforme regels, zodat er een gelijk speelveld is. Ten derde willen we een goede werkomgeving voor iedereen waarborgen. Uit EU-onderzoeken weten we dat zelfstandig werkzame chauffeurs vaker ziek en meer gestresst zijn dan chauffeurs in loondienst. Is dit een verantwoorde situatie vanuit het oogpunt van gezondheid en veiligheid? Wij menen van niet.</p>
      <p sl="da">Er is veel over deze richtlijn gezegd en er zijn vele onjuiste dingen over gezegd. Ik wil graag een einde maken aan twee mythen. Ten eerste is er de mythe van het administratieve werk. Kantoorwerk maakt geen deel uit van de regulering en het is heel belangrijk om dat vast te stellen. Deze mythe moeten we begraven. Ten tweede is er de mythe van de handhaving. Ik heb collega’s horen zeggen dat het niet mogelijk zou zijn om deze richtlijn te handhaven en tegen hen wil ik slechts zeggen: we hebben een digitale tachograaf om de metingen te verrichten. Dit wordt nu al gedaan voor chauffeurs in loondienst, dus natuurlijk kan het ook voor zelfstandig werkzame chauffeurs worden gedaan.</p>
      <p sl="da">Ten slotte wil ik enkele woorden zeggen tegen mevrouw Bauer. Als schaduwrapporteur namens de Groenen ben ik zeer teleurgesteld over hoe het proces de laatste tijd is uitgevoerd. Mevrouw Bauer heeft gebroken met alle goede onderhandelingsregels, zij heeft gebroken met de “gedragscode” van het Parlement en nu komt ze met wat ze zelf een compromis noemt. Wat mij betreft is dit haar verantwoordelijkheid en geen compromis dat geldigheid heeft voor het Parlement. Dit is slechts haar inadequate voorstel, dat zij buiten alle regels om met de Raad heeft opgesteld.</p>
      <p sl="da">Ik wil graag afsluiten met te zeggen dat het niet gaat om de onderhandelingsmethoden van mevrouw Bauer, maar om mensen en om de vraag of we fatsoenlijke arbeidsomstandigheden willen waarborgen in een vervoerssector die meer en meer onder druk staat. Ik hoop dit gesteund wordt door iedereen in het Parlement, wanneer we morgen stemmen.</p>
    </intervention>
    <intervention id="2-017" speaker_id="96809" name="Peter van Dalen" is_mep="True" mode="spoken">
      <p sl="nl">namens de ECR-Fractie . – Voorzitter, er zijn leden die beweren de belangen van zelfstandige chauffeurs te dienen als die zich houden aan de 48-urige werkweek. Die leden beweren dat de verkeersveiligheid wordt gediend. Dat is een smerige campagne, want de zelfstandige chauffeurs blijven hoe dan ook onder de rij- en rusttijdenverordening vallen. De verkeersveiligheid komt helemaal niet in het gedrang. Het probleem is dat enkele Zuid-Europese vakbonden vrezen dat zelfstandige Roemeense en Bulgaarse chauffeurs ritten gaan overnemen. Die leden lopen als bibberende schoothondjes achter de vakbonden aan. Dát is de kern van de affaire.</p>
      <p sl="nl">Transportcommissaris Kallas wil de zelfstandige chauffeur buiten de richtlijn houden. Hij verdient morgen onze steun bij de stemmingen. Lukt dat niet, dan is 16 juni een zwarte dag in de geschiedenis van het Europees Parlement. De burger krijgt dan een trap na en stapels bureaucratie erbij. En maar klagen dat dan bij de volgende verkiezingen het opkomstpercentage nóg weer lager wordt.</p>
    </intervention>
    <intervention id="2-018" speaker_id="4466" name="Ilda Figueiredo" is_mep="True" mode="spoken">
      <p sl="pt">namens de GUE/NGL-Fractie . – Mevrouw de Voorzitter, dit is weer een debat dat van fundamenteel belang is voor de bescherming van de rechten van de werknemers in het wegvervoer en van de verkeersveiligheid. Het is onaanvaardbaar dat de Europese Commissie – sinds oktober 2008 – aandringt op wijziging van de richtlijn uit 2002. Nu wil de Commissie de zogenaamde zelfstandige bestuurders uitsluiten van het toepassingsgebied van de richtlijn. Bovendien wil ze de arbeidsomstandigheden van alle chauffeurs verslechteren door de mogelijkheid te creëren de arbeidstijd te verlengen tot een onduldbaar niveau, louter om de grote ondernemers meer winst te bezorgen.</p>
      <p sl="pt">Zo zouden bijvoorbeeld de zogenaamde zelfstandige bestuurders het hele jaar door zelfs een werkweek van 86 uur kunnen maken. Dat zou niet alleen hun gezondheid en veiligheid in gevaar brengen maar ook de veiligheid van de andere verkeersdeelnemers. Door de toename van het aantal schijnzelfstandige bestuurders zou het ook een stimulans zijn voor sociale dumping en deregulering van de arbeidswetgeving.</p>
      <p sl="pt">De Commissie werkgelegenheid en sociale zaken heeft zich gevoelig getoond voor argumenten en studies waarin de gevaren aangetoond worden die de goedkeuring van dit voorstel met zich mee zou brengen. Daarom heeft de commissie tot twee keer toe het voorstel verworpen, maar helaas heeft de rapporteur, gesteund door de Europese Commissie en de Raad, erin volhard alleen verder te onderhandelen over de ontwerprichtlijn, in weerwil van het besluit van de Commissie werkgelegenheid en sociale zaken.</p>
      <p sl="pt">Dat heeft geleid tot de zeer ernstige situatie waarin we ons nu bevinden en waartegen de meerderheid van het Europees Parlement een luid protest moet laten horen. De commissaris heeft het Parlement net nog eens in het geding gebracht. Wij bepleiten de verwerping van het voorstel om deze ernstige bedreiging voor de rechten van werknemers en de veiligheid van alle verkeersdeelnemers in de Europese Unie weg te nemen.</p>
      <p sl="pt">Daarom roepen wij op het voorstel van de Europese Commissie te verwerpen en de richtlijn van 2002 na te leven. Vanaf 2009 had die richtlijn ook van toepassing moeten zijn op zelfstandige bestuurders teneinde sociale dumping te bestrijden, het recht op gezondheid en rusttijden van de werknemers in de sector te beschermen en de verkeersveiligheid te verbeteren.</p>
    </intervention>
    <intervention id="2-019" speaker_id="97198" name="Mara Bizzotto" is_mep="True" mode="spoken">
      <p sl="it">namens de EFD-Fractie . – Mevrouw de Voorzitter, dames en heren, we zijn van plan de toepassing van deze richtlijn uit te breiden tot zelfstandige bestuurders in het belang van een veronderstelde toename in veiligheid.</p>
      <p sl="it">De aangedragen argumenten zijn echter misleidend en zullen nadelige gevolgen hebben. Ze zijn misleidend, omdat veiligheid reeds krachtens de verordening van 2006 wordt gegarandeerd en ze leiden tot nadelige gevolgen, omdat de concurrentiekracht van duizenden kleine onafhankelijke ondernemingen, die al zwaar op de proef zijn gesteld tijdens de economische crisis, op het spel staat.</p>
      <p sl="it">Dames en heren, laten we niet net doen alsof we niet weten dat er achter de juridische en technische geschillen over de richtlijn eigenlijk een machtsstrijd schuilgaat tussen Europese aanhangers van het etatisme, die op het punt staan een nieuwe, gevaarlijke last neer te leggen bij ondernemingen, en de voorstanders van een Europa met een menselijk gelaat, die goed weten wat de werkelijke behoeften van onze burgers zijn.</p>
      <p sl="it">Door wetgevend op te treden bij de indeling van de arbeidstijd van zelfstandige bestuurders, zou het Parlement een gevaarlijk precedent scheppen door het toestaan van een Europese overname van ondernemerschap en vrij initiatief.</p>
      <p sl="it">Het is tijd dat we onze woorden in daden omzetten. Laten we kleine en middelgrote ondernemingen niet langer uitbuiten voor onze eigen doeleinden. Het is te gemakkelijk om wijdverspreid ondernemerschap te prijzen als het doel is met doeltreffende strategieën op de proppen te komen om de crisis te bestrijden, en deze vervolgens op te offeren op het moment dat bureaucratie weer aan kracht wil winnen binnen de EU. Ik biedt weerstand aan de strijd tussen utopische beginselen door de zaken praktisch te bekijken. Europa mag geen inbreuk plegen op de particuliere ondernemingsgeest en moet de verzoeken van onze regio’s respecteren.</p>
    </intervention>
    <intervention id="2-020" speaker_id="38596" name="Elisabeth Morin-Chartier" is_mep="True" mode="spoken">
      <p sl="fr">Mevrouw de Voorzitter, ik ben voor opname van de zelfstandige chauffeurs in de ontwerprichtlijn, en ik verwerp derhalve dit voorstel van de Commissie en het verslag van mevrouw Bauer.</p>
      <p sl="fr">Ik vind het schandalig dat dit voorstel de belangen van de middelgrote en kleine ondernemingen schaadt door de invoering van oneerlijke concurrentie van schijnzelfstandigen met ingang van heden. Door dit verslag wordt oneerlijke concurrentie in het leven geroepen en die zal zich verder kunnen ontwikkelen naarmate het aantal schijnzelfstandigen toeneemt.</p>
      <p sl="fr">Dit voorstel gaat ook in tegen het belang van de werknemers. Juist nu wij allen gezamenlijk werken aan de opbouw van een sociaal Europa, wordt met dit verslag sociale dumping tussen de lidstaten versterkt. Dat is strijdig met de belangen van werknemers en strijdig met de belangen van Europa.</p>
      <p sl="fr">Tot slot wordt in dit verslag totaal geen rekening gehouden met de verkeersveiligheid. Ik heb aan het hoofd gestaan van een regio die wordt doorkruist door intensief verkeer uit heel Europa, en waar zich ernstige ongelukken hebben voorgedaan die tot gerechtelijke acties hebben geleid. We mogen niet voorbijgaan aan deze ernstige ongelukken en we zullen rekenschap moeten afleggen over ons besluit aan onze medeburgers. Overigens hebben twee lidstaten in 2002 beroep aangetekend bij het Europees Hof van Justitie om Richtlijn 2002/15/EG in te trekken, omdat zelfstandige chauffeurs daarin waren opgenomen. Het Hof heeft hun beroep om redenen van verkeersveiligheid afgewezen.</p>
      <p sl="fr">Tot slot hebben we behoefte aan een Europese verordening tussen alle lidstaten, omdat vervoer vandaag de dag een Europese aangelegenheid is. De stemming in de commissie was duidelijk. Ik hoop dat de stemming in de plenaire vergadering ook zo duidelijk zal zijn.</p>
    </intervention>
    <intervention id="2-021" speaker_id="4337" name="Alejandro Cercas" is_mep="True" mode="spoken">
      <p sl="es">Mevrouw de Voorzitter, mijnheer de commissaris, mevrouw Bauer, in de eerste plaats voel ik mij genoodzaakt om mijn diepe teleurstelling in u uit te spreken. Dit vanwege de manier waarop u de onderhandelingen heeft gevoerd zonder dit Parlement te respecteren, en vanwege de manier waarop u vandaag dit debat voert waarin de waarheid ernstig tekort wordt aangedaan.</p>
      <p sl="es">Het is niet waar, mijnheer de commissaris, dat het erom gaat om ook de zelfstandige chauffeurs op te nemen in de richtlijn, want dat is al sinds 2009 het geval. U wilt juist de zelfstandige chauffeurs uit de richtlijn verwijderen.</p>
      <p sl="es">Het is ook niet waar, mijnheer de commissaris, dat wij het niet hebben over de gezondheid en de veiligheid op de weg: dat is juist wel waarover we het hebben, mijnheer de commissaris. Wij hebben het over niets anders dan de veiligheid van zelfstandige chauffeurs en Europese burgers die gebruik maken van de wegen. Dat is waarover wij het hier hebben en nu komt u hier met onjuiste argumenten aanzetten.</p>
      <p sl="es">Zoals gewoonlijk gebruikt u het argument van de bureaucratie. Dat is niet juist. U heeft de loftrompet gestoken over de tachograaf en over de grote vooruitgang die daarmee geboekt is in het reguleren van het rijden in Europa. Dit instrument kan toegepast worden zonder dat dit hoeft te leiden tot bureaucratie. De waarheid is dat u bezig bent de economische belangen van enkelen te stellen boven de rechten van de meerderheid. En wederom loochent u wat men altijd zegt, namelijk dat mensen voor zaken gaan: voor u gaan zaken voor mensen.</p>
      <p sl="es">Ik wil hiermee blijk geven van ons protest, en ik hoop dat het Parlement opnieuw zal zeggen dat de burgers, de veiligheid, het recht en de waarheid het belangrijkst zijn.</p>
      <p sl="es">Mijnheer de commissaris, ik protesteer. Ik ben zeer teleurgesteld.</p>
      <p sl="es">Mevrouw Bauer, ik ben zeer teleurgesteld over de manier waarop u dit debat en deze onderhandelingen gevoerd heeft.</p>
    </intervention>
    <intervention id="2-022" speaker_id="96870" name="Gesine Meissner" is_mep="True" mode="spoken">
      <p sl="de">Mevrouw de Voorzitter, we hebben al een heleboel gehoord. Het is waar wat mevrouw Figueiredo zei, dat dit een richtlijn is die bedoeld is voor werknemers. Dat klopt. We hebben echter ook te maken met zelfstandigen die we niet als werknemers kunnen beschouwen.</p>
      <p sl="de">Het is belangrijk voor mensen in Europa dat ze zelf kunnen beslissen hoe ze willen werken – als werknemer of als zelfstandige. Dat is alleen maar goed. Natuurlijk moet de zelfstandige zich ook aan bepaalde regels houden. Digitale tachografen zitten al in alle vrachtwagens en andere voertuigen waar we het hier over hebben. Als we nu de zelfstandigen in deze richtlijn zouden meenemen, zou dit een onbehoorlijke beperking van hun keuzevrijheid betekenen. Daarom is mijn fractie er absoluut voorstander van om de zelfstandigen van deze richtlijn uit te sluiten. Wij vinden het voorstel van mevrouw Bauer en het voorstel van de Commissie goed. Daar moet rekening mee gehouden worden. We willen het midden- en kleinbedrijf beschermen, en in dit geval kunnen we dat doen door het voorstel goed te keuren.</p>
    </intervention>
    <intervention id="2-023" speaker_id="28253" name="Eva Lichtenberger" is_mep="True" mode="spoken">
      <p sl="de">Mevrouw de Voorzitter, de vorige spreker heeft een ideale wereld beschreven waarin bestuurders zelf bepalen of ze willen werken als zelfstandige of als werknemer. In werkelijkheid is het helaas zo dat bestuurders deze keuze niet langer hebben; in plaats daarvan worden ze tot zelfstandigheid gedwongen – of in ieder geval tot schijnzelfstandigheid. Dat is het grote probleem waar we hier voor staan – en als dit hier een individueel compromis is tussen een Parlementslid en de Raad dat gepresenteerd wordt als een algemeen compromis en dat geen rekening houdt met deze kwestie, dan spelen we sociale dumping in Europa in de kaart.</p>
      <p sl="de">Ga eens kijken wat er op de wegen gebeurt en breng een bezoek aan een controlepost. Ga eens kijken wat er echt in deze sector gaande is. Ga eens kijken bij de ongevallen – dan zult u inzien dat wij als leden van het Europees Parlement geen sociale dumping kunnen toestaan.</p>
    </intervention>
    <intervention id="2-024" speaker_id="96956" name="Julie Girling" is_mep="True" mode="spoken">
      <p sl="en">Mevrouw de Voorzitter, het is van cruciaal belang dat zelfstandigen op deze manier uit de klauwen van de arbeidstijdenrichtlijn worden gehouden. Dit werkterrein is al zwaar gereguleerd via de rijtijdenverordeningen en het is grote onzin om te beweren dat mensen ertoe worden gedwongen om als zelfstandige te gaan werken; dat is een keuze die mensen zelf maken. Het is bangmakerij om te beweren dat de verkeersveiligheid hier in het geding is.</p>
      <p sl="en">We hebben het hier eindeloos over het bevorderen van het ondernemerschap; we vinden dat ondernemers moeten kunnen floreren in de Europese Unie. We stimuleren kleine ondernemingen actief, dus het kan gewoon niet goed zijn dat we ze op deze manier ontmoedigen. Ik dring er dus bij u op aan om voor de voorstellen van Edit Bauer te stemmen.</p>
    </intervention>
    <intervention id="2-025" speaker_id="96851" name="Thomas Händel" is_mep="True" mode="spoken">
      <p sl="de">Mevrouw de Voorzitter, dames en heren, we discussiëren al maandenlang over rij- en arbeidstijden in het wegvervoer. Ik begin me af te vragen wat het volgende argument zal zijn om aan te tonen dat alles waar we al maanden over discussiëren, volledige onzin is. Het laatste argument is dat we dringend iets moeten veranderen, zodat er niets verandert. Mevrouw Bauer, ziet u niet hoe absurd dit argument is geworden – hoe vol het zit met leugens en halve waarheden?</p>
      <p sl="de">Waar we het hier over hebben is niets anders dan een verlenging van de arbeidstijden van zelfstandigen. Het gaat in het arbeidstijdenrecht echter al meer dan 150 jaar om het principe dat mensen beschermd moeten worden tegen te lange werktijden. Dat geldt zowel voor de zelfstandigen als voor de mensen in loondienst. Het maakt geen verschil of het een zelfstandige is die zichzelf overbelast of een werkgever die een werknemer overbelast. Het gaat erom dat mensen tegen zichzelf en te lange werktijden in bescherming moeten worden genomen, en ook voor een deel tegen werkgevers en opdrachtgevers.</p>
      <p sl="de">Ten tweede wordt hier over de verkeersveiligheid beweerd dat we daar niets aan kunnen doen. Dames en heren, we zijn geen amateurs of vrijwilligers! We kunnen geen wetten maken onder het motto ‘We zien wel wat er van komt’. Iedereen weet dat te lang doorwerken het gevaar voor ongevallen vergroot, vooral in het wegvervoer, waar de gevolgen zo groot zijn.</p>
      <p sl="de">Ten derde zou ik willen vragen wie gaat de onderhavige gedifferentieerde regeling op onze wegen controleren? Onze rechtbanken vinden het zonder diepgaande bestudering van de dossiers al moeilijk te bepalen of iemand zelfstandig is of alleen schijnzelfstandig.</p>
      <p sl="de">Laten we ophouden met deze onzin. Dit gaat om eerlijke concurrentie. Het gaat er deze ochtend niet om een precedent te scheppen voor toekomstige debatten over verlenging van arbeidstijden. Speel niet dit soort spelletjes met dit Parlement!</p>
    </intervention>
    <intervention id="2-026" speaker_id="28493" name="Derek Roland Clark" is_mep="True" mode="spoken">
      <p sl="en">Mevrouw de Voorzitter, het is van belang dat amendement 30, met betrekking tot lid 7, onder a, wordt aangenomen. Zelfstandige bestuurders zouden dan niet onder deze bepalingen vallen.</p>
      <p sl="en">Het gaat hier niet om verkeersveiligheid. Alle bestuurders zijn gebonden aan rijtijden en het daaraan verbonden werk dat door de tachograaf wordt geregistreerd. Door zelfstandige bestuurders op te nemen straffen we ze, met name degenen die niet via een agentschap werken. Bestuurders in loondienst krijgen een werkrooster, maar echt onafhankelijke bestuurders moeten hun eigen roosters opstellen en nieuwe opdrachten binnenhalen. Als zij in deze bepalingen worden opgenomen, vallen deze taken onder hun werkweek en hebben ze ten opzichte van bestuurders in loondienst dus minder tijd om te rijden, te laden en lossen en te zorgen voor passagiers. Dit kost opdrachten en leidt tot werkloosheid in de kleinhandelssector. De grotere vervoerders nemen het vrijgekomen werk voor hun rekening en zo creëren we het zoveelste geval waarbij de EU grote bedrijven bevordert ten koste van de KMO’s waar de helft van de beroepsbevolking werkzaam is.</p>
      <p sl="en">Ik steun derhalve amendement 30 van de rapporteur en in dit opzicht ook de Commissie. Dat hoor je niet vaak uit deze hoek van het Parlement.</p>
    </intervention>
    <intervention id="2-027" speaker_id="96765" name="Veronica Lope Fontagné" is_mep="True" mode="spoken">
      <p sl="es">Mevrouw de Voorzitter, naar onze mening is het essentieel dat de zelfstandige chauffeurs in deze richtlijn opgenomen worden. Dit standpunt wordt in mijn land gedeeld door de vertegenwoordigers van zowel de vakbonden als van de werkgeversorganisaties, die beide uitdrukkelijk hebben verzocht om de opneming van de zelfstandige chauffeurs in deze richtlijn.</p>
      <p sl="es">Volgens ons zijn er verschillende redenen voor deze opneming. Ten eerste de veiligheid van werkenden: zelfstandige chauffeurs hebben recht op dezelfde bescherming als de overige vervoerders, niet alleen wanneer zij rijden maar ook tijdens andere werkzaamheden die direct gerelateerd zijn aan het vervoer over de weg.</p>
      <p sl="es">Ten tweede eerlijke concurrentie, omdat het herintroduceren van het onderscheid tussen zelfstandigen en werknemers in loondienst zowel de arbeidsmarkt als de markt voor het goederenvervoer over de weg zal verstoren.</p>
      <p sl="es">Ten slotte lijkt het mij ongewenst dat elke lidstaat de mogelijkheid zou hebben om naar eigen inzicht de bepalingen van de richtlijn al dan niet toe te passen op zelfstandige chauffeurs. Er moet een algemene norm zijn voor de gehele Europese Unie, aangezien de meerderheid van de vervoerders hun werk uitvoert buiten de eigen grenzen; er zou anders geen sprake zijn van een eerlijke concurrentie.</p>
    </intervention>
    <intervention id="2-028" speaker_id="1985" name="Pervenche Berès" is_mep="True" mode="spoken">
      <p sl="fr">Mevrouw de Voorzitter, voor deze ene keer zal ik over de procedure spreken. Iedereen is het er duidelijk over eens dat we kleine en middelgrote ondernemingen welgezind moeten zijn en iedereen zou zich natuurlijk ongerust moeten maken over kwesties die betrekking hebben op zowel veiligheid, werknemers, verkeersdeelnemers als de voorwaarden voor vrije en eerlijke concurrentie.</p>
      <p sl="fr">Nadat het Parlement deze tekst echter afgelopen voorjaar 2009 had verworpen, commissaris, had uw voorganger, de heer Tajani, in de zomer van 2009 tijdens zijn campagne bij zijn regering voor zijn herbenoeming als commissaris, aangegeven dat hij nieuwe voorstellen zou doen. Die nieuwe voorstellen zijn nooit aan de bevoegde commissie voorgelegd voor behandeling. Bovendien heeft die commissie het verslag van mevrouw Bauer verworpen met een nog grotere meerderheid dan bij het voorgaande verslag.</p>
      <p sl="fr">Mevrouw Bauer had geen enkel mandaat om namens het Parlement te onderhandelen over een akkoord met de Raad in eerste lezing. De Commissie en de Raad hebben de voorgeschreven werkwijze tussen de instellingen bewust geschonden. Mevrouw Bauer heeft de gedragscode van deze instelling geschonden. Dit Parlement vraagt zich soms af wat een akkoord in eerste lezing waard is als het ons onderhandelingsvermogen vermindert. Welnu, als de amendementen van mevrouw Bauer worden aangenomen, zou er hier sprake zijn van een akkoord in eerste lezing dat niet is behandeld door de organen van dit Parlement.</p>
      <p sl="fr">Op een moment waarop we zien dat het Verdrag van Lissabon het evenwicht tussen de instellingen herstelt, ziet het Parlement ervan af zijn collectieve verstand te gebruiken. Ik vraag op zijn minst dat de voorstellen van mevrouw Bauer, die nooit door een commissie zijn behandeld, terug worden gestuurd voor bestudering in de commissie.</p>
    </intervention>
    <intervention id="2-029" speaker_id="4243" name="Dirk Sterckx" is_mep="True" mode="spoken">
      <p sl="nl">Voorzitter, ik steun de commissaris. Een zelfstandige is iemand die zijn eigen werktijd regelt en dat moet zo blijven. Er is een verschil tussen een zelfstandige en een loontrekkende en dat is ook juist. Het heeft niets te maken met veiligheid op de weg, want de rij- en rusttijden zijn voor zowel de zelfstandigen als de loontrekkenden identiek dezelfde. Die worden gecontroleerd met de tachograaf en daarvoor dient de tachograaf, niet voor iets anders. Men controleert niet bij de loontrekkende en niet bij de zelfstandige wat er daarbuiten gebeurt in verband met de veiligheid op de weg.</p>
      <p sl="nl">Een tweede punt en iets wat ik zeer moeilijk vind bij de voorstellen van de mensen die zeggen dat zelfstandigen hierin moeten worden opgenomen: hoe in godsnaam ga je dat controleren? Hoe ga je bij een zelfstandige binnengaan en vragen: “Wanneer, waar en hoeveel heeft u gewerkt?” Zo komen we tot een soort controlesysteem dat onhaalbaar is en waarvan men dan achteraf zegt dat dit niet gaat. Dergelijke wetgeving moeten we niet maken, we moeten zelfstandigen niet opnemen in de richtlijn die gaat over loontrekkenden.</p>
    </intervention>
    <intervention id="2-030" speaker_id="96666" name="Timo Soini" is_mep="True" mode="spoken">
      <p sl="fi">Mevrouw de Voorzitter, ik kom uit Finland, een land met weinig inwoners, lange afstanden en veel ondernemers. Wij behoeven geen, willen geen en verdragen geen extra beperkingen voor zelfstandige chauffeurs. Ik ben blij dat de Estse commissaris, die de omstandigheden in de noordse landen kent, dit weet, net als de Slowaakse rapporteur. Ik wil u daarvoor bedanken.</p>
      <p sl="fi">Dit is een belangrijke principekwestie: wij kunnen kleine ondernemingen geen beperkingen opleggen die voor heel Europa gelden. Dat is heel gevaarlijk en kan een precedent scheppen. Hoe denkt Europa groei en werkgelegenheid te bereiken als zijn administratieve besluiten ervoor zorgen dat werkgelegenheid en de voorwaarden voor groei worden vernietigd?</p>
      <p sl="fi">Ik sta aan de kant van de Finse zelfstandige chauffeurs en in dit geval dus ook aan de kant van de kleine zelfstandige ondernemers in heel Europa. Er komt namelijk niets terecht van groei of meer welvaart in Europa wanneer administratieve besluiten het de kleine ondernemers onmogelijk maken te werken.</p>
      <a text="(Applaus)"/>
    </intervention>
    <intervention id="2-031" speaker_id="96682" name="Sari Essayah" is_mep="True" mode="spoken">
      <p sl="fi">Mevrouw de Voorzitter, dames en heren, er mogen in geen geval beperkingen worden opgelegd aan de arbeidstijd van zelfstandige chauffeurs, met uitzondering van hun rijtijd.</p>
      <p sl="fi">Voor de veiligheid op de weg wordt gezorgd door rijtijden te beperken en door verplichte rustperioden. Daar hebben we de verordening van het Parlement en de Raad betreffende rij- en rusttijden voor en die geldt voor alle – dus alle – vrachtwagen- en buschauffeurs, met inbegrip van zelfstandige ondernemers. Een veel betere oplossing om ongevallen door vermoeidheid te voorkomen is doeltreffender controle op de bestaande rij- en rusttijden in plaats van het op kunstmatige wijze beperken van de arbeidstijd van ondernemers.</p>
      <p sl="fi">Nu wil men ook werkzaamheden als het schoonmaken van voertuigen, technisch onderhoud en het invullen van vrachtbrieven onder de arbeidstijdbeperkingen van zelfstandige chauffeurs laten vallen. Hoe kunnen wij controleren of een zelfstandige chauffeur in zijn eigen tuin de auto van zijn vrouw of zijn vrachtwagen wast? Dit is volstrekt onbegrijpelijk, want er zijn ook geen beperkingen op de arbeidstijd van andere ondernemers. Het zou een ernstig precedent scheppen als wij die kant op zouden gaan.</p>
      <p sl="fi">Zoals de vorige spreker al zei, wordt de vervoerssector in de noordse landen, zoals in mijn land Finland, gedomineerd door kleine zelfstandige ondernemers en bestaat die vooral uit ondernemingen met slechts een of twee vrachtwagens. Beperkingen op de arbeidstijd van ondernemers zullen grote, supranationale vervoersondernemingen begunstigen en het ontstaan van nieuwe vervoersondernemingen bemoeilijken. Jongeren zullen zeker niet in de sector zijn geïnteresseerd als wij de mogelijkheden om in het levensonderhoud te voorzien kunstmatig gaan beperken. Dat zou hogere kosten en een gebrek aan capaciteit betekenen. Nu al zijn de logistieke kosten in de noordse landen gemiddeld hoger dan in de rest van Europa vanwege onze noordelijke ligging en lage bevolkingsdichtheid.</p>
      <a text="(Applaus)"/>
    </intervention>
    <intervention id="2-032" speaker_id="25718" name="Saïd El Khadraoui" is_mep="True" mode="spoken">
      <p sl="nl">Voorzitter, collega’s, ik ga onmiddellijk naar de kern van de zaak, met name de kwestie van de zelfstandigen. Het is ongetwijfeld nuttig om in herinnering te brengen dat sinds maart vorig jaar alle zelfstandige chauffeurs binnen het toepassingsgebied vallen. Dat is de situatie vandaag de dag, dat is het vertrekpunt waarmee de rapporteur rekening had moeten houden.</p>
      <p sl="nl">Het gaat bijgevolg niet over een precedent, zoals de commissaris beweerde. Het had mogelijk moeten zijn om hier op een meer pragmatische manier mee om te gaan, met name door zelfstandigen op te nemen in het toepassingsgebied, maar tegelijkertijd rekening te houden met het specifieke karakter van zelfstandige chauffeurs en de bureaucratische overlast tot een absoluut minimum te beperken.</p>
      <p sl="nl">Ik had – en dat weet u, mevrouw de rapporteur van de Commissie vervoer – een aantal voorstellen uitgewerkt, waardoor bijvoorbeeld met de digitale tachograaf niet enkel de rij- en rusttijden zouden worden gemeten, maar ook laden en lossen, aangevuld met een soort niet-gecontroleerde forfaittijd voor een aantal andere werkzaamheden, onder meer administratief, maar ook het schoonmaken en dergelijke. U weet ook zeer goed dat bijvoorbeeld de contacten met klanten sowieso buiten de controle vallen en buiten de arbeidstijden.</p>
      <p sl="nl">Ik betreur dus dat zowel de Commissie als de rapporteur hiermee op geen enkele manier rekening heeft willen houden. Uw voorstel om de lidstaten de mogelijkheid te geven om de zelfstandigen al dan niet binnen het toepassingsgebied te laten vallen, lijkt mij niet goed. Het streefdoel moet zijn om op Europees niveau tot gemeenschappelijke spelregels te komen die gelijkwaardig zijn, zodat iedereen onder dezelfde regels valt.</p>
    </intervention>
    <intervention id="2-033" speaker_id="96757" name="Raffaele Baldassarre" is_mep="True" mode="spoken">
      <p sl="it">Mevrouw de Voorzitter, dames en heren, het voorstel van de Commissie en het standpunt dat de rapporteur heeft ingenomen, laten de lidstaten vrij in hun keuze om zelfstandige ondernemers al dan niet binnen het toepassingsgebied van de richtlijn op te nemen.</p>
      <p sl="it">Deze optionele regeling is onacceptabel en in strijd met de mededingingsregels van de EU. Door de lidstaten vrij te laten in hun keuze zouden zelfstandige bestuurders in sommige landen waar de vorige Richtlijn 2002/15/EG al is omgezet, worden blootgesteld aan de directe concurrentie van hun tegenhangers binnen de EU die niet aan dezelfde regels zijn onderworpen.</p>
      <p sl="it">Zelfstandige werknemers zouden hun toevlucht kunnen nemen tot een land waar een andere wetgeving van kracht is, waardoor ze aan minder controles worden onderworpen. Dit zou een waar dumpingprobleem tot gevolg hebben en daarmee een ernstige verstoring van de mededinging. Ondernemingen zouden in feite meer gebruik kunnen maken van zelfstandige werknemers, omdat zij hun diensten flexibeler kunnen aanbieden en tegen lagere kosten. Het spreekt voor zich dat lage kosten vaak hand in hand gaan met een mindere kwaliteit en met name op het gebied van veiligheid leidt dat, binnen de vervoersector, tot een ernstige toename van het aantal verkeersrisico’s.</p>
      <p sl="it">In dit licht acht ik het voorstel onacceptabel en in strijd met een van zijn rechtsgrondslagen, namelijk artikel 153 van het Verdrag, omdat het niet tot verbetering van het werkklimaat leidt en de gezondheid en veiligheid van werknemers niet beschermt.</p>
    </intervention>
    <intervention id="2-034" speaker_id="28122" name="David Casa" is_mep="True" mode="spoken">
      <p sl="mt">Ik denk dat dit Parlement het ermee eens is dat we Europese bestuurders de beste voorwaarden moeten bieden, ervoor moeten zorgen dat onze wegen veilig zijn en ons uiterste best moeten doen om deze sector te reguleren zonder het Europese concurrentievermogen in het geding te brengen. De meningen lopen echter uiteen over de vraag of we zelfstandige bestuurders in dit alles moeten betrekken.</p>
      <p sl="mt">Ik ben van mening dat wij ons niet de bevoegdheid mogen toe-eigenen om voor te schrijven hoe zij hun tijd dienen te benutten. Indien er bij zelfstandige bestuurders sprake is van misbruik, dan zouden we dat misbruik aan moeten pakken, en niet diegenen onder hen die eerlijk hun best doen om deze sector verder te verbeteren.</p>
      <p sl="mt">We moeten mijns inziens uiterst voorzichtig te werk gaan als het gaat om het invoeren van bureaucratie, aangezien te veel bureaucratie deze sector kan schaden en ruïneren, met name in een tijd als deze waarin we zitten opgezadeld met een crisis die een negatieve invloed heeft op alle Europese sectoren. Ik wil mevrouw Bauer derhalve feliciteren met haar verslag en met de compromissen die zij heeft voorgesteld. Ik zou graag eenieder van ons willen oproepen om voorzichtigheid te betrachten als het gaat om het reguleren van de zelfstandigen zelf.</p>
    </intervention>
    <intervention id="2-035" speaker_id="97293" name="Georges Bach" is_mep="True" mode="spoken">
      <p sl="de">Mevrouw de Voorzitter, mijnheer de commissaris, de richtlijn is een belangrijke stap op weg naar verbetering van de gezondheid en veiligheid van werknemers in deze sector, maar ook naar vergroting van de verkeersveiligheid en een eerlijkere concurrentie. Dit zijn de woorden van de Commissie zelf bij de introductie van de richtlijn op 23 maart 2005.</p>
      <p sl="de">Sindsdien is de Commissie 180 graden gedraaid en heeft ze een voorstel ingediend dat zelfstandigen uitsluit. Dit schept een precedent en ik kan niet achter zo’n beleid staan. Er zijn verschillende argumenten tegen het voorstel, dat in mijn ogen sociaal gezien een stap terug betekent, de verkeersveiligheid vermindert en oneerlijke concurrentie in de kaart speelt. Het voorstel is ook niet zodanig van opzet dat kleine en middelgrote ondernemingen gesteund worden.</p>
      <p sl="de">Voor mij demonstreert deze ommezwaai het onvermogen om Europees beleid te implementeren. Ondanks het feit dat de richtlijn – Europese wetgeving – twee keer is afgewezen in de Commissie werkgelegenheid en sociale zaken en een keer in de plenaire vergadering, ondanks een rapport over de Europese Economische Ruimte en een oordeel van het Europees Hof van Justitie, wordt hij doodleuk aangepast en in een richting gestuurd waar alleen economische belangen tellen.</p>
    </intervention>
    <intervention id="2-036" speaker_id="1289" name="Proinsias De Rossa" is_mep="True" mode="spoken">
      <p sl="en">Mevrouw de Voorzitter, als voormalig zelfstandig vrachtwagenchauffeur ben ik ervoor om zelfstandige bestuurders in deze richtlijn op te nemen. Eigen vervoerders, zo weet ik, staan onder gigantische druk om dag en nacht te werken. Commissaris Kallas, uw toespraak en uw voorstel zijn een schande. Het voorstel brengt de gezondheid en veiligheid van bestuurders in gevaar. Het brengt andere weggebruikers in gevaar. Het stelt KMO’s bloot aan oneerlijke concurrentie en zet fatsoenlijke werkgevers nog verder onder druk om hun werknemers ertoe over te halen als zelfstandige te gaan werken.</p>
      <p sl="en">Vijftig procent van de bestuurders geeft toe wel eens in slaap te zijn gevallen achter het stuur. Twintig procent van de ongelukken zijn het gevolg van vermoeidheid. Dertig procent van de arbeidstijd van bestuurders wordt in beslag genomen door laden en lossen en het helpen van passagiers. Mevrouw Harkin, als u hier nog bent, wat zij op hun zolderkamer doen, is hun eigen zaak. Dit Parlement moet opkomen voor de veiligheid van de burgers en het opnemen tegen degenen die een ongereguleerde vervoerssector willen. Commissaris Kallas, u moet terug naar de tekentafel.</p>
    </intervention>
    <intervention id="2-037" speaker_id="1933" name="Elisabeth Schroedter" is_mep="True" mode="spoken">
      <p sl="de">Mevrouw de Voorzitter, ik ben het eens met mevrouw Morin-Chartier. We mogen niet vergeten dat we in deze zaak te maken hebben met het Europees Hof van Justitie dat heel duidelijk heeft gemaakt dat de verkeersveiligheid voorop staat, en dat dit een bestaande richtlijn voor rij- en rusttijden betreft.</p>
      <p sl="de">Willen we een gemeenschappelijke Europese regeling over verkeersveiligheid plotseling in twijfel trekken? Waarom zouden we dat doen? Het zou absurd zijn en onbegrijpelijk. Als zelfstandige bestuurders wederom van deze richtlijn worden uitgesloten, zouden ze naast hun 56 uur rijtijd ook nog 28 uur mogen laden en lossen. Dit zou betekenen dat ze een rollend gevaar op de wegen worden. Ik zou zulke chauffeurs niet op de Europese wegen willen tegenkomen.</p>
      <p sl="de">Hoe kunnen we plotseling voorstander zijn van concurrentievervalsing ten koste van onze gemeenschappelijke gezondheid? Hoe zouden we dat aan onze burgers kunnen uitleggen? Daarom verzoek ik u dringend het voorstel van de Commissie af te wijzen.</p>
    </intervention>
    <intervention id="2-038" speaker_id="1852" name="Dieter-Lebrecht Koch" is_mep="True" mode="spoken">
      <p sl="de">Mevrouw de Voorzitter, zoals al vele jaren zet ik me ook nu in voor de verkeersveiligheid, voor een verbetering van de arbeidsomstandigheden van onze beroepschauffeurs en voor een verbetering van hun beroepsimago.</p>
      <p sl="de">Het is zonneklaar dat wij het vandaag niet hebben over voorschriften voor rij- en rusttijden die van invloed zijn op de verkeersveiligheid en die gelden voor alle beroepschauffeurs, of ze nu in loondienst zijn of zelfstandig; het gaat vandaag over de organisatie van de arbeidstijd. Het is in eerste instantie een regeling ter bescherming van werknemers – met andere woorden, het is uitsluitend bedoeld voor de sociale bescherming van chauffeurs en dient op generlei wijze de verkeersveiligheid. We hoeven zelfstandigen toch niet tegen zichzelf in bescherming te nemen. Hoe willen we de arbeidstijden van zelfstandige vrachtwagen- en buschauffeurs controleren zonder een enorme bureaucratische rompslomp, en om welke reden zouden we dit eigenlijk doen?</p>
      <p sl="de">Wanneer we de toegestane arbeidstijd van zelfstandige beroepschauffeurs – en misschien in de toekomst ook van zelfstandige ambachtslieden, architecten of parlementsleden – op deze manier beperken, geven we het verkeerde signaal af. In plaats daarvan zouden de lidstaten ervoor moeten zorgen dat het probleem van schijnzelfstandigheid onder chauffeurs bestreden wordt. Ik ben voorstander van het voorstel dat de Europese Commissie en mevrouw Bauer hebben voorgelegd.</p>
    </intervention>
    <intervention id="2-039" speaker_id="96798" name="John Bufton" is_mep="True" mode="spoken">
      <p sl="en">Mevrouw de Voorzitter, het is onzinnig om zelfstandigen in de arbeidstijdenrichtlijn op te nemen. De richtlijn is bedoeld om de rechten van werknemers te beschermen en heeft dus geen zin voor zelfstandigen. De richtlijn is bovendien onuitvoerbaar zonder inbreuk te maken op de vrijheid van mensen door ze thuis te controleren.</p>
      <p sl="en">Het gaat hier niet om verkeersveiligheid. De rijtijd is al geregeld in Verordening (EG) nr. 561/2006 en geldt voor grote bedrijven, kleine bedrijven en zelfstandigen. Je hebt als zelfstandige bestuurder nog steeds een exploitatievergunning nodig om te kunnen werken en staat derhalve geregistreerd als de houder van die vergunning. Alles wat de vergunning in gevaar kan brengen, brengt dus het middel van bestaan van de vergunninghouder in gevaar. Met dit in het achterhoofd kunnen we veilig aannemen dat zelfstandige bestuurders alle reden hebben om nog gewetensvoller te werk te gaan dan grote bedrijven. Alles wat rechtstreeks in verband staat met de dienst wordt als werktijd beschouwd; bijvoorbeeld de algemene administratie en ander papierwerk en onderhoud. Grote bedrijven hebben mensen in dienst die dit werk verrichten; de tijd die gemoeid is met de administratie heeft dus geen effect op de rijtijd. Zelfstandige bestuurders die hun eigen administratie doen, zouden als gevolg van de voorwaarden van de richtlijn weinig tijd overhouden om te rijden.</p>
      <p sl="en">Overigens meen ik dat de Commissie ook een versoepeling van de beperkingen voor nachtarbeid heeft voorgesteld door invoering van een tijdvak van twee uur voorafgaand aan de nachtbeperkingen. Ik ben het zelden eens met de Commissie maar dit zou ook een welkom amendement zijn. De rapporteur, mevrouw Bauer, krijgt van mij alle steun.</p>
    </intervention>
    <intervention id="2-040" speaker_id="96831" name="Jutta Steinruck" is_mep="True" mode="spoken">
      <p sl="de">Mevrouw de Voorzitter, dames en heren, ik zou de conservatieven en liberalen nogmaals willen verzoeken om de belangen van zelfstandigen niet boven de veiligheid van de mensen in Europa te stellen.</p>
      <p sl="de">Ondernemersvrijheid is zeker een groot goed, maar de veiligheid van onze kinderen en van iedereen in het wegverkeer is belangrijker – en dat is wat ik versta onder een Europa dat verantwoord handelt. Bij de stemming morgen kunt u laten zien dat u geen voorstander bent van sociale dumping.</p>
      <p sl="de">Wat deze discussie de afgelopen maanden ook heeft laten zien is dat een debat over schijnzelfstandigheid in Europa allang had moeten plaatsvinden. Er worden steeds meer reguliere arbeidscontracten verdrongen door schijnzelfstandigheid, en daarom hebben we dringend een analyse van de situatie nodig en een voorstel voor wat we eraan kunnen doen. Zoals de commissaris vandaag duidelijk heeft gezegd, hebben we veel intentieverklaringen over dit onderwerp. Het is tijd om eindelijk in actie te komen.</p>
    </intervention>
    <intervention id="2-041" speaker_id="23785" name="Andrzej Grzyb" is_mep="True" mode="spoken">
      <p sl="pl">Ik wil het volgende vragen: hoe kan het ondernemerschap in tijden van crisis gestimuleerd worden? Hoe kan een stijging van het aantal kleine en middelgrote ondernemingen gestimuleerd worden? Op welke manier kunnen bijvoorbeeld economische activiteiten gestimuleerd worden, indien het Europees Parlement nieuwe voorschriften invoert, die het ondernemerschap belemmeren? Mensen die als zelfstandige een eigen bedrijf willen oprichten, ook in de transportsector, moeten daar het recht toe hebben. We kunnen hen niet aan de ene kant als ondernemers behandelen, en aan de andere kant opleggen dat ze dezelfde criteria als een werknemer moeten vervullen. Hetzelfde geldt voor mensen die samen met hun familie een restaurant runnen, of voor mensen die een winkel hebben. We mogen deze twee zaken niet door elkaar halen.</p>
      <p sl="pl">Er bestaat een zekere overmaat aan voorschriften, en ook het Europees Parlement draagt hiertoe bij. Ik weet dat we in Polen in het begin van de jaren negentig de beste regelgeving met betrekking tot economische activiteiten hadden. Nu hebben we het aantal wettelijke verplichtingen opgedreven en het blijkt dat daar kritiek op komt. Van wie? Van die mensen die als zelfstandige werken.</p>
      <p sl="pl">Ik ga akkoord met hetgeen mevrouw Bauer zegt. Ik wil echter niet ingaan op de kwesties die opdoken bij de onderhandeling van dit compromis.</p>
    </intervention>
    <intervention id="2-042" speaker_id="96951" name="Diane Dodds" is_mep="True" mode="spoken">
      <p sl="en">Mevrouw de Voorzitter, in een tijd van economische uitdagingen gaat dit Parlement er prat op dat het ondernemerschap en concurrentie aanmoedigt, maar tegelijkertijd staan we op het punt om voor zelfstandige bestuurders het recht om te werken te beperken. Ik kan alleen maar zeggen dat het argument dat het om gezondheid en veiligheid gaat, dat ik vanochtend in dit Parlement hoor, grote lariekoek is. We hechten allemaal belang aan gezondheid en veiligheid en willen niet meer ongelukken op onze wegen.</p>
      <p sl="en">Ik vertegenwoordig Noord-Ierland. Dat ligt helemaal aan de rand van Europa. De wegvervoersector is van groot belang voor de economie en opneming van zelfstandige vrachtwagenchauffeurs zal alleen maar een negatief effect op het concurrentievermogen hebben. Het is een sector die sterk gereguleerd is door middel van de tachograafregels. De financiële gevolgen van nog meer administratieve rompslomp zouden verwoestend zijn en zouden ook zeer schadelijk zijn voor personen die als zelfstandig bestuurder willen beginnen.</p>
    </intervention>
    <intervention id="2-043" speaker_id="97014" name="Karin Kadenbach" is_mep="True" mode="spoken">
      <p sl="de">Mevrouw de Voorzitter, mijnheer de commissaris, de rapporteur, mevrouw Bauer, snapt niet helemaal hoe democratie in elkaar zit, omdat ze is doorgegaan met onderhandelen – zonder mandaat – tegen het besluit van de commissie in. Als het Europees Parlement echt groei en welvaart wil creëren, moeten wij Parlementsleden het voorstel van de Commissie afwijzen.</p>
      <p sl="de">Zelfstandige bestuurders mogen niet worden uitgesloten van de richtlijn over de organisatie van de arbeidstijd. Dit zou een stap terug betekenen, want voor zelfstandige buschauffeurs en internationale vrachtrijders moeten dezelfde regels gelden als voor werknemers van een onderneming. Het kan niet onze bedoeling zijn dat steeds minder mensen steeds harder werken – en dat doorgaans voor steeds minder geld. Het kan niet onze bedoeling zijn dat buschauffeurs en internationale vrachtrijders hun eigen gezondheid en de veiligheid van andere weggebruikers in gevaar brengen.</p>
    </intervention>
    <intervention id="2-044" speaker_id="2278" name="Paul Rübig" is_mep="True" mode="spoken">
      <p sl="de">Mevrouw de Voorzitter, ik geloof dat de kleine en middelgrote ondernemingen in Europa momenteel heel belangrijk zijn, omdat we er niet omheen kunnen dat we alleen uit de schuldencrisis kunnen komen als we meer werken. Het is helemaal niet nodig om de zelfstandigen nog meer bureaucratie en papierwerk te bezorgen. Het is heel simpel: als we sociale zekerheid in Europa willen garanderen, is het heel belangrijk dat we de productiviteit en het concurrentievermogen vergroten. Daarom zijn de rij- en rusttijden die nu dankzij tachografen worden nageleefd, meer dan genoeg. Ik zou iedere afgevaardigde die wil dat de richtlijn voor iedereen geldt, willen vragen om zich er dan zelf ook aan te houden en een tachograaf te installeren in hun eigen auto’s – en hun auto’s dan niet te gebruiken, wanneer ze naar huis gaan na hier 15 uur te hebben gewerkt.</p>
      <p sl="de">Veiligheid garanderen is belangrijk, maar aan de andere kant moeten we ook de zelfstandigen beschermen.</p>
    </intervention>
    <intervention id="2-045" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . − Mevrouw de Voorzitter, ik dank u zeer voor dit debat. Ik heb met grote belangstelling naar al uw bijdragen geluisterd. De verleiding is groot om in detail te treden en een debat te voeren over de details van deze discussie, maar ik wil alleen maar zeggen dat ik het standpunt van de Commissie, dat op feiten gebaseerd is, nog steeds onderschrijf. Wij beschikken niet over de hier genoemde onderzoeken waaruit blijkt dat zelfstandige bestuurders regelmatig negentig uur per week werken en we denken dat de rijtijdenverordening, die wij graag ten uitvoer willen leggen, zal leiden tot harmonisatie van de praktijk in de verschillende lidstaten. Op die manier kunnen wij voor een grotere verkeersveiligheid zorgen.</p>
      <p sl="en">De verkeersveiligheid is aanzienlijk toegenomen dankzij de toepassing van de rijtijdenrichtlijn. Wij beschikken niet over de informatie dat zelfstandige bestuurders zieker zijn. En waarom denken wij soms dat kleine en middelgrote ondernemingen zich onverantwoordelijk gedragen, dat ze zich niet druk maken om de verkeersveiligheid of hun eigen gezondheid en dat ze dus meer gereguleerd moeten worden dan anderen?</p>
      <p sl="en">De Commissie kan geen wetgeving steunen die leidt tot een beperking van de vrijheid van ondernemers in de wegvervoersector om hun eigen arbeidstijd te organiseren, terwijl ondernemers in andere sectoren niet aan dergelijke arbeidstijdbeperkingen worden onderworpen. Maar als de stemming in dit Parlement de afwijzing van het voorstel van de Commissie bevestigt, dan zal de Commissie zich buigen over alle mogelijke opties, waaronder intrekking van het voorstel, en als het Parlement besluit om zelfstandige bestuurders in deze richtlijn op te nemen, dan zullen wij uitvoering geven aan uw wens. We zullen onmiddellijk bij de lidstaten navragen hoe zij de arbeidstijdenregels met betrekking tot zelfstandige bestuurders toepassen en hoe ze de naleving van deze regels controleren.</p>
    </intervention>
    <intervention id="2-046" speaker_id="23866" name="Edit Bauer" is_mep="True" mode="spoken" role="rapporteur">
      <p sl="hu">Ik wil graag kort ingaan op vijf kwesties. Het Reglement. Ik heb het Reglement zorgvuldig bestudeerd en voor zover ik weet kunnen Parlementsleden hun mandaat naar believen uitvoeren, dus mogen zij raadplegen wie ze willen. Volgens het Reglement verplichten parlementaire commissies Parlementsleden niet het standpunt van de commissie uit te dragen. Het standpunt van de plenaire vergadering is wel bindend. Dit is precies wat er in het Reglement staat. Ik zet ook geen vraagtekens bij de gronden waarop de Fractie van de Progressieve Alliantie van Socialisten en Democraten in het Europees Parlement haar eigen amendement heeft ingediend, of bij de personen die door hen zijn geraadpleegd.</p>
      <p sl="hu">In overeenstemming met de schaduwrapporteurs heb ik ook informeel gesproken met de vertegenwoordigers van de Commissie en de Raad, waar ik dat van belang achtte. De kwestie van schijnzelfstandige ondernemers is volgens mij een typisch Europees probleem en we hebben dit dan ook verwoord in het voorstel dat we uiteindelijk hebben ingediend met de collega’s die het belangrijk vonden om zelfstandig ondernemers uit het toepassingsgebied te halen. We moeten ons dus bezighouden met deze kwestie, maar het is geen sectorgebonden probleem.</p>
      <p sl="hu">Er is een misverstand dat hier meermalen te horen was, namelijk dat internationaal kan worden gecontroleerd of deze rechtsregel wordt nageleefd. Deze rechtsregel vereist nationale controle. Graag voeg ik daar aan toe dat bij een tarief van 4 procent de inspectie meer zou kosten dan een verhuizing van het Parlement van Brussel naar Straatsburg. Ik verzoek u dit ook in overweging te nemen. Graag vertel ik u dat als we dit voorstel verwerpen, we vervoerders uit derde landen begunstigen. Ik verzoek u dan ook in aanmerking te nemen dat dit het voorstel is dat de Commissie heeft goedgekeurd. Als we het voorstel van de Europese Commissie verwerpen, wordt het daardoor zinloos, duur en onuitvoerbaar.</p>
    </intervention>
    <intervention id="2-047" speaker_id="28241" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt woensdag 16 juni 2010 plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-048" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik deel het standpunt van de Commissie werkgelegenheid en sociale zaken betreffende de verwerping van het Commissievoorstel en ben het ermee eens dat de Commissie samen met het Parlement actie moet ondernemen om ervoor te zorgen dat de Commissie in de toekomst een nieuw verbeterd voorstel indient. Ik wil erop wijzen dat het voorstel van de Commissie om zelfstandige bestuurders niet onder deze richtlijn te laten vallen een grote stap achteruit zou betekenen in het sociale beleid van de EU en op het gebied van transport. Ik wil erop wijzen dat ‘schijnzelfstandigen’ de arbeidsmarkt als geheel verzwakken; het grootste probleem is dat het in de praktijk moeilijk aan te tonen is dat het om ‘schijnzelfstandigen’ gaat. Als we geen concrete en wettelijke maatregelen nemen, zal het werk van schijnzelfstandigen een van de grootste problemen op de arbeidsmarkt worden en is oneerlijke concurrentie onvermijdelijk. Als we de arbeidsomstandigheden van alle bestuurders willen verbeteren, hun sociale rechten en waarborgen willen handhaven en de verkeersveiligheid willen verhogen, alsmede oneerlijke concurrentie op de Europese markt voor wegvervoer willen vermijden, kunnen we het Commissievoorstel in zijn huidige vorm niet goedkeuren.</p>
    </intervention>
    <intervention id="2-049" speaker_id="96983" name="Pascale Gruny" is_mep="True" mode="written">
      <p sl="nl">De richtlijn waar we vandaag over debatteren is het product van een zeer lange onderhandeling in het Europees Parlement over twee zittingsperioden. Het is een zeer gevoelig onderwerp, want het gaat over onze werkgelegenheid van nu en de toekomst. Het gaat over verkeersveiligheid en eerlijke concurrentie tussen ondernemingen van de lidstaten. Ik zou geen sociale dumping binnen onze eigen Unie accepteren.</p>
      <p sl="nl">Zou een zelfstandige 14 uur per dag, 84 uur per week, kunnen werken zonder een gevaar op de weg te vormen? De concurrentie in vergelijking met een onderneming wordt ook oneerlijk. Dat leidt er ook toe dat sommige bedrijven aan hun werknemers zullen voorstellen om zelfstandige te worden. Wij moeten onze medeburgers en onze ondernemingen beschermen.</p>
      <p sl="nl">Ik nodig de Europese Commissie daarom uit om haar voorstel in te trekken en zo niet, dan roep ik de Europese afgevaardigden op om zich morgen tijdens de stemming in de plenaire zitting uit te spreken voor het handhaven van zelfstandigen in de wetgeving over de arbeidstijden.</p>
    </intervention>
    <intervention id="2-999" speaker_id="40599" name="Sirpa Pietikäinen" is_mep="True" mode="written">
      <p sl="fi">In sommige EU-landen bestaat terechte bezorgdheid bij de vakbeweging over schijnondernemerschap in verband met de arbeidstijdenrichtlijn en zelfstandige chauffeurs. Uitbesteding en, als gevolg daarvan, ondernemers die hun verantwoordelijkheid ontlopen, zijn toenemende problemen. De voorgestelde manier om het probleem op te lossen, namelijk door zelfstandige chauffeurs in de richtlijn op te nemen, is echter verkeerd. De juiste wijze om de problemen met betrekking tot schijnondernemerschap op te lossen, is het op communautair niveau vaststellen van een definitie van ondernemerschap tussen werknemers- en werkgeversorganisaties. Nu moeten de onschuldigen lijden.</p>
      <p sl="fi">Wat deze zaak betreft zouden wij in overeenstemming met het compromis moeten handelen, dat onder meer mevrouw Wortmann-Kool, ondervoorzitter van de centrumrechtse Fractie van de Europese Volkspartij (Christendemocraten), aan het vormen was. Krachtens dit compromis blijven zelfstandige ondernemers buiten het toepassingsgebied van de richtlijn, maar kunnen lidstaten, als zij dat willen, de regulering voor volledige arbeidstijd in hun eigen land op zelfstandige chauffeurs toepassen. Het voorstel zou er waarschijnlijk toe leiden dat het Parlement en de Raad in eerste lezing overeenstemming over de richtlijn bereiken.</p>
      <p sl="fi">Het is jammer dat het Parlement geen mogelijkheden voor een compromis openlaat. Terwijl wij ons meer zouden moeten richten op het verbeteren van de positie van ondernemers, wordt nu de gelegenheid geboden om de arbeidstijd van echte ondernemers te beperken. Dit is zorgwekkend, want de mogelijkheden voor kleine ondernemers om in hun levensonderhoud te voorzien hangen meestal alleen af van het werk dat zij doen.</p>
    </intervention>
  </section>
  <section id="creitem5" title="5. Voedselinformatie aan de consumenten (debat)">
    <intervention id="2-051" speaker_id="28241" name="De Voorzitter" is_mep="True" mode="spoken">
      <p sl="nl">Aan de orde is het verslag (A7-0109/2010) van Renate Sommer, namens de Commissie milieubeheer, volksgezondheid en voedselveiligheid, over het voorstel voor een verordening van het Europees Parlement en de Raad betreffende de verstrekking van voedselinformatie aan de consumenten [COM(2008)0040 - C6-0052/2008 - 2008/0028(COD) ].</p>
    </intervention>
    <intervention id="2-052" speaker_id="4282" name="Renate Sommer" is_mep="True" mode="spoken" role="rapporteur">
      <p sl="de">Mevrouw de Voorzitter, mijnheer de commissaris, dames en heren, ik zou de vier minuten die ik mag spreken, naar zes minuten willen uitbreiden, omdat dit dossier zo omvangrijk is dat ik het anders niet goed uit de doeken kan doen.</p>
      <p sl="de">Consumenten hebben het recht te weten wat er in voedsel zit. Alleen als ze informatie hebben over de samenstelling en voedingswaarde van levensmiddelen kunnen ze een doelgerichte keuze maken. Weliswaar bestaat er in het Gemeenschapsrecht een hele reeks verordeningen en richtlijnen over etikettering van levensmiddelen, maar een uitgebreide verplichte vermelding is er nog niet. Producenten en groothandelaren van levensmiddelen zien door de bomen nauwelijks het bos meer bij de bestaande wetgeving – of het nu EU-wetgeving is of nationale wetgeving van de lidstaten. Er is sprake van rechtsonzekerheid, concurrentievervalsing en handelsbelemmeringen in de interne markt. Onderhavig voorstel moet een eind maken aan deze misstanden door de uniforme verstrekking van voedselinformatie in heel Europa. De doelstellingen zijn betere informatie aan de consumenten, beter wetgeven, harmonisatie en afslanking van bureaucratie.</p>
      <p sl="de">Het voorstel van de Commissie voldoet echter niet aan deze eisen, want het is gebaseerd op veronderstellingen en vermoedens over de wensen en behoeften van consumenten, schrijft onrealistische etiketteringssystemen voor – zoals de schriftgrootte van 3 mm die op zichzelf geen waarborg voor de leesbaarheid van een tekst is –, trekt de grote levensmiddelenconcerns voor en benadeelt de kleine en middelgrote ondernemingen, die echter 80 procent van de levensmiddelensector uitmaken. Hiermee gaat het voorstel in tegen de Small Business Act. Het druist ook in tegen het doel van harmonisatie in de interne markt, door nadrukkelijk 27 extra nationale etiketteringssystemen toe te willen staan. De tekst van de Commissie behoeft dan ook vergaande amendering.</p>
      <p sl="de">Dat hebben we geprobeerd te doen. Informatie moet leesbaar zijn. De grootte van het schrift is hierbij echter slechts een van de vele factoren. We hebben regels nodig over het soort schrift, de dikte van de streepjes, het contrast etc. We hebben bindende richtsnoeren over de leesbaarheid nodig. Informatie moet vergelijkbaar zijn en daarom moet het altijd betrekking hebben op 100 g en 100 ml; we willen niet de optie dat alleen de voedingswaarde per portie wordt aangegeven. Zo kunnen mensen tijdens het boodschappen doen in een oogopslag zien welke yoghurt het meest ‘light’ is, los van de grootte van het pak.</p>
      <p sl="de">Informatie moet begrijpelijk zijn. We moeten eindelijk de kilojoule afschaffen waar niemand mee uit de voeten kan. We willen ons weer op kilocalorieën concentreren; dat is waar de consumenten in geïnteresseerd zijn en wat ze begrijpen. Vermelde portiegrootten moeten de realiteit weerspiegelen en realistisch en begrijpelijk zijn voor consumenten en, zo mogelijk, uniform zijn in de hele EU. Informatie mag consumenten niet misleiden over de inhoud van de producten of hun herkomst of hun eigenlijke aard. Surrogaatlevensmiddelen als analoge kaas en aan elkaar gelijmd vlees, moeten als zodanig op de voorkant van de verpakking staan vermeld. Consumenten moeten weten wat ze kopen.</p>
      <p sl="de">Uiteindelijk zouden consumenten echter helemaal niets meer lezen, als we de voorkant van de producten overladen met meer informatie. Daarom stel ik voor dat als enige voedingswaarde het aantal kilocalorieën per 100 g of 100 ml wordt vermeld. Dan zullen ze het lezen – het is wat hun interesseert, en ik geloof dat het een realistische oplossing is.</p>
      <p sl="de">Ik denk ook dat we de voedingswaardeprofielen moeten schrappen. Ik hoop dat we ze kunnen stoppen. Deze profielen zijn overbodig, omdat volgens de nieuwe verordening voedingswaarden sowieso moeten worden vermeld. Voedingswaardeprofielen discrimineren basisvoedingsmiddelen, en de drempelwaarden voor zout, suiker en vet zijn volstrekt willekeurig gekozen – bedacht door ambtenaren van de Commissie en niet wetenschappelijk gefundeerd.</p>
      <p sl="de">Het eigenlijke doel van de verordening inzake voedings- en gezondheidsinformatie voor levensmiddelen is het verstrekken van eerlijke gezondheidsinformatie, en daarvoor hebben we geen extra beoordeling van afzonderlijke levensmiddelen nodig of een indeling ervan in goed en slecht. Uiteindelijk tellen het totale voedingspatroon en de levensstijl. We moeten onszelf afvragen waarom de grote levensmiddelenbedrijven op dit moment zo hard lobbyen voor voedingswaardeprofielen. Dat is iets wat we onszelf zouden moeten afvragen.</p>
      <p sl="de">Het zogenaamde stoplichtmodel dat hier is voorgesteld, heeft soortgelijke tekortkomingen als de voedingswaardeprofielen. Ook hierbij worden we gedwongen de producten in te delen in goed of slecht. De grenswaarden van de kleuren zijn op arbitraire wijze vastgesteld en de spanwijdte binnen de kleuren is te groot. Basisvoedingsmiddelen zouden gediscrimineerd worden, imitatievoedingsmiddelen krijgen de voorkeur, evenals producten met kunstmatige bestanddelen, dus met zoetstof in plaats van suiker, met smaakversterkers in plaats van zout. Dat kan toch niet in het belang van consumenten zijn.</p>
      <p sl="de">Ook het GDA-model – het model van de industrie voor etikettering – vertoont overduidelijk tekortkomingen. Het is onbegrijpelijk, omdat het te veel cijfers bevat. Het is misleidend, omdat het alleen de dagelijkse behoefte van een veertigjarige vrouw beschrijft en bijvoorbeeld geen enkele waarde noemt voor de suikerconsumptie. Voor kleine en middelgrote ondernemingen is het moeilijk om het GDA-model te implementeren. Dat zou wederom een concurrentievoordeel opleveren voor de grote concerns. Dat is een andere goede reden waarom GDA-etikettering niet verplicht zou moeten worden.</p>
      <p sl="de">We moeten ook onze ambachtelijke bedrijven beschermen. Alleen dan kunnen we het voortbestaan garanderen van regionale specialiteiten en onze zo geliefde verscheidenheid aan levensmiddelen in de EU. Niet-voorverpakte producten moeten daarom zoveel mogelijk buiten deze verordening vallen, want ambachtelijk gemaakte producten zijn nu juist niet gestandaardiseerd. Deze producenten kunnen nog altijd informatie verstrekken over allergenen, bijvoorbeeld in het verkoopgesprek.</p>
      <p sl="de">Dan een paar woorden over het vermelden van de herkomst. De vraag is of consumenten echt willen weten waar alle ingrediënten in hun voedsel vandaan komen of dat hier eigenlijk een protectionistische agenda achter zit. Ik zou eerst willen weten of het haalbaar is, en daarom verzoek ik om een effectbeoordeling.</p>
      <p sl="de">Tot slot wil ik constateren dat voedselinformatie nooit een handleiding voor goede voeding kan zijn. We hebben informatiecampagnes nodig en we moeten mensen in de lidstaten voorlichten over evenwichtige voeding en een gezonde levensstijl.</p>
      <p sl="de">Het is niet de taak van de wetgever om zijn ’baas’, in dit geval de burgers, op te voeden. Hij moet hulp bieden, maar onze burgers zijn verantwoordelijk voor zichzelf en wij kunnen deze verantwoordelijkheid niet van hen overnemen. Tot slot wil ik alle betrokkenen hartelijk danken, de schaduwrapporteurs, ook al waren ze niet altijd bereid compromissen te sluiten, iedereen die me heeft gesteund, in het bijzonder mijn …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-053" speaker_id="photo_generic" name="John Dalli" is_mep="True" mode="spoken">
      <p sl="en">lid van de Commissie . − Mevrouw de Voorzitter, zoals ik bij eerdere gelegenheden al gezegd heb, is het ons doel ervoor te zorgen dat consumenten weten wat ze kopen en wat ze eten om het zo eenvoudiger voor ze te maken een voedselpakket voor henzelf en hun gezin te kiezen dat is afgestemd op hun behoeften, wensen en doelstellingen. Burgers – consumenten – hebben recht op de juiste informatie. Ik doe een beroep op de geachte afgevaardigden om dit tijdens het hele debat goed voor ogen te houden.</p>
      <p sl="en">Voordat ik me buig over de inhoud van het voorstel, dank ik eerst de rapporteur, mevrouw Sommer, voor het opstellen van dit verslag, en ook de schaduwrapporteurs. Ik sta welwillend tegenover de meeste van haar punten, hoewel ik het niet met alles eens ben. Ik mag ook de inbreng van de Commissie interne markt en consumentenbescherming en van de Commissie landbouw en plattelandsontwikkeling niet onvermeld laten.</p>
      <p sl="en">Staat u mij toe de belangrijkste kwesties waarop de voorgestelde amendementen betrekking hebben, kort naar voren te halen.</p>
      <p sl="en">De verplichte vermelding van de oorsprong is een zeer belangrijke kwestie die zorgvuldig moet worden beoordeeld. Er wordt inderdaad herhaaldelijk gevraagd om verplichte verstrekking van dergelijke informatie voor bepaalde levensmiddelen. De Commissie kan het voorgestelde amendement voor uitbreiding van het aantal gevallen van verplichte vermelding van de oorsprong deels aanvaarden. Vermelding van de oorsprong voor primaire levensmiddelen die geen uitvoerige verwerking hebben ondergaan en in het algemeen worden beschouwd als producten die bestaan uit één ingrediënt, zou een praktische optie kunnen zijn. Gezien de complexiteit van de kwestie moet de toepassing van de verplichte vermelding van de oorsprong echter worden gekoppeld aan de invoering van gedelegeerde maatregelen en gebaseerd zijn op effectbeoordelingen.</p>
      <p sl="en">De leesbaarheid is een belangrijk element en een van de voornaamste klachten van consumenten. Dit is een belangrijke manier om te laten zien dat we consumenten vooropstellen in ons debat en ik hoop dat de geachte afgevaardigden het idee van een minimumlettergrootte kunnen steunen. Het is dus betreurenswaardig dat de ingediende amendementen het doel om meetbare criteria als basis voor handhaving te hanteren, zouden ondermijnen.</p>
      <p sl="en">Ik deel de bezorgdheid van de geachte afgevaardigden over imitatievoedingsmiddelen. Ik ben dus blij om te zien dat het Parlement een amendement indient met een bepaling die dergelijke misleidende praktijken expliciet verbiedt. De invoering van een definitie en een specifieke benaming van dergelijke producten zou echter op juridische problemen stuiten en daarom moeten we benamingen kiezen die correcte en ondubbelzinnige informatie aan de consument geven. Ik ben ook blij om te zien dat er brede steun is voor verplichte voedingswaarde-etikettering op de voorkant van de verpakking en steun voor vrijwillige regelingen door de lidstaten.</p>
      <p sl="en">Het beginsel dat consumenten moeten weten wat ze eten, moet niet alleen gelden voor voorverpakte levensmiddelen maar ook voor levensmiddelen die ze aan de toonbank kopen of die ze nuttigen wanneer ze uit eten gaan. Ik ben dus niet voor amendementen die de werkingssfeer van de ontwerpverordening beperken. Dat gezegd hebbende, sta ik open voor aanpassing van de tekst van niet-voorverpakte levensmiddelen zodat alleen informatie over allergene stoffen verplicht is, terwijl de lidstaten voor dergelijke levensmiddelen tot verdere verplichte voorschriften kunnen besluiten.</p>
      <p sl="en">Wat betreft het voorstel om vermelding van nano-ingrediënten verplicht te stellen: in principe kan ik het amendement aanvaarden, hoewel er nog wel een geschikte definitie moet komen.</p>
      <p sl="en">Tot slot de kwestie voedingswaardeprofielen. Ik kan de amendementen om artikel 4 op de voorgestelde wijze te schrappen of te wijzigen niet aanvaarden aangezien deze bepaling de bestaande verordening inzake voedingsclaims zou ondermijnen. We weten allemaal dat veel beweringen misleidend zijn voor consumenten; sommige omdat ze niet van gronden worden voorzien, andere omdat ze niet het volledige beeld van het levensmiddel in kwestie geven maar alleen de positieve aspecten noemen. Er moet ook op gewezen worden dat beweringen uitsluitend op initiatief van de fabrikant worden gedaan met als doel meer producten te verkopen. We leggen niemand voedingswaardeprofielen op. We dringen aan op voedingswaardeprofielen in gevallen waar fabrikanten ervoor kiezen hun producten voorzien van beweringen in de handel te brengen, zodat consumenten evenwichtige voedselinformatie krijgen.</p>
      <p sl="en">De vaststelling van voedingswaardeprofielen leidt niet tot een verbod op of enige beperking van de voedingsproducten die fabrikanten kunnen produceren. Levensmiddelenproducenten kunnen blijven produceren zoals ze dat wensen. Maar het is oneerlijk ten opzichte van onze consumenten en burgers om voedingsclaims toe te staan die misleidend kunnen zijn. Voor mij draait het erom dat we onze burgers voorzien van eerlijke en volledige informatie over de producten die ze consumeren. We mogen niet vergeten dat de verordening inzake voedingsclaims werd aangenomen naar aanleiding van een diepgaand debat tussen de instellingen. De kernbeginselen van de verordening zijn nog steeds geldig en relevant. Dit gezegd hebbende, kijk ik met een open blik naar de opstelling van voedingswaardeprofielen en ik ben bereid om bepaalde vrijstellingen in overweging te nemen in verband met traditionele producten en basisproducten die een belangrijk onderdeel van de voeding uitmaken.</p>
      <p sl="en">Op basis hiervan dring ik er bij u op aan de inspanningen van de Commissie te steunen om te zorgen voor een zinvolle basis voor de bescherming van consumenten en het stimuleren van innovatie in de levensmiddelensector.</p>
      <p sl="en">Ik dank u voor uw aandacht. Ik verheug me op een boeiend debat en ben benieuwd naar uw opvattingen.</p>
    </intervention>
    <intervention id="2-054" speaker_id="37312" name="Christel Schaldemose" is_mep="True" mode="spoken">
      <p sl="da">rapporteur voor advies van de Commissie interne markt en consumentenbescherming . − Mevrouw de Voorzitter, de Commissie interne markt en consumentenbescherming (IMCO) heeft een advies geformuleerd naar aanleiding van het verslag van mevrouw Sommer betreffende de verstrekking van voedselinformatie aan de consumenten. Bij het werk in IMCO was het voor ons van doorslaggevend belang om te waarborgen dat de consumenten fatsoenlijke instrumenten krijgen om een gezonde en juiste keuze te kunnen maken, wanneer het gaat om voedingsmiddelen. We zijn het er in de commissie dan ook over eens dat het gebruiken van voedseletiketten om consumenten te misleiden volstrekt onaanvaardbaar is. We zijn het er ook over eens dat de consumenten duidelijke informatie moeten krijgen door middel van correcte etikettering. We zijn het er uiteraard ook over eens dat de regels het mogelijk moeten maken dat de interne markt zo goed mogelijk functioneert. We zijn het dus eens over de grondbeginselen. Als het echter gaat om concrete maatregelen, dat wil zeggen de vraag hoe we dit gaan doen, zijn we het binnen IMCO niet bepaald eens en dezelfde tegenstellingen hebben we ook gezien binnen de Commissie milieubeheer, volksgezondheid en voedselveiligheid. Dit toont aan hoe moeilijk deze kwestie is. Om deze reden zou ik de rapporteur eigenlijk eerst en vooral willen oproepen om er rekening mee te blijven houden dat deze voedselinformatie in eerste instantie bedoeld is als instrument voor de consument en niet als marketinginstrument voor bedrijven.</p>
    </intervention>
    <intervention id="2-055" speaker_id="29579" name="Marc Tarabella" is_mep="True" mode="spoken">
      <p sl="fr">rapporteur voor advies van de Commissie landbouw en plattelandsontwikkeling. – Mevrouw de Voorzitter, commissaris, dames en heren, ik ben een beetje kwaad terwijl ik u toespreek, omdat ik het ga hebben over amendement 101 inzake het land van oorsprong of de plaats van herkomst.</p>
      <p sl="fr">Namens mijn fractie is er een amendement ingediend voor een stemming in onderdelen, om duidelijk onderscheid te maken tussen de twee termen, aangezien deze niet gelijk zijn. In het kort, het land van oorsprong is de plaats waar het voedingsmiddel voor het laatst is bewerkt, terwijl de plaats van herkomst duidelijk de plaats is waar het onbewerkte voedingsmiddel, met name groenten en fruit, vandaan komt en de heer Dalli heeft dat uitgelegd.</p>
      <p sl="fr">Het is zeer ernstig dat de diensten van het Parlement dit amendement voor een stemming in onderdelen hebben geweigerd en dat zij niet in staat zijn om het artikel van het Reglement te noemen op basis waarvan zij dit amendement mogen weigeren. Ze zeggen me zelfs dat dit de gebruikelijke procedure is. Het is dus zeer ernstig, omdat dit besluit, dat willekeurig op mij overkomt, zeker invloed zal hebben op de inhoud van het besluit.</p>
      <p sl="fr">Mevrouw de Voorzitter, ik vraag u om namens mij met uw diensten te spreken om deze willekeurige beslissing aan de kaak te stellen en ervoor te zorgen dat de diensten zich binnen 24 uur beraden en dit gegronde amendement aanvaarden.</p>
    </intervention>
    <intervention id="2-056" speaker_id="1927" name="Peter Liese" is_mep="True" mode="spoken">
      <p sl="de">namens de PPE-Fractie . – Mevrouw de Voorzitter, mijnheer de commissaris, dames en heren, ik wil mevrouw Sommer hartelijk danken voor haar harde, geëngageerde werk. Ze heeft soms blootgestaan aan ongefundeerde kritiek en dat heeft ze niet verdiend.</p>
      <p sl="de">Dat verhult ook het feit dat we het over veel zaken eens zijn. We willen allemaal een betere etikettering van imitatievoedsel. Kaas wordt van melk gemaakt, en als er andere dingen in zitten, moet voorop de verpakking staan dat het een imitatie is. We willen ook allemaal bindende voedselinformatie. Dit is nog niet het geval. We willen dit allemaal. We willen het ook allemaal in een eenheid die consumenten begrijpen.</p>
      <p sl="de">Laat me hierover een mop vertellen die de ronde doet in Duitsland – en misschien ook in sommige andere landen: ‘Hoe heten de diertjes die je kleren in de kast strakker naaien? Calorieën.’ Niemand in Europa zou deze mop met kilojoules vertellen. Kilojoule is als eenheid geen gemeengoed geworden. Het is verwarrend en daarom hoeft het geen verplichte informatie te worden. De calorie is de eenheid waarmee geïnformeerde consumenten rekenen. Er is dus veel overeenstemming. Er zijn ook verschillen, bijvoorbeeld over de voedingswaardeprofielen. Onze fractie wil ze schrappen of op zijn minst duidelijkheid over het feit dat de basisvoedingsmiddelen er buiten moeten vallen.</p>
      <p sl="de">Er zijn hevige discussies geweest over zout in brood, Franse kaas en vergelijkbare zaken. Ik zou commissaris Dalli en de heer Barroso willen bedanken dat ze geprobeerd hebben om hierover duidelijkheid te verschaffen. Er is echter geen collegebesluit, en daarom moeten we dit eens en voor altijd ophelderen. Ik vraag u om uw steun voor de amendementen van de Fractie van de Europese Volkspartij (Christendemocraten) op dit terrein.</p>
    </intervention>
    <intervention id="2-057" speaker_id="35743" name="Glenis Willmott" is_mep="True" mode="spoken">
      <p sl="en">namens de S&amp;D-Fractie . – Mevrouw de Voorzitter, dit voorstel is zeer controversieel en uitermate complex. Als schaduwrapporteur voor mijn fractie heb ik mij laten leiden door de vragen welke informatie consumenten wensen wanneer ze levensmiddelen voor hun gezin kopen en hoe we deze informatie het best kunnen verschaffen.</p>
      <p sl="en">Ons werelddeel wordt geconfronteerd met een obesitasepidemie van een ongekende schaal. We eten te veel vet, suiker en zout en dat draagt bij aan hartaandoeningen, diabetes, een vergrote kans op kanker, beroertes, leveraandoeningen en zelfs depressies. Dat consumenten de voedingswaarde van hun voedsel eenvoudig kunnen vaststellen wil natuurlijk niet zeggen dat het hele probleem als bij toverslag zal verdwijnen, maar het stelt consumenten wel in staat om bewuster voedsel te kopen, producten te vergelijken en in één oogopslag de gezondste keuze te maken en zo zelf te bepalen wat ze eten.</p>
      <p sl="en">Ik stel voor dat we hiervoor een kleurencodesysteem invoeren, niet om het product als geheel te beoordelen, maar om consumenten te informeren of het product dat ze kopen, een hoog, gemiddeld of laag zout-, vet- en suikergehalte heeft. Dit systeem zal alleen gelden voor complexe bewerkte levensmiddelen zoals kant-en-klare maaltijden, ontbijtgranen en alle gedeeltelijk bereide maaltijden (convenience foods) die op industriële schaal worden geproduceerd en die een – vaak lage – voedingswaarde hebben waar consumenten niet van op de hoogte zijn of verkeerd over zijn geïnformeerd.</p>
      <p sl="en">Ik benadruk dat dit niet zal gelden voor Duits brood. Het zal niet gelden voor boter en kaas en appelsap en zelfs niet voor alcohol. Ik heb alle Parlementsleden een e-mail met meer informatie gestuurd. Ik verzoek u deze informatie te lezen voordat u een besluit neemt. Als u de informatie leest, weet u precies wat er wordt voorgesteld en hoeft u niet af te gaan op het misleidende gelobby van de industrie of ondeugdelijke argumenten afkomstig uit bepaalde hoeken van dit Parlement.</p>
      <p sl="en">Ik dring er ook bij mijn collega’s op aan om de verplichte vermelding van het land van oorsprong te steunen. Het is duidelijk dat consumenten zich meer bewust worden van de oorsprong van het voedsel op hun bord en dat ze een eerlijke etikettering van levensmiddelen willen. Dat is natuurlijk niet altijd haalbaar. Toch is het duidelijk dat consumenten moeten kunnen beschikken over informatie over de agrarische oorsprong van uit één ingrediënt bestaande producten en dat is voor 100 procent haalbaar. Dit is reeds ingevoerd voor rundvlees, voor vis en voor verse groenten en fruit. Voor de ingrediënten van bewerkte producten is dat natuurlijk ingewikkelder. Daarom geldt het voorstel alleen voor vlees, vlees van gevogelte en vis in bewerkte levensmiddelen.</p>
      <p sl="en">Een laatste opmerking: we hebben het in dit Parlement vaak over het belang van keuzevrijheid voor de consument en preventie op het gebied van de volksgezondheid. Dit is onze kans om te bewijzen dat we het menen. Laten we de daad bij het woord voegen, collega’s. Steunt u alstublieft mijn voorstellen.</p>
    </intervention>
    <intervention id="2-058" speaker_id="96940" name="Gerben-Jan Gerbrandy" is_mep="True" mode="spoken">
      <p sl="nl">namens de ALDE-Fractie . – Voorzitter, ik dank de commissaris voor zijn verklaring aan het begin van dit debat en ik dank ook mevrouw Sommer voor haar werk als rapporteur. Ik heb de indruk, nu ik bijna een jaar in dit Parlement zit, dat wij denken dat we met een simpele wetgeving het gedrag van miljoenen Europeanen zomaar eventjes kunnen wijzigen.</p>
      <p sl="nl">Datzelfde idee hebben wij bij deze verordening. We moeten ons wel realiseren dat niets zo moeilijk is als het veranderen van het gedrag van mensen, zeker als dat 500 miljoen mensen betreft. Dus de invloed die we uiteindelijk op dat gedrag zullen hebben via labeling , zal beperkt zijn. Dat wil niet zeggen dat ik deze verordening helemaal wegrelativeer, absoluut niet. Maar we moeten wel realistisch zijn in de kracht van dit instrument.</p>
      <p sl="nl">We moeten ons wel realiseren dat de consumenten het recht hebben op de informatie. En wat ook de uitkomst mag zijn van dit debat, de consument zal veel meer informatie krijgen aan het eind van de tweede lezing. Op de langere termijn daarentegen moeten we meer investeren in het onderwijs en mensen van onderaf leren om een gezonde levensstijl te hebben.</p>
      <p sl="nl">Een ander punt is dat het debat in dit Parlement gaat over de fundamentele doelen van deze richtlijn. Is dat mensen dwingen om een gezonde keuze te maken bij het voedsel of is dat mensen de keuze bieden om zelf te bepalen welk voedsel zij kiezen? Wij liberalen geloven erin dat we de mensen de informatie moeten geven en dat de mensen de kracht hebben om zelf de keuzes te maken.</p>
      <p sl="nl">Tot slot moeten we een balans zien te vinden in de hoeveelheid informatie die we mensen bieden. Té veel zal nooit werken, té weinig ook niet. Ik denk dat we op zich op de goede weg zitten. Laten we erop vertrouwen dat mensen die op ons kunnen stemmen ook voldoende kracht hebben om in de winkel te kiezen voor het juiste voedsel, als ze de juiste informatie krijgen.</p>
    </intervention>
    <intervention id="2-059" speaker_id="28139" name="Carl Schlyter" is_mep="True" mode="spoken">
      <p sl="sv">namens de Verts/ALE-Fractie . – Mevrouw de Voorzitter, de macht waarover consumenten beschikken is erop gebaseerd dat ze informatie krijgen. Als we bedrijven niet dwingen om correcte informatie te verstrekken, zullen de consumenten die ook niet krijgen en dan stort de hele interne markt in elkaar. We kunnen niet centraal beslissen welke informatie voor een bepaalde consument belangrijk is. Consumenten hebben verschillende behoeften en we moeten proberen om aan zoveel mogelijk ervan te voldoen.</p>
      <p sl="sv">We dreigen de industrie in de kaart te spelen als we consumenten niet willen waarschuwen voor een te hoge energetische waarde, een te hoog zoutgehalte, een te hoog vetgehalte, enzovoort. Consumenten aan de hand van een kleurcode waarschuwen voor de voedingsstoffen die een product bevat, is niet vreemder dan consumenten waarschuwen die een energieverslindende auto of een energieverslindende koelkast kopen.</p>
      <p sl="sv">We mogen de oorsprongsetikettering niet uitstellen door onderzoeken uit te voeren, maar moeten ze hier en nu invoeren. De dieren en diegenen die het welzijn van de dieren willen beschermen, kunnen niet wachten tot er informatie over beschikbaar is of dieren levend werden vervoerd naar slachthuizen ver weg.</p>
      <p sl="sv">We mogen ook de alcoholindustrie niet in de kaart spelen. Alcoholproducenten eisen constant om te worden behandeld als gewone voedingsbedrijven, maar nu we voeding reguleren, willen ze niet langer meedoen. Dat is onoprecht. Veel consumenten weten niet dat alcohol veel calorieën bevat, dat een glas wijn bijvoorbeeld dubbel zoveel calorieën bevat als eenzelfde hoeveelheid frisdrank.</p>
      <p sl="sv">Wat voedingsprofielen betreft, ben ik het absoluut niet met mevrouw Sommer eens. Ze beperken de mogelijkheden van bedrijven om producten als gezond voor te stellen hoewel ze dat niet zijn. Het stelsel legt grenzen vast en beperkt de mogelijkheid om aan valse marketing te doen. Op dit punt ben ik het volkomen eens met de Commissie.</p>
      <p sl="sv">Tot slot wil ik nog een paar kleine kwesties aansnijden. We zeiden al in een vroeg stadium nee tegen trombine. Er zijn andere, vergelijkbare producten op de markt en mevrouw Sommer en ik hebben beiden amendementen ingediend om die producten op een correcte manier te beschrijven. Ik hoop dat die amendementen steun krijgen. Vandaag worden op de markt worsten verkocht die grote hoeveelheden bindweefsel en vet bevatten maar toch vlees worden genoemd. Nu hebben we de kans om dat recht te zetten. Wat eierproducten en andere dierlijke producten betreft, zouden we die nu kunnen etiketteren volgens het stelsel dat al geldt voor eieren, met andere woorden, een stelsel dat aangeeft in welke fokomstandigheden dieren hebben geleefd. Dat zou een stap in de juiste richting zijn.</p>
    </intervention>
    <intervention id="2-060" speaker_id="4546" name="Struan Stevenson" is_mep="True" mode="spoken">
      <p sl="en">namens de ECR-Fractie . – Mevrouw de Voorzitter, een van de meest omstreden onderdelen van dit debat is de vermelding van het land van oorsprong. Ik geloof stellig dat consumenten het recht hebben om te weten wat de oorsprong is van het voedsel dat ze kopen en, vooral in het geval van vlees, of het is geproduceerd volgens hoge normen voor dierenwelzijn en niet vóór de slacht over grote afstanden is getransporteerd. Maar het is onherroepelijk gecompliceerd om vast te stellen wat de oorsprong van grondstoffen in bewerkte levensmiddelen is, aangezien ingrediënten worden gekozen op basis van prijs, kwaliteit en beschikbaarheid en de landen van oorsprong in één vleesverwerkende fabriek van dag tot dag of zelfs van uur tot uur kunnen wisselen.</p>
      <p sl="en">De voortdurende aanpassing van etiketten zou tot hogere kosten leiden en onvermijdelijk meer verpakkingsafval tot gevolg hebben. Deze extra kosten zouden aan de consument worden doorberekend. Ik ben dan ook van mening dat de haalbaarheid van verplichte etiketteringsregels moet worden onderzocht door middel van een effectbeoordeling en ik ben blij van commissaris Dalli te vernemen dat hij dat steunt.</p>
      <p sl="en">Dit debat spitst zich toe op grondstoffen en ingrediënten voor levensmiddelen, maar het gaat niet over de oorsprong van het eindproduct. Dit is van groot belang voor specifieke producten zoals whisky. Het is nog steeds mogelijk om whisky’s van slechte kwaliteit uit landen zoals India, China en Japan voor echt te laten doorgaan door middel van afbeeldingen of namen op het etiket die doen denken aan de traditionele whisky-producerende landen in de EU om zo hun concurrentievoordeel te vergroten en de consument te misleiden. We moeten ons daartegen wapenen en daarom dring ik er bij u op aan om amendement 254 te steunen.</p>
    </intervention>
    <intervention id="2-061" speaker_id="28182" name="Kartika Tamara Liotard" is_mep="True" mode="spoken">
      <p sl="nl">namens de GUE/NGL-Fractie . – Ook nu gaat het erom of Europa kiest voor de voedselindustrie of voor de consument. Morgen bekent u kleur. Steunt u een helder kleurcodesysteem voor voedseletiketten of vertrouwt u op de industrie? De politieke keuze is wat mij betreft simpel. Wilt u handelsbelangen beschermen, dan steunt u de ideeën van de voedingsindustrie. Wilt u een etiket dat u helpt zelf te kiezen voor veel, gemiddeld of weinig suiker, zout of vet, stem dan voor een kleurcodesysteem.</p>
      <p sl="nl">60 procent van uw kiezers hebben overgewicht. 25 procent van onze kinderen zijn te dik. 25 procent van de mensen hebben leesproblemen. Waarom vindt iedereen kleurcodes op bijvoorbeeld energielabels voor huizen, auto’s of elektronica normaal, maar is het betuttelend op voedsel? Voedingsdeskundigen en consumentenorganisaties adviseren een simpele kleurcodering, zodat voedingsetiketten begrijpelijk zijn en zodat u zelf een makkelijke keuze kunt maken. Ook ik ondersteun dat.</p>
    </intervention>
    <intervention id="2-063" speaker_id="96996" name="Giancarlo Scottà" is_mep="True" mode="spoken">
      <p sl="it">namens de EFD-Fractie. – Mijnheer de Voorzitter, dames en heren, we zijn verzocht onze stem uit te brengen over een ontwerpverslag betreffende informatievoorziening aan consumenten, maar hebben we onszelf wel echt de vraag gesteld wat consumenten willen? Zijn deze standpunten achter de gesloten deuren van het Parlement afgesproken of weerspiegelen ze de belangen van de consumenten?</p>
      <p sl="it">Het meest recente onderzoek dat door de Commissie is uitgevoerd is wellicht niet representatief voor de toegenomen bewustwording van de consumenten in de afgelopen jaren met betrekking tot informatie over hun voedselkeuzes. Niet alleen de herkomst, maar ook de ingrediënten en andere eigenschappen worden steeds belangrijker bij het maken van de keuze. Zijn we ons ervan bewust dat de beslissingen die wij vandaag nemen van invloed zijn op de aankopen van morgen? Zouden de consumenten niet de markt moeten bepalen? Waarom proberen we niet via een nieuw onderzoek of door het onderhouden van een voortdurende directe dialoog met consumenten erachter te komen wat ze nu echt willen?</p>
      <p sl="it">We moeten de consument zo goed mogelijk beschermen. Daarom zijn we hier en uit de ontmoetingen die ik met consumenten heb gehad, heb ik kunnen opmaken dat ze er meer bij betrokken willen worden. Ze zitten er niet op te wachten dat de aankoop wordt bemoeilijkt doordat er zinloze informatie aan het etiket wordt toegevoegd. Anderzijds zitten ze ook niet te wachten op al te simplistische en misleidende keuzes, zoals het stoplichtmodel, waarbij het risico bestaat dat er irrelevante informatie wordt verschaft die niet noodzakelijk is om een weloverwogen keuze te maken en die niet aan hun wensen voldoet. We moeten ons niet te bemoeizuchtig opstellen, maar openstaan voor een dialoog.</p>
    </intervention>
    <intervention id="2-064" speaker_id="96855" name="Csanád Szegedi" is_mep="True" mode="spoken">
      <p sl="hu">Mijnheer de Voorzitter, dames en heren, de partij Jobbik vindt adequate informatieverstrekking aan consumenten zeer belangrijk. We steunen de verplichte vermelding van de plaats van herkomst, en vinden het tevens belangrijk dat naast de fabrikant ook de distributeur ter verantwoording kan worden geroepen als de regels niet worden nageleefd. Behalve de vaak moeilijk te interpreteren numerieke gegevens vinden we de invoering van uniforme kleurcodes van belang, waarmee verschil wordt gemaakt tussen gezonde en ongezonde producten. Maar dit is niet genoeg voor de opmars van gezonde voedingsmiddelen. Het moet namelijk gezegd dat multinationals verantwoordelijk zijn voor de verspreiding van producten van slechte kwaliteit die de naam voeding meekrijgen, in heel Europa.</p>
      <p sl="hu">Het moet gezegd dat Cora, Tesco, Auchan, Metro en dergelijke bedrijven er verantwoordelijk voor zijn dat in Hongarije de markt wordt overspoeld met rotzooi die voeding wordt genoemd. Geen hond begrijpt waarom er in Hongarije behoefte is aan Chinese knoflook, Chinese perziken, Braziliaanse vrieskip of kankerverwekkende Slowaakse babyvoeding. Jobbik is er vast van overtuigd dat in plaats van multinationals kleine boeren en ecologische boerderijen moeten worden gesteund. Dat is de oplossing voor gezonde voeding.</p>
    </intervention>
    <intervention id="2-065" speaker_id="4319" name="Pilar Ayuso" is_mep="True" mode="spoken">
      <p sl="es">Mijnheer de Voorzitter, mijnheer de commissaris, dames en heren, deze verordening is van het allergrootste belang voor de consumenten en voor de agrovoedingsmiddelenindustrie. Het is namelijk helemaal niet eenvoudig om een uitgebalanceerde etikettering tot stand te brengen die alle essentiële informatie bevat zonder te uitvoerig en daarmee te ingewikkeld te zijn.</p>
      <p sl="es">Dit is een uitstekend verslag en de rapporteur verdient daarmee onze felicitaties. Ik ben het met haar eens als het gaat om de belangrijkste onderwerpen op het gebied van de voedselinformatie en de controversiële kwestie van de voedingswaardeprofielen. Felicitaties zijn vooral op hun plaats als we ons bedenken dat de Commissie er niet in is geslaagd om deze profielen, en de voorwaarden voor het gebruik ervan, voor 19 januari 2009 op te stellen, zoals zij had toegezegd en zoals de Verordening (EG) nr. 1924/2006 voorschrijft.</p>
      <p sl="es">Een kwestie waar ik bezorgd over ben is de mogelijkheid dat er tegelijkertijd ook nationale etiketteringnormen bestaan. Dat is in strijd met het doel van de wetgeving, namelijk harmonisatie en het uit de weg ruimen van zoveel mogelijk obstakels die het functioneren van een werkelijk interne markt in de weg staan.</p>
      <p sl="es">In de huidige wetgeving moet het land van herkomst vermeld worden wanneer het ontbreken van deze aanduiding zou kunnen leiden tot misleiding van de consument. Ook wordt erin voorzien dat altijd vrijwillig aanvullende informatie op het etiket geplaatst kan worden. Verder gaan dan dat kan voor bedrijven meer kosten en meer administratieve rompslomp met zich meebrengen, zonder dat dit voor de consument een belangrijk en duidelijk voordeel oplevert.</p>
      <p sl="es">Wat betreft het gebruik van verschillende talen moet ik zeggen dat het voorstel van de Commissie overeenkomt met de bestaande richtlijn, die goed gewerkt heeft en geen problemen heeft veroorzaakt. Het heropenen van dit debat kan gevaarlijk en onnodig zijn en problemen opleveren voor het verkeer van goederen.</p>
    </intervention>
    <intervention id="2-066" speaker_id="96603" name="Nessa Childers" is_mep="True" mode="spoken">
      <p sl="en">Mijnheer de Voorzitter, meer dan 60 procent van de volwassen Ieren heeft overgewicht of obesitas en voor de rest van Europa gelden vergelijkbare cijfers. Deze verordening helpt ons niet alleen deze obesitascrisis aan te pakken, maar ook andere gezondheidsproblemen zoals diabetes, beroertes en hartaandoeningen. Het huidige door de industrie ontwikkelde GDA-etiketteringssysteem is helaas ingewikkeld en mogelijk misleidend en wordt in het algemeen verkeerd begrepen.</p>
      <p sl="en">Etikettering van levensmiddelen volgens het stoplichtmodel is een eenvoudig, universeel begrepen en transparant systeem dat door gezondheids- en consumentengroepen wordt gesteund en veel gezondheidsbewuste levensmiddelenfabrikanten hebben het systeem reeds vrijwillig en met succes overgenomen. Ik ben ook van mening dat alcoholproducenten op een dergelijke manier op hun producten moeten vermelden hoeveel calorieën en suiker erin zitten. Niemand heeft mij ook maar één goede reden kunnen geven waarom dat niet voor alcohol zou moeten gelden.</p>
      <p sl="en">We weten allemaal dat er aangaande deze wetgeving heel veel druk vanuit de industrie wordt uitgeoefend. Ik dring er bij mijn collega-Parlementsleden op aan om niet voor deze druk te bezwijken en voor gezondheid te kiezen door morgen voor etikettering volgens het stoplichtmodel en etikettering van alcohol te stemmen.</p>
    </intervention>
    <intervention id="2-067" speaker_id="97076" name="Corinne Lepage" is_mep="True" mode="spoken">
      <p sl="fr">Mijnheer de Voorzitter, mijn interventie zal gaan over de kwestie van de kleurcodes. Er wordt gezegd: “het is ingewikkeld”. Dat is niet waar, het maakt het juist makkelijker. Er wordt gezegd: “het is een verbod”. Het is geen verbod, het is in feite een vorm van informatie. Er wordt gezegd: “consumenten worden als kinderen behandeld”, maar dan moet er maar eens uitgelegd worden, mijnheer de Voorzitter, waarom de consumentenorganisatie nu juist om deze kleurcodes vragen.</p>
      <p sl="fr">We moeten duidelijk zijn en stoppen met die hypocrisie en huichelarij. We moeten hier in feite kiezen tussen het beschermen van de volksgezondheid en de consumenten of toegeven aan de verzoeken van de lobby’s, die bovendien op de zeer korte termijn zijn gericht, aangezien deze zonder de etikettering alleen relevant zijn op de korte termijn.</p>
      <p sl="fr">Het is een keuze die duidelijk moet zijn wat mij betreft, wat ons betreft. Het is volkomen duidelijk dat wij voorstander zijn van deze informatie voor consumenten, waar autoriteiten op het gebied van sociale voorzieningen en gezondheid in Europa om vragen, juist omdat het een middel is om overgewicht en een aantal ziekten te bestrijden.</p>
      <p sl="fr">Laten we daarom niet verslappen! Laten we ons realiseren waarom we hier zijn, waarom we gekozen zijn. We zijn hier om onze medeburgers te beschermen.</p>
    </intervention>
    <intervention id="2-068" speaker_id="28321" name="Satu Hassi" is_mep="True" mode="spoken">
      <p sl="fi">Mijnheer de Voorzitter, dames en heren, als wij zijn wat wij eten, dan worden wij in toenemende mate producten van de industrie. Dit houdt verband met het feit dat het overgewicht bij mensen toeneemt, net als de gevolgen ervan, zoals type 2-diabetes en hart- en vaatziekten.</p>
      <p sl="fi">Voedselverpakkingen moeten duidelijke en eerlijke informatie bevatten over de inhoud ervan. De duidelijkste indicatie over de totale producteigenschappen die de gezondheid bevorderen zou het zogeheten stoplichtmodel zijn, dat ook een kind meteen begrijpt. Als wij dit niet op communautair niveau voor elkaar krijgen, dan zou het in ieder geval nationaal moeten worden toegestaan.</p>
      <p sl="fi">Ik wil u ook wijzen op transvetten. De parlementaire commissie steunde de verplichte vermelding van industriële transvetten en ik hoop dat het Parlement als geheel hetzelfde doet. De commissie liet een samenvatting maken over onderzoeken naar de effecten op de gezondheid van transvetten. Overeenkomstig die samenvatting is er zoveel bewijs van de schadelijke effecten ervan, dat het logisch zou zijn transvetten te verbieden, zoals in Denemarken is gebeurd. Transvetten zouden in ieder geval op verpakkingen moeten worden vermeld, zodat wij weten wat wij kopen wanneer wij bijvoorbeeld koekjes, chocolade, chips of ijs kopen.</p>
    </intervention>
    <intervention id="2-069" speaker_id="1318" name="James Nicholson" is_mep="True" mode="spoken">
      <p sl="en">Mijnheer de Voorzitter, ten eerste verwelkom ik het verslag en ik feliciteer de rapporteur. Ze heeft er behoorlijk lang aan gewerkt en ze heeft beslist laten zien dat ze een zeer kundig rapporteur is.</p>
      <p sl="en">Laat ik één ding vooropstellen. Ik ben volledig voor vermelding van de oorsprong, maar ik denk dat we heel goed moeten bedenken wat we bedoelen met de vermelding van de oorsprong. Om te beginnen moeten we ervoor zorgen dat mensen – de consumenten – weten waar de producten vandaan komen. Vervolgens moet de consument ook heel goed weten hoe dat voedsel is bereid of hoe het op de plaats van bestemming terechtgekomen is. Ik ben het op dat punt eens met de rapporteur en ik denk dat we het gevaar lopen hier te snel te veel te willen.</p>
      <p sl="en">Dit is een proces, een eerste lezing. Laten we er heel eerlijk over zijn, want we zullen er keer op keer op terugkomen. Ik wil dat we enige mate van voorzichtigheid betrachten, maar laten we het wel goed aanpakken. Ik wil niet dat we in Europa zodanig gaan overreguleren dat we zelf niet meer weten hoe het zit. We lopen het grote gevaar dat we onszelf de markt uit reguleren. We moeten dit onder controle zien te houden en de zaak goed aanpakken. Daar ben ik volledig voor. Ik denk dat we de tijd tussen de eerste en de tweede lezing moeten benutten door een effectbeoordeling uit te voeren om te kijken wat de kosten en de gevolgen zijn, want daar zullen we op de lange termijn behoefte aan hebben.</p>
    </intervention>
    <intervention id="2-070" speaker_id="96951" name="Diane Dodds" is_mep="True" mode="spoken">
      <p sl="en">Mijnheer de Voorzitter, ik denk niet dat iemand in dit Parlement zal betwisten dat consumenten behoefte hebben aan veilige, traceerbare en gezonde levensmiddelen en niemand zal beweren dat er geen behoefte is aan nauwkeurige en eerlijke etikettering van levensmiddelen. We moeten echter oppassen dat een etiketteringssysteem niet tot een overdosis aan informatie leidt. Te veel onbegrijpelijke informatie leidt ertoe dat consumenten de belangrijke informatie over het hoofd zien en aandacht besteden aan informatie die niet echt waardevol is. Daarom moeten eenvoud en waardevolle informatie de kerncriteria van een etiketteringssysteem zijn.</p>
      <p sl="en">Net als mijn collega’s steun ik de vermelding van het land van oorsprong. Ik vind dat het van belang is dat we weten waar ons voedsel vandaan komt. De landbouw- en visserijsectoren en de gemeenschappen die in dit Parlement vertegenwoordigd worden, produceren voedsel overeenkomstig zeer strenge regelgeving, maar bijvoorbeeld 60 procent van de vis die we eten, wordt van buiten de EU geïmporteerd en wordt in de meeste gevallen niet onder diezelfde strenge milieunormen en regelgeving gekweekt. We moeten ervoor zorgen dat onze systemen een level playing field voor onze gemeenschappen en onze industrieën creëren.</p>
      <p sl="en">In Noord-Ierland is de landbouw- en voedingsmiddelenindustrie enorm belangrijk en ik dring er nogmaals op aan dat we de industrie niet straffen met onnodige bureaucratie en administratieve rompslomp.</p>
    </intervention>
    <intervention id="2-071" speaker_id="2025" name="Françoise Grossetête" is_mep="True" mode="spoken">
      <p sl="fr">Mijnheer de Voorzitter, commissaris, dames en heren, ik wil twee specifieke punten benadrukken. Het eerste gaat over de voedingsprofielen. Ik ben tegen de afschaffing ervan, omdat ik eraan herinner dat zij zijn ingevoerd met het enige doel om vast te stellen of een voedingsmiddel wel of niet een gezondheidsclaim mag voeren. Hiermee wil men voorkomen dat consumenten worden misleid door gezondheidsclaims die soms zijn vermeld op voedingsmiddelen die vaak veel vet, zout of suiker bevatten. Ik stel dus voor om het amendement tot afschaffing van de voedingsprofielen te verwerpen. Die profielen hebben we overigens in 2006 goedgekeurd.</p>
      <p sl="fr">Ik zou ook uw aandacht willen vragen voor de risico’s van amendement 205, dat gericht is op de etikettering van vlees dat afkomstig is van ritueel geslachte dieren. Dat zou bepaalde religieuze groeperingen kunnen stigmatiseren, aangezien een dergelijke etikettering zou kunnen leiden tot ongegrond wantrouwen bij bepaalde consumenten. Ik herinner eraan dat een deel van het vlees dat volkomen geschikt is voor consumptie op de gewone markt terechtkomt, omdat het om religieuze redenen niet geconsumeerd kan worden door gelovigen. Dit vlees komt bovendien uit gecertificeerde slachterijen, die geheel voldoen aan de hygiënische voorschriften.</p>
      <p sl="fr">Er zou dus sprake zijn van niet te verwaarlozen economische consequenties, het voortbestaan van een aantal rituele slachterijen in Europa zou worden bedreigd en dat zou de kleine lokale veehouders in moeilijkheden brengen. Ik denk dat we bij de etikettering met veel gezond verstand te werk moeten gaan om de consumenten goed te informeren, maar ik denk vooral dat de kleurcodes ook hier zullen leiden tot stigmatisering van producten. Ik denk dat het nog niet de goede oplossing is.</p>
    </intervention>
    <intervention id="2-072" speaker_id="96989" name="Andres Perelló Rodriguez" is_mep="True" mode="spoken">
      <p sl="es">Mijnheer de Voorzitter, de duizend amendementen vanuit de commissie die we in dit Parlement hebben gezien vormen het beste bewijs van onze goede wil. Maar als het gaat om het etiketteren van voedingsmiddelen denk ik dat we, behalve van goede wil, ook praktisch moeten zijn; tenminste, als we niet het tegenovergestelde effect willen bereiken van wat we voor ogen hebben, namelijk de consument in verwarring te brengen in plaats van hem van informatie te voorzien.</p>
      <p sl="es">Het gaat er niet om de consument uitleg te geven, maar om hem te waarschuwen; hem te informeren over wat hij kan eten en in welke hoeveelheden. Is het nodig om te etiketteren over vetten, over suikers, over transvetten? Jazeker. Is het nodig om te etiketteren over stoffen die het cholesterolgehalte beïnvloeden, over al die stoffen die de zaken beïnvloeden die we hier genoemd hebben: obesitas en de gezondheid van de mensen? Jazeker. Maar het toevoegen van andere informatie op bepaalde voedingsmiddelen, bijvoorbeeld de herkomst, of, als het gaat om vleesproducten, waar het dier geboren is, door welke gebieden het vervoerd is, waar het is opgegroeid en waar het geslacht is, kan soms weliswaar heel verhelderend zijn maar leidt uiteindelijk tot verwarring.</p>
      <p sl="es">Het is aan ons om ervoor te zorgen dat we praktisch zijn en dat dit een verordening wordt die harmoniseert en de consument informeert, in plaats van een verordening die niet tot een hoger gezondheidsniveau leidt maar juist aanleiding geeft tot meer verwarring en die meer vragen oproept.</p>
      <p sl="es">Ik wil er daarom op wijzen dat sommigen van ons kiezen voor de aanbevolen dagelijkse hoeveelheid (RDA) in plaats van voor het stoplichtmodel, omdat het op die manier heel duidelijk is dat wanneer u van een bepaald product twee keer de aanbevolen hoeveelheid eet, u dik zult worden, en dat u zich dus aan de aanbevolen hoeveelheid moet houden. Sommigen van ons zijn daarom voorstander van het aangeven van de aanbevolen dagelijkse hoeveelheid in plaats van andere soorten coderingen, om de consument niet verder in verwarring te brengen.</p>
    </intervention>
    <intervention id="2-073" speaker_id="4554" name="Chris Davies" is_mep="True" mode="spoken">
      <p sl="en">Mijnheer de Voorzitter, wat is eenvoudiger dan regels vastleggen voor het verstrekken van informatie aan consumenten? Verschillende interpretaties en verschillende praktijken in verschillende landen en elkaar beconcurrerende handelsbelangen hebben echter tot grote complexiteit geleid.</p>
      <p sl="en">Persoonlijk stem ik voor het stoplichtmodel, vermelding van het land van oorsprong en meer informatie over alcoholhoudende dranken, maar ervaring uit het verleden leert ons dat er nog steeds veel ruimte voor verwarring is. In zijn openingsopmerkingen verwees de commissaris naar de wetgeving inzake voedings- en gezondheidsclaims. In het antwoord op een parlementaire vraag dat hij me zojuist heeft gegeven, zegt hij dat bedrijven 44 000 aanvragen voor gezondheidsclaims hebben ingediend. De Europese Autoriteit voor voedselveiligheid wordt overstelpt door aanvragen en de Commissie heeft in antwoord op deze aanvragen nog niet één enkel advies gegeven.</p>
      <p sl="en">De Commissie handelt nu zelf in strijd met de Europese wetgeving. Kortom, het is een grote warboel. Misschien kan de commissaris zijn slotopmerkingen gebruiken om ons te vertellen hoe we uit deze warboel kunnen geraken.</p>
    </intervention>
    <intervention id="2-074" speaker_id="96919" name="Emma McClarkin" is_mep="True" mode="spoken">
      <p sl="en">Mijnheer de Voorzitter, het principe om meer en betere informatie over de voedingswaarde aan consumenten te verstrekken, is leidend geweest bij dit verslag en is een prijzenswaardig doel. Tijdens het proces dat het verslag door dit Parlement heeft doorlopen, heb ik zeer verhelderende discussies gehad over de lettergrootte op een pakje kauwgum, of kip wel vlees is en of een Twix-reep als één portie geldt of als twee. We zijn vergeten waar het voor de consument om draait.</p>
      <p sl="en">Op basis van het etiketteringssysteem volgens het stoplichtmodel worden de voedingswaardeprofielen buitengewoon sterk vereenvoudigd, met als gevolg dat zelfs de meest basale informatie vaag en abstract wordt. Dit is rechtstreeks van invloed op de keuzes die consumenten kunnen maken en heeft een onevenredig negatief effect op basislevensmiddelen. Net zoals sommige Parlementsleden snel met hun oordeel klaarstaan, zo biedt ook het stoplichtmodel in te sterke mate een oordeel over levensmiddelen en de gecompliceerde voedingswaarde ervan. Het is onmogelijk om de plaats van levensmiddelen in het voedselpakket simpelweg terug te brengen tot een kleur.</p>
      <p sl="en">Consumenten willen weten waar hun levensmiddelen vandaan komen en willen relevante informatie over wat erin zit – vooral informatie over allergene stoffen – zodat ze in staat zijn de beste voedselproducten te kiezen. Ik denk dat ze intelligent genoeg zijn om dat te doen. Ze willen niet dat iemand voorschrijft welke levensmiddelen ze wel en niet kunnen eten.</p>
    </intervention>
    <intervention id="2-075" speaker_id="28299" name="Bogusław Sonik" is_mep="True" mode="spoken">
      <p sl="pl">Met het oog op de interne markt is het aspect van een harmonisering van de etiketteringsprincipes en een wederzijdse erkenning van levensmiddelen van zeer groot belang. Momenteel veroorzaken aanvullende nationale voorschriften voor levensmiddelen en bestaande Europese voorschriften die door de verschillende lidstaten op hun eigen manier geïnterpreteerd worden, moeilijkheden in de handel en het goederenverkeer en verstoren ze de concurrentie.</p>
      <p sl="pl">Ik ben ongerust over de voorschriften betreffende de plicht om informatie op te geven over het land van herkomst van producten van bepaalde categorieën. Volgens mij geeft dit blijk van een protectionistische houding van de lidstaten, die in strijd is met het idee van een gemeenschappelijke markt die alle belangrijke barrières en hindernissen in het goederenverkeer moet opheffen. Met het oog op het welzijn van de consument ben ik daarom van mening dat de informatie over het land van herkomst opgegeven moet worden op basis van het beginsel van vrijwilligheid, en ook indien het gebrek aan dergelijke informatie de consument zou kunnen misleiden over de feitelijke herkomst van het product. Zo’n aanpak vind ik zowel gegrond met het oog op het welzijn van de consument als met het oog op het belang van de levensmiddelenproducenten.</p>
      <p sl="pl">Tijdens het debat over de verordening van de Commissie en het verslag van mevrouw Sommer is meermaals verwezen naar de kwestie van een evenwichtig dieet en de voedingsgewoontes van de Europese burgers. Volgens mij is de etikettering van levensmiddelen slechts een van de vele wegen waarlangs de consument over gezonde voeding geïnformeerd wordt. Dit kan een aanvulling vormen op de kennis over een gezonde levensstijl, die de bevolking bijvoorbeeld via campagnes en educatieve acties krijgt, maar kan deze kennis niet vervangen. Daarom ben ik tegenstander van een kleurenetikettering op voedingsmiddelen, die permanente gevolgen kan hebben voor onze voedingsgewoontes.</p>
      <p sl="pl">In onze maatschappij mogen we immers geen voorschriften invoeren waardoor de burgers ontslagen worden van de verantwoordelijkheid voor hun eigen handelingen en keuzes.</p>
    </intervention>
    <intervention id="2-076" speaker_id="97014" name="Karin Kadenbach" is_mep="True" mode="spoken">
      <p sl="de">Mijnheer de Voorzitter, mijnheer de commissaris, de taak van de politiek en de taak van het Europees Parlement moet zijn om de levenskwaliteit van Europeanen verder te verbeteren. Daar hoort een gezonde omgeving bij, en daar hoort ook gezond voedsel bij. Als ik gezonder wil eten, dan heb ik als consument deze informatie nodig.</p>
      <p sl="de">We hebben dringend een uitvoerbare, bindende vermelding van de herkomst nodig, zodat consumenten een weloverwogen besluit kunnen nemen welke levensmiddelen ze kopen uit welke regio. Aan de andere kant hebben we ook nog steeds de voedingswaardeprofielen nodig, want alleen die kunnen garanderen dat consumenten niet voorgespiegeld wordt dat een product gezond is, maar dat de bestanddelen daadwerkelijk goed zijn voor de gezondheid en een goede voeding.</p>
      <p sl="de">Daarnaast hebben we echt informatie en voorlichting nodig op het gebied van voeding. Daar horen gezonde voeding uit een gezonde omgeving en voldoende beweging bij.</p>
    </intervention>
    <intervention id="2-077" speaker_id="96795" name="Jacek Olgierd Kurski" is_mep="True" mode="spoken">
      <p sl="pl">Mijnheer de Voorzitter, het gebeurt niet elke dag dat we debatteren over wetgeving die zo’n grote interesse bij onze kiezers wekt. Iedereen weet dat een leesbaar etiket op een levensmiddel invloed heeft op de beslissingen van de consument en de producenten bovendien aanzet om gezonde voeding aan te bieden.</p>
      <p sl="pl">Een van de kwesties die in het wetgevende proces en in onze discussie opdoken, heeft betrekking op de informatie over de herkomst van de levensmiddelen. Etiketten moeten verplicht informatie geven over het land van herkomst van een product, ook in geval van verwerkte levensmiddelen. In het tweede geval zal dat zeker moeilijker zijn, maar het idee om informatie over de herkomst van het hoofdbestanddeel van een verwerkt levensmiddel op te geven, lijkt me een goede oplossing.</p>
      <p sl="pl">Ook informatie over de ingrediënten van alcoholische dranken is van belang. Ik sluit me aan bij het idee dat informatie over de ingrediënten en voedingswaarde van alcoholische dranken op de verpakking opgegeven moet zijn. De consument moet weten of de wodka die hij koopt, van graan, aardappelen of misschien van bananen gemaakt of geproduceerd is. In deze zaal stelt er niemand de behoefte aan wijzigingen en een complexere wetgeving in vraag. Ik hoop dat we ook allemaal akkoord gaan dat de wetgeving aan de verwachtingen van de Europese consumenten moet voldoen, maar dat daarbij de mogelijkheden van kleine en middelgrote ondernemingen uit de levensmiddelensector in aanmerking genomen moeten worden.</p>
    </intervention>
    <intervention id="2-078" speaker_id="21818" name="Paolo Bartolozzi" is_mep="True" mode="spoken">
      <p sl="it">Mijnheer de Voorzitter, dames en heren, het Europees Parlement is, zoals we weten, verzocht een definitief standpunt in te nemen over de voedselinformatie aan consumenten.</p>
      <p sl="it">Ik wil beginnen met te zeggen dat dit zonder meer een moeilijk, lang en omstreden wetgevingsproces is geweest, dat niet ingekort had kunnen worden. Het doel is in feite om Europese voedselwetgeving aan de hand van verordeningen te harmoniseren, zodat informatie voor consumenten transparanter wordt en voorkomen kan worden dat ze verwarde keuzes maken of keuzes die zelfs hun gezondheid kunnen schaden.</p>
      <p sl="it">Het verslag van mevrouw Sommer, naar wie onze dank uitgaat voor haar inzet om een groot aantal voorschriften samen te vatten, is dus bedoeld om een antwoord te verschaffen op de tegenstrijdigheden en verschillen in de informatiesystemen voor consumenten die binnen de lidstaten van kracht zijn. Het is geen toeval dat nationale voorschriften nog altijd verschillen van de wijze waarop de aard van de voor verkoop bestemde levensmiddelen wordt beschreven, waardoor er een systeem ontstaat dat per land verschilt en tevens oneerlijke concurrentie in de hand werkt ten nadele van potentiële consumenten. Daarom wordt er op basis van het voorstel van de Europese Commissie geprobeerd om de huidige wetgeving te vernieuwen door zowel de levensmiddelenindustrieën als consumenten hierbij te betrekken. Tegelijkertijd legt het verslag de Europese levensmiddelenindustrie de verplichting op om duidelijkheid te verschaffen over verplichte etikettering, en daarnaast over de etikettering en presentatie van de voedingswaarde van voedingsmiddelen.</p>
      <p sl="it">Binnen een geglobaliseerde markt kan de Europese Unie zich niet onttrekken aan de noodzaak om de wetgeving voor levensmiddelen aan te passen en te hervormen om, onder andere, de levensmiddelenhandel te beschermen en te behoeden voor een in toenemende mate overheersende en ongecontroleerde internationale concurrentie. Het is niets nieuws dat we steeds meer te horen krijgen over de gevaren van levensmiddelen die stiekem benamingen en vermeldingen dragen die dikwijls niet voldoen aan voedingsbehoeften, maar die desondanks doorgaan voor producten die de volksgezondheid ten goede komen.</p>
    </intervention>
    <intervention id="2-079" speaker_id="96899" name="José Manuel Fernandes" is_mep="True" mode="spoken">
      <p sl="pt">Mijnheer de Voorzitter, de etikettering van levensmiddelen is essentieel voor het garanderen van de voedselveiligheid. Ik ben zowel voorstander van het verstrekken van heldere informatie aan de consument als van minder bureaucratie, eenvoudiger regelgeving, meer rechtszekerheid en een groter concurrentievermogen voor de levensmiddelenindustrie. Daarbij moeten we de kleine ondernemingen nooit uit het oog verliezen.</p>
      <p sl="pt">Rechtstreekse verkoop door boerenbedrijven en lokale en ambachtelijke producten mogen niet onder de bepalingen van deze verordening vallen. Dergelijke producten zijn een waarborg voor onze verscheidenheid en onze diepste wortels. De consument dient geïnformeerd te worden, zonder hem echter onder druk te zetten bij het maken van zijn keuzes en onze regionale producten te stigmatiseren.</p>
      <p sl="pt">Het Commissievoorstel is overdreven bevoogdend, want het wil de consument bij de hand nemen in plaats van hem te informeren. Er zijn mensen die ons menu willen opstellen en ons willen voorschrijven welke gerechten wij al of niet mogen eten. Ik kan u verzekeren dat de Portugezen in het algemeen, en de inwoners van de Minho in het bijzonder, altijd pica no chão , arroz de cabidela , caldo verde en cozido à portuguesa zullen blijven eten, gevolgd door een lekker regionaal nagerecht en onder het genot van een beker vinho verde tinto .</p>
      <p sl="pt">Daarom juich ik de amendementen, de aanpassingen en het werk van de rapporteur toe. Ik ben het eens met haar standpunt en met haar verslag. Ik pleit ervoor dat de consument bewust moet zijn van wat hij eet en goed geïnformeerd, maar diezelfde consument moet de verantwoordelijkheid dragen voor zijn eigen besluiten.</p>
    </intervention>
    <intervention id="2-080" speaker_id="28115" name="Mairead McGuinness" is_mep="True" mode="spoken">
      <p sl="en">Mijnheer de Voorzitter, we hebben het over informatie over levensmiddelen voor consumenten. Als Parlementsleden krijgen we informatie over talrijke zaken en het gaat niet zozeer om de informatie als wel om wat we ermee doen.</p>
      <p sl="en">Ik wil twee specifieke punten in dit verslag aan de orde brengen. Het ene is het land van oorsprong. Voor rundvlees geldt de vermelding van het land van oorsprong. Misschien had de EU daar liever niet voor gekozen, maar ze werd daar door een crisis toe gedwongen. Het lijkt goed en doeltreffend te werken. Ik steun het idee dat consumenten kunnen beschikken over informatie over het land van oorsprong, met name voor vleesproducten, zodat ze weten waar hun voedsel vandaan komt.</p>
      <p sl="en">Mijn tweede punt is de vraag wanneer het licht op oranje springt. Ik heb gelezen – en ik dank degenen van wie ik de informatie heb gekregen – over stoplichten en het GDA-systeem en ik heb geprobeerd deze informatie heel zorgvuldig te analyseren. Ik wil een aantal punten aanstippen. We hebben gezondheidswaarschuwingen op sigarettenpakjes. Ik rook niet. Ik vind de waarschuwingen een prima idee en ik zal niet gaan roken. Mensen die wel roken, blijven dat doen ondanks alle alarmerende waarschuwingen op de verpakking. Ik wil erop wijzen dat je van de etiketten niet afvalt. Etiketten lossen het probleem van obesitas niet op. De discussie over dit probleem moet veel verder voeren. Eigenlijk zouden we liften en auto’s moeten verbieden zodat we meer lichaamsbeweging krijgen, maar het ligt niet voor de hand dat we die koers zullen volgen.</p>
      <p sl="en">Ik ben blij dat dit een eerste lezing is. Ik denk dat de kwesties te ingewikkeld zijn om ze in dit stadium te kunnen oplossen. Er moet een diepgaander debat en discussie komen en we moeten met iets komen wat de titel van het verslag – “de verstrekking van voedselinformatie aan de consumenten” – eer aan doet.</p>
    </intervention>
    <intervention id="2-081" speaker_id="96787" name="Herbert Dorfmann" is_mep="True" mode="spoken">
      <p sl="de">Mijnheer de Voorzitter, dames en heren, ik wil de rapporteur bedanken. Efficiënte voedselinformatie is inderdaad heel belangrijk. Consumenten moeten weten wat ze eten, en ze moeten daarachter komen in de korte tijd die ze in de supermarkt zijn. Informatie moet echter op zo’n manier vermeld worden dat je geen voedingsdeskundige hoeft te zijn om het te begrijpen. Onze doelgroep voor deze informatie is een hele andere – het zijn niet degenen die al heel goed weten hoe gezond de verschillende levensmiddelen zijn.</p>
      <p sl="de">Eén gebied vind ik heel belangrijk, en dat zijn de ambachtelijk vervaardigde producten, met name producten die direct door de boer worden gemaakt en verkocht. De inhoud van deze producten is vaak niet gestandaardiseerd – ik denk bijvoorbeeld aan jam of sappen – en het is gewoonweg niet mogelijk om informatie te geven over bijvoorbeeld het exacte suikergehalte of de exacte verbrandingswaarden.</p>
      <p sl="de">De afgelopen jaren hebben we veel werk verricht om de lijnen tussen boeren en consumenten korter te maken, en tegenwoordig zijn zaken als leven op de boerderij, boerenmarkten en dergelijke heel belangrijk voor het imago van boeren en landbouwers. We hebben ook Europees geld uitgegeven aan het bevorderen van deze zaken ten behoeve van de plattelandsontwikkeling. Bij dit soort verkopen is er bovendien rechtstreeks contact tussen de boer en de koper, en dat is vaak belangrijker dan informatie op etiketten. Daarom verzoek ik u, dames en heren, om de amendementen te steunen die erop gericht zijn een zinvolle oplossing te vinden voor deze productgroep.</p>
    </intervention>
    <intervention id="2-082" speaker_id="28252" name="Richard Seeber" is_mep="True" mode="spoken">
      <p sl="de">Mijnheer de Voorzitter, mijnheer de commissaris, er bestaat geen twijfel over dat er gezondheidsproblemen zijn in de Europese Unie, en ook bestaat er geen twijfel over dat de belangen van consumenten voorop moeten staan of dat voedsel anders is dan andere handelswaren, omdat we het consumeren en in ons lichaam stoppen. Het staat dan ook buiten kijf dat we heel zorgvuldig moeten zijn, wanneer we het hebben over voedsel en de informatie erop, en dat het voorzorgsbeginsel – zoals vastgelegd in het Verdrag – hier ook moet gelden.</p>
      <p sl="de">Het is echter naïef te denken dat we deze problemen kunnen oplossen met voedselinformatie. Kijk maar naar de VS: er zijn veel mensen met overgewicht in de VS, en toch stellen de Amerikanen de strengste eisen aan voedselinformatie. We moeten dan ook goed nadenken over de manier waarop we hier in Europa met dit probleem omgaan.</p>
      <p sl="de">Ik geloof daarom ten eerste dat we met een stoplichtsysteem, zoals voorgesteld, onze doelstellingen niet zullen bereiken – aangezien het meer verwarring sticht dan informatie geeft. Ten tweede geloof ik echter ook dat een GDA-systeem dat ook is voorgesteld, heel goed de informatie kan leveren die consumenten die meer willen weten, kunnen gebruiken om de juiste keuzes te maken.</p>
      <p sl="de">Ten derde geloof ik dat het belangrijk is de herkomst te vermelden, juist bij voedsel. De meeste consumenten willen weten waar hun voedsel vandaan komt en waar het is gemaakt. Ten vierde geloof ik dat informatie over gezondheid wetenschappelijk gefundeerd moet zijn om de keuzes van consumenten te kunnen beïnvloeden.</p>
      <p sl="de">Ik heb een laatste verzoek aan de commissaris: we wachten nog steeds op een voorstel van de Commissie over de financiering van EFSA, de Europese Autoriteit voor voedselveiligheid. Dit is de enige instantie die geen vergoedingen vraagt voor haar activiteiten. Kunt u ons vertellen wanneer we dit kunnen verwachten?</p>
    </intervention>
    <intervention id="2-083" speaker_id="28227" name="Anja Weisgerber" is_mep="True" mode="spoken">
      <p sl="de">Mijnheer de Voorzitter, het goede nieuws van vandaag is dat de nieuwe wetgeving zorgt voor uniforme, verplichte voedselinformatie per 100 g, waardoor producten beter met elkaar vergeleken kunnen worden. Door het vermelden van voedingswaarden krijgen consumenten informatie waarmee ze doelgerichte keuzes kunnen maken.</p>
      <p sl="de">Mijn ideaal is de mondige consument die weet wat hij koopt. Imitatieproducten die niet als zodanig herkenbaar zijn, misleiden consumenten bewust. Imitatiekaas, aan elkaar geplakte ham, vanilleyoghurt waar helemaal geen vanille in zit – dat zijn maar een paar voorbeelden. Al deze imitatieproducten moeten als zodanig herkenbaar zijn op de verpakking. Ik ben blij dat we morgen een duidelijk signaal afgeven aan de Raad en dat iedereen hier het erover eens is dat we betere voedselinformatie nodig hebben.</p>
      <p sl="de">Wat mij betreft is het onze taak om te informeren; consumenten moeten echter zelf hun eigen keuzes maken. Daarom ben ik tegen het stoplichtmodel. Er bestaat geen ongezond voedsel – alleen ongezonde, onevenwichtige eetgewoonten. De stoplichten zijn misleidend. Ik ben voorstander van voedselinformatie volgens het GDA-model en ik ben blij dat we morgen waarschijnlijk ook in deze richting zullen stemmen.</p>
    </intervention>
    <intervention id="2-084" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Consumenten moeten weten wat ze eten. Met dit doel voor ogen steunen we van Hongaarse zijde unaniem het gecombineerde hybride kleurcodesysteem voor etiketten. Ook de Hongaarse Vereniging voor Consumentenbescherming steunt dit eensgezind. Dit gecombineerde kleurcodesysteem is een zeer goed, gemakkelijk te begrijpen systeem waarmee tegenstrijdigheden worden uitgebannen. Het maakt geloofwaardige informatie mogelijk en zorgt ervoor dat mensen gezondere producten kunnen kiezen. Om bezorgdheid omtrent de consumptie van traditionele producten weg te nemen bevelen we dit codesysteem alleen aan voor bepaalde productgroepen. Dat is volledig duidelijk. We steunen tevens de vermelding van het land van herkomst in zo breed mogelijke kring. We moeten deze regelgeving bekrachtigen die vereist dat bij groente en fruit, vlees, vis en andere producten met één enkel bestanddeel de plaats van herkomst wordt vermeld.</p>
    </intervention>
    <intervention id="2-085" speaker_id="96816" name="Giovanni La Via" is_mep="True" mode="spoken">
      <p sl="it">Mijnheer de Voorzitter, dames en heren, de prioriteit van dit Parlement ligt niet alleen bij het waarborgen van veilig voedsel met een gegarandeerde en controleerbare herkomst voor consumenten, maar ook bij het bevorderen van eenvoudige toegang tot voedselinformatie aan de hand van geschikte etiketteringsystemen. Het aannemen van een duidelijke en begrijpelijke etikettering van levensmiddelen is een stap in deze richting en zou dan ook de keuzes van de consumenten kunnen beïnvloeden door ze aan te moedigen gezondere producten te kopen met een gegarandeerde herkomst.</p>
      <p sl="it">In dit verband wil ik dit Parlement verzoeken nauwkeurig een amendement te onderzoeken dat door veertig afgevaardigden is ingediend en ondertekend – amendement 351 – waarin ertoe wordt opgeroepen de consumenten van informatie te voorzien, niet alleen over de herkomst van gebruikte grondstoffen in sommige onverwerkte landbouwproducten die bij ons op de eettafel komen, maar ook over de herkomst van gebruikte grondstoffen in verwerkte producten die uit één ingrediënt bestaan, met andere woorden grondstoffen die een additief bevatten naast het landbouwproduct.</p>
    </intervention>
    <intervention id="2-088" speaker_id="4253" name="Frédérique Ries" is_mep="True" mode="spoken">
      <p sl="fr">Mijnheer de Voorzitter, ik wil twee dingen zeggen over deze verordening. Het is van wezenlijk belang dat wij morgen onze stemming bevestigen over de verplichte vermelding van de geografische herkomst van voedingsmiddelen, zoals die al voor zeer veel producten bestaat, zoals voor vis, fruit, groenten, maar ook voor onbewerkt rundvlees, en dat gebeurt al sinds de crisis van de gekkekoeienziekte.</p>
      <p sl="fr">Het is ook van wezenlijk belang dat wij ervoor zorgen dat deze Europese verordening de investeringen van een groot aantal middelgrote en kleine ondernemingen beschermt, die innoveren en voor werkgelegenheid zorgen, en dat we dus alle maatregelen achterwege laten die niet alleen ondoelmatig zijn, zoals bijvoorbeeld de in artikel 14 genoemde voedingsprofielen, maar die de ondernemers duidelijk ook onnodig veel tijd en geld zullen kosten.</p>
      <p sl="fr">Ik wil snel besluiten met een vraag aan onze commissaris, de heer Dalli. Ik zou graag de mening van de Commissie willen horen over amendement 205, waarover mevrouw Grossetête uitvoerig heeft gesproken, dat erop gericht is een vermelding toe te voegen voor dieren die ritueel geslacht zijn, wat, zoals al is gezegd, deze producten onnodig zou stigmatiseren en bijzonder contraproductief zou zijn voor de sector. Ik zou graag de mening van de Commissie horen over dit zeer belangrijke punt.</p>
    </intervention>
    <intervention id="2-089" speaker_id="96664" name="Anna Rosbach" is_mep="True" mode="spoken">
      <p sl="da">Mijnheer de Voorzitter, ik ben de Europese consument en ik wil weten wat ik in mijn mond stop. In mijn land kan ik als vanzelfsprekend lezen waar mijn sla, vlees en kaas vandaan komen. Wij consumenten hebben recht op een duidelijk overzicht van de samenstelling van de levensmiddelen die we kopen, zonder dat we een opleiding tot scheikundige of klinisch diëtist hebben gevolgd. Wij verwelkomen het feit dat de vermeldingen van de voedingswaarde per 100 g of 100 ml aan de voorkant van de verpakking moeten worden aangebracht, aangezien statistieken uitwijzen dat consumenten juist naar deze informatie zoeken. We moeten de consumenten niet in verwarring brengen met al te veel marktreguleringen, noch een einde maken aan de regionale verscheidenheid op voedselgebied door een gedetailleerde etikettering van niet-voorverpakte levensmiddelen op te leggen. Ook moeten we geen hindernissen opwerpen voor de vele kleine en middelgrote ondernemingen die samen de levensmiddelensector uitmaken. Dit zou duizenden arbeidsplaatsen in heel Europa kosten en dat kunnen we ons niet veroorloven.</p>
    </intervention>
    <intervention id="2-090" speaker_id="96674" name="Anna Maria Corazza Bildt" is_mep="True" mode="spoken">
      <p sl="sv">Mijnheer de Voorzitter, het is mijn visie dat we de macht van de consumenten moeten versterken door duidelijke, eenvoudige en begrijpelijke informatie over voeding, zonder kleine producenten met meer bureaucratie te belasten. Daarom ben ik tegen alle vormen van misleidende etikettering en vervalsingen. Ik ben tegen het stoplichtmodel voor etikettering omdat dit mensen angst aanjaagt en er geen rekening mee houdt dat we allemaal verschillende gezondheidsvereisten en een andere levensstijl hebben. Om dezelfde reden ben ik tegen de vermelding van de verplichte dagelijkse inname.</p>
      <p sl="sv">Ik ben voor de vermelding van het land van oorsprong op het etiket van vlees. De Commissie moet praktische oplossingen voorleggen die geëvalueerd kunnen worden en ten aanzien waarvan we vervolgens een standpunt in kunnen nemen.</p>
      <p sl="sv">We hebben twee tegengestelde alternatieven: ofwel bepalen politici met opgeheven vingertje van boven af wat we moeten eten, ofwel krijgen we meer keuzevrijheid en het recht op meer informatie. Ik ben voor een op onderzoek gebaseerd en flexibel voedingswaardeprofiel. De voedingsindustrie moet haar verantwoordelijkheid nemen, zelf schoon schip maken en zich inzetten om een einde te maken aan fenomenen die slechtere voeding veroorzaken. Voedsel is een gezondheidskwestie en het is belangrijk dat te beseffen. We moeten ons samen inzetten voor betere voeding.</p>
    </intervention>
    <intervention id="2-091" speaker_id="97009" name="Kriton Arsenis" is_mep="True" mode="spoken">
      <p sl="el">Mijnheer de Voorzitter, ook ik geef mijn steun aan kleurenetikettering. Ik zou echter nog een ander onderwerp willen aanhalen. Met ieder uur dat voorbij gaat wordt ongerept tropisch oerwoud met een oppervlakte van driehonderd voetbalvelden omgevormd tot palmolieplantages. En dat gebeurt om de palmolie te winnen die wordt gebruikt in de levensmiddelen die wij op de winkelschappen vinden. Die informatie wordt echter achtergehouden voor onze medeburgers.</p>
      <p sl="el">Beste collega’s, ik roep u op te stemmen vóór amendement 263 waarmee verplicht wordt gesteld de aanwezigheid aan te geven van palmolie in de levensmiddelen die onze medeburgers in winkelrekken vinden. Op die manier zullen onze medeburgers niet buiten hun wil om en zonder het te weten financieel bijdragen tot de ontbossing, tot het verlies van de biodiversiteit en tot de klimaatverandering.</p>
      <p sl="el">Met onze stem morgen, in deze zaal, zullen wij beslissen of onze medeburgers hun milieuverantwoordelijkheid op zullen kunnen nemen door een keuze van de levensmiddelen die ze consumeren en of ze zonder het te weten, ondernemingen financieren die het milieu vernietigen en daarmee ook de toekomst van ons allen.</p>
    </intervention>
    <intervention id="2-092" speaker_id="96981" name="Franz Obermayr" is_mep="True" mode="spoken">
      <p sl="de">Mijnheer de Voorzitter, er zijn drie miljoen Europese schoolkinderen die lijden aan overgewicht en hun aantal neemt per jaar toe met nog eens 85 000. Overgewicht veroorzaakt uiteraard tal van chronische ziekten en daarom is het ook zo belangrijk wat wij tot ons nemen als voedsel. Anders gezegd, wij zijn wat wij eten. Het is in het belang van de consument dat er duidelijke, begrijpelijke voedseletikettering is, waarop verwezen wordt naar bepaalde ingrediënten. Daarom verwelkom ik het idee om de consument een kort overzicht te geven van de hoeveelheid vet, suiker en zout die een product bevat. Wat echter niet thuishoort in deze regelgeving is de verantwoordelijkheid voor de herkomst van de ingrediënten in het product. Het is dan ook van belang dat iemand verantwoordelijk wordt gesteld voor de herkomst van de ingrediënten die in een kant-en-klaarproduct worden gebruikt. In dit verband – in dit gevoelige segment van de markt – is het eveneens van groot belang dat wij beschikken over sancties: sancties voor diegenen die bewust de consument misleiden en die valse beweringen doen over hun producten en ingrediënten.</p>
    </intervention>
    <intervention id="2-093" speaker_id="1929" name="Christa Klaß" is_mep="True" mode="spoken">
      <p sl="de">Mijnheer de Voorzitter, wij hebben het vandaag over informatie, en informatie kan vandaag de dag met een enkele druk op de knop de hele wereld over worden gestuurd. Aan informatie geen gebrek. Waar echter wel behoefte aan is, is heldere, beknopte en toepasselijke informatie.</p>
      <p sl="de">Eén ding is zeker: een voedseletiket is nog geen handleiding voor een gezonde eetstijl. De kennis van ons dagelijks eten zal moeten worden overgebracht in het gezin, op school en in de samenleving. Iedereen zal moeten beschikken over dezelfde basiskennis, wil men de informatie op het voedseletiket ook werkelijk kunnen gebruiken om een eigen gezond dieet samen te stellen. Dagelijkse voedingsrichtlijnen, voedingsprofielen en gezondheidsclaims zijn niet nodig op etiketten. Het zijn verkeerslichten die gelijk op groen en rood staan – een hoge suikerwaarde en een laag vetgehalte sluiten elkaar immers niet wederzijds uit – en die de consument maar weinig hulp bieden.</p>
      <p sl="de">Etikettering inzake de regio van herkomst is niet langer passend in de huidige wereld. In onze zuivel in de Eifel wordt melk verwerkt uit Duitsland, België en Luxemburg. Wat is dan nog het land van herkomst van de aldus geproduceerde kaas? Uiteraard moeten wij wel stappen nemen om te zorgen dat de consument niet wordt misleid. Op een etiket moet vermeld staan wat het product bevat, en hierover mogen geen misverstanden ontstaan. Imitatiekaas moet duidelijk als zodanig herkenbaar zijn, en moet dienovereenkomstig worden aangeduid. Een levensmiddelenadditief, een stuk vlees dat is samengesteld, mag niet als ham over de toonbank gaan. Ik roep u dan ook op de voorstellen van de rapporteur te steunen.</p>
    </intervention>
    <intervention id="2-094" speaker_id="28310" name="Edite Estrela" is_mep="True" mode="spoken">
      <p sl="pt">Mijnheer de Voorzitter, goede etikettering van levensmiddelen is van fundamenteel belang. De vermelding van de plaats van herkomst is belangrijk, evenals het gehalte aan vet, suiker en zout. Om te zorgen dat de informatie doeltreffend is, dient zij helder en toegankelijk te zijn en slechts essentiële zaken te vermelden. Dat betekent echter niet dat een aantal traditionele producten, die soms ook een culturele uiting zijn van bepaalde Europese regio’s, niet vrijgesteld kunnen of moeten worden van die informatieplicht.</p>
      <p sl="pt">Wat wijn betreft denk ik dat dit product om twee redenen moet worden vrijgesteld. Op de eerste plaats bestaat er vanwege het specifieke karakter van wijn al een aparte verordening voor. Wijn bevat vet noch suiker en het alcoholgehalte staat al op het huidige etiket. Bovendien wordt rode wijn zelfs aanbevolen door de Wereldgezondheidsorganisatie. Op de tweede plaats zouden nieuwe etiketteringseisen alleen maar meer schade aanrichten in deze economische sector die al grote moeilijkheden kent.</p>
    </intervention>
    <intervention id="2-095" speaker_id="97196" name="Oreste Rossi" is_mep="True" mode="spoken">
      <p sl="it">Mijnheer de Voorzitter, dames en heren, we moeten niet bang zijn de plaats van herkomst te vermelden van de producten die wij, onze families en alle burgers consumeren.</p>
      <p sl="it">Consumenten, die de garantie op volledige keuzevrijheid moeten hebben, hebben het recht om te weten wat voor producten ze aanschaffen, wat erin zit en waar ze vandaan komen. Dit zijn noodzakelijke hulpmiddelen waardoor consumenten op rationele wijze hun voedingskeuzes en consumptiegedrag kunnen bepalen. In dit opzicht is een goed doordachte aankoop de eerste stap in de richting van een gezonde en evenwichtige voeding die de gezondheid ten goede komt.</p>
      <p sl="it">We zijn ons bewust dat veel bedrijven vanuit economisch oogpunt of gemakshalve bij voorkeur de meeste informatie weglaten op hun etiketten, maar dat mag niet worden goedgekeurd door de wetgever die alleen het belang van de Europese consument mag dienen.</p>
      <p sl="it">Doeltreffende etikettering mag geen discriminerend oordeel vellen over goede en slechte levensmiddelen, maar kan de consument wel handvatten bieden zodat ze onafhankelijke, goed doordachte keuzes kunnen maken.</p>
      <p sl="it">De Italiaanse partij Lega Nord heeft altijd gestreden voor de bescherming en waarborging van kwaliteitsproducten die indien mogelijk lokaal worden vervaardigd, omdat ze gelooft dat een goede en gezonde voeding fundamenteel is voor een betere gezondheid en kwaliteit van leven.</p>
    </intervention>
    <intervention id="2-096" speaker_id="39714" name="Rareş-Lucian Niculescu" is_mep="True" mode="spoken">
      <p sl="ro">De kleurencode lijkt het meest heikele onderwerp te zijn van de debatten van vandaag. Het idee is wellicht verleidelijk, maar zeker niet efficiënt, en zelfs gevaarlijk.</p>
      <p sl="ro">Ik wil daar zeker niet mee zeggen dat het correct informeren van de consument en het treffen van maatregelen tegen voedingsgerelateerde aandoeningen geen prioriteit hebben, maar ik ben van mening dat we voedsel ook niet moeten demoniseren. Er bestaan geen goede of slechte voedingsmiddelen, slechts voedingsexcessen. Vele traditionele Europese producten lopen het risico vermeden te worden door consumenten of van karakter veranderd door producenten, hetgeen ernstige consequenties zou hebben voor de voedselindustrie.</p>
      <p sl="ro">Afsluitend wil ik zeggen dat ik het standpunt deel van mevrouw Grossetête met betrekking tot vlees verkregen door middel van rituele slachting en het standpunt van collega Dorfmann met betrekking tot ambachtelijke producten, die op hun beurt een belangrijke Europese traditie vormen. Daarnaast steun ik – niet in de laatste plaats – amendement 351, dat is genoemd door collega Giovanni La Via.</p>
    </intervention>
    <intervention id="2-097" speaker_id="96654" name="Jaroslav Paška" is_mep="True" mode="spoken">
      <p sl="sk">Ik zou graag om te beginnen mijn waardering willen uitspreken voor het verslag van de rapporteur, mevrouw Renate Sommer, waarin zij in de eerste plaats heeft getracht de door de Commissie ingediende richtlijn verder te verbeteren. Ik ben van mening dat bij de aanduiding van de voedingswaarde van levensmiddelen bepalend dient te zijn of de informatie al dan niet zinvol is. De benodigde gegevens dienen middels onderling vergelijkbare waarden te worden weergegeven, zonder dat men door allerlei symbolen en merkjes het spoor bijster raakt.</p>
      <p sl="sk">Verder dient alles in het teken te staan van de begrijpelijkheid van het geheel. De belangrijkste gegevens en informatie dienen op de voorzijde te worden aangebracht, zodat men deze direct in één oogopslag tot zich nemen kan. Het volstaat dan verder om aanvullende gegevens over de ingrediënten op de achterzijde van het product aan te brengen.</p>
      <p sl="sk">Een ander belangrijk aandachtspunt is objectiviteit. De producent dient op straffe van een boete aansprakelijk te zijn voor de juistheid van de op het product in kwestie aangegeven informatie. Dan is er nog iets waarvoor we oog moeten hebben, en dat is de leesbaarheid van de informatie. De in het Commissievoorstel vermelde tekengroottes en -diktes zijn onvoldoende. De consument dient in één oogopslag de belangrijkste gegevens tot zich te kunnen nemen.</p>
      <p sl="sk">Dan nog een paar woorden over de oorsprongsaanduiding. Ik zie hier een aantal niet goed doordachte problemen. Producenten laten zich bij de aankoop van halfproducten veelal leiden door de prijs, reden waarom ze regelmatig van producent wisselen en daarmee soms ook van land. Daardoor kunnen in het eindproduct halfproducten door elkaar zitten van verschillende afkomst. Denk bijvoorbeeld maar aan salami en worst. Ik denk dat het bij dit soort producten moeilijk wordt een specifiek land van oorsprong aan te wijzen.</p>
    </intervention>
    <intervention id="2-098" speaker_id="96948" name="Gilles Pargneaux" is_mep="True" mode="spoken">
      <p sl="fr">Mijnheer de Voorzitter, commissaris, het gaat om een uiterst belangrijk onderwerp met betrekking tot de bescherming van consumenten. Uit een recent onderzoek is gebleken dat de situatie op het gebied van voedselveiligheid de afgelopen tien jaar is verslechterd in de ogen van Europeanen, en een op de drie consumenten blijft wantrouwend ten opzichte van de kwaliteit van producten. Het actualiseren, versimpelen en verduidelijken van de etikettering van voedingsmiddelen in de Europese Unie is derhalve noodzakelijk voor een betere bescherming van de consument.</p>
      <p sl="fr">Laat mij twee onderwerpen aansnijden. Voor wat betreft de kleurcodering, daar zijn wij voorstander van als die gepaard gaat met een verwijzing naar de voedingswaarden uitgedrukt in percentages. Bovendien ben ik tegen een verplichte vermelding van voedingswaarde voor wijn en gedistilleerde dranken. Wij willen dat een specifieke verordening voor wijn en gedistilleerde dranken in de komende drie jaar wordt uitgewerkt, in plaats van in de komende vijf jaar zoals de Europese Commissie voorstelt. Mijnheer de Voorzitter, commissaris, dat wilde ik graag opmerken.</p>
    </intervention>
    <intervention id="2-099" speaker_id="28178" name="Miroslav Mikolášik" is_mep="True" mode="spoken">
      <p sl="sk">Ik zou mevrouw Renate Sommer graag willen bedanken voor haar zeker niet al te makkelijke en met veel toewijding uitgevoerde werkzaamheden voor het verslag inzake deze ontwerpverordening. Dit is een uitermate belangrijk stuk wetgeving, met name met het oog op de gezondheid van de Europese burger, onze prioriteit nummer een. Tegenwoordig staat onomstotelijk vast dat een aantal ziekten, waaronder beschavingsziekten, samenhangen met een onjuist voedingspatroon. Dat vraagt al met al om een conceptuele aanpak.</p>
      <p sl="sk">Ik wil graag benadrukken dat de consument duidelijke en overzichtelijke informatie moet krijgen over de voedingswaarde van een product. Natuurlijk is de keuze dan verder aan hem of haar. Het gaat ons erom de consument te vertellen wat erin zit, en niet wat hij of zij eten moet. De stoplichtvormige aanduidingen lijken mij dan ook te oppervlakkig en van weinig nut. Aangezien 80 procent van de voedingsmiddelenproducenten afkomstig is uit het midden- en kleinbedrijf, is het belangrijk erop te wijzen dat deze maatregelen dergelijke producenten niet onevenredig belasten mogen.</p>
    </intervention>
    <intervention id="2-100" speaker_id="photo_generic" name="John Dalli" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik dank u voor dit levendige en interessante debat waarin zulke krachtige standpunten over diverse onderdelen van het voorstel naar voren zijn gebracht. De Commissie zal deze standpunten natuurlijk zorgvuldig in overweging nemen.</p>
      <p sl="en">Er zijn bepaalde kwesties die volgens ons fundamenteel zijn voor consumenten – bijvoorbeeld de beschikbaarheid van informatie over allergene stoffen op alle levensmiddelen, voedingswaarde-etikettering op de voorkant van de verpakking ondersteund door aanvullende etikettering door de lidstaten, opneming van meetbare criteria voor de leesbaarheid en evenwichtige informatie inzake consumentengezondheid. Ik wil nogmaals benadrukken dat ik een groot voorstander ben van voedingswaardeprofielen en wijs er met klem op dat wij de productie van geen enkel levensmiddel zullen stopzetten en dat we onbevooroordeeld te werk zullen gaan. De Commissie kan niet aanvaarden dat deze bepaling wordt geschrapt uit de verordening inzake voedingsclaims.</p>
      <p sl="en">Als u mij toestaat, wil ik graag reageren op een aantal van de kwesties die hier vandaag aan de orde zijn geweest. Wat betreft de financiering door de EAVV, de Europese Autoriteit voor voedselveiligheid, kan ik zeggen dat we momenteel werken aan een niet-wetgevend verslag dat na de zomer klaar moet zijn en waarin staat welke koers we in dat opzicht willen volgen.</p>
      <p sl="en">Wat innovatie betreft: ik ben van mening dat onze voorstellen niet tegen innovatie gericht zijn. Ik ben voor innovatie – en dat geldt ook voor de Commissie – maar het moet wel verantwoorde innovatie zijn. We willen innovatie die werkt voor de consumenten en innovatie die werkt voor de gezondheid van consumenten.</p>
      <p sl="en">Aangaande de gedane voedingsclaims en de goedkeuring ervan waar de heer Davies naar verwees, moet ik zeggen dat we, op grond van artikel 13, inderdaad ongeveer 44 000 aanvragen voor gezondheidsclaims van lidstaten hebben ontvangen. Toen we de lidstaten vroegen deze gezondheidsclaims te herzien, bleven er nog 4 000 over. Hieruit blijkt mijns inziens de lakse en oppervlakkige manier waarop claims worden gedaan en waarom het van belang is dat we toezicht houden op deze claims, die, zoals ik al zei, worden gebruikt als marketinginstrumenten om producten te verkopen. Dit proces heeft enige vertraging opgelopen door de grote aantallen, maar we verwerken ze in partijen. De eerste partij is door de EAVV afgerond en wordt door de Commissie beoordeeld voor publicatie en de beoordeling van de tweede partij door de EAVV vordert ook al. Dit is een doorlopend proces. Daarentegen zijn er inmiddels vijftig claims beoordeeld op grond van artikel 14 en heeft de Commissie zich voor of tegen deze claims uitgesproken. De werkzaamheden hieraan zijn dus in volle gang – we hebben vertraging opgelopen maar er wordt aan gewerkt.</p>
      <p sl="en">Ik wil nog iets opmerken over de effectbeoordelingen. De Commissie heeft dit voorstel gesteund door middel van een brede raadpleging van belanghebbenden en een effectbeoordeling waarin de kosten en baten van de diverse beleidskeuzes werden afgewogen. Het effect van verschillende vandaag en in het verleden door de geachte afgevaardigden ingediende amendementen gericht op aanvullende etiketteringsregels, is niet onderzocht. Omwille van betere regelgeving denk ik dat het besluitvormingsproces te allen tijde moet worden onderbouwd door een effectbeoordeling.</p>
      <p sl="en">Tot slot dank ik nogmaals mevrouw Renate Sommer en alle geachte afgevaardigden voor hun bijdragen. Zoals gewoonlijk wordt er een volledige lijst van de standpunten van de Commissie inzake alle amendementen aan het Parlement beschikbaar gesteld.</p>
    </intervention>
    <intervention id="2-101" speaker_id="4436" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt woensdag 16 juni 2010 plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-102" speaker_id="4746" name="Sergio Berlato" is_mep="True" mode="written">
      <p sl="it">Dit debat van vandaag is van uitzonderlijk belang.</p>
      <p sl="it">Het Europees recht voorziet in een reeks maatregelen en richtlijnen over de ingrediënten van levensmiddelen en voedselwaarde-etikettering. Momenteel bestaan er echter geen gecoördineerde etiketteringseisen tussen de lidstaten. Door het grote aantal generieke Europese regels dat van toepassing is op voedselinformatie lijken Europese consumenten de richting kwijt te raken. In plaats van de gaten te dichten zoals de bedoeling was, hebben de aanvullende verordeningen van de lidstaten de handel binnen de interne markt van de Europese Unie belemmerd.</p>
      <p sl="it">Om die redenen denk ik dat alleen een eenduidig systeem voor voedselwaarde-etikettering op Europees niveau deze problemen redelijkerwijze kan oplossen. Verplichte etikettering moet op begrijpelijke wijze worden gepresenteerd, zodat consumenten goed doordachte keuzes kunnen maken wanneer ze iets kopen. Consumenten nemen inderdaad nog altijd een speciale plaats in binnen ons besluitvormingsproces als het gaat om de bescherming van zowel hun gezondheid als de kwaliteit van de goederen die ze kopen.</p>
      <p sl="it">Ik wil benadrukken hoe belangrijk het is om Europese ondernemingen te beschermen tegen iedere vorm van vervalsing en oneerlijke concurrentie, en tegelijkertijd bureaucratie terug te dringen. De aanduiding van de naam van de producent op levensmiddelenverpakkingen is ook cruciale informatie met het oog op de bevordering van de concurrentie van de Europese levensmiddelenindustrie.</p>
    </intervention>
    <intervention id="2-103" speaker_id="96975" name="António Fernando Correia de Campos" is_mep="True" mode="written">
      <p sl="pt">Het verslag-Sommer is belangrijk om ervoor te zorgen dat consumenten geïnformeerd zijn maar ook om marktverstoringen te voorkomen en de Europese economie te stimuleren via mechanismen voor transparantie en een uniforme toepassing van de regels in de EU. Tot mijn verbazing zie ik dat er weer pogingen worden ondernomen, via amendementen voor de plenaire behandeling, om wijn op te nemen in dit etiketteringssysteem met informatie over het energie- en suikergehalte.</p>
      <p sl="pt">Voor de etikettering van wijn bestaan al een reeks verplichte vermeldingen. Bijkomende eisen zouden de etiketten zwaar verteerbaar en moeilijk leesbaar maken, waardoor het praktisch nut van de etiketten uiterst gering wordt. De speciale voorschriften voor de etikettering van wijn laten zich historisch verklaren door het feit het om een zwaar gereglementeerd product gaat met specifieke kenmerken. De buitengewone regeling voor wijn is noodzakelijk, zodat er tijdens de vijf jaar vrijstelling voor het product zorgvuldig geanalyseerd kan worden welke vermeldingen op het etiket zouden moeten staan. De financiële crisis die Europa op dit moment treft, vereist een voorzichtige aanpak van deze sector waarin de meeste bedrijven ’een kleine of middelgrote onderneming zijn. Nieuwe eisen zouden de al hoge productiekosten van kwaliteitswijn verder opvoeren, terwijl het praktisch nut van die nieuwe regels gering is. Het lijkt me daarom niet raadzaam en ook verkeerd het etiketteren van wijn onder de verordening te laten vallen die we hier behandelen.</p>
    </intervention>
    <intervention id="2-104" speaker_id="96717" name="Robert Dušek" is_mep="True" mode="written">
      <p sl="cs">Met het verslag over voedselinformatie wordt beoogd zeven bestaande richtlijnen en één verordening op een lijn te brengen en meer duidelijkheid te scheppen in de geldende voorschriften op Europees en nationaal niveau. De huidige verschillen leiden tot onzekerheid en verwarring ten aanzien van de op voedingsmiddelen vermelde informatie ten aanzien van de ingrediënten en de voedingswaarden. Verder wordt als neveneffect van deze nieuwe geharmoniseerde EU-regelgeving inzake voedselinformatie het concurrentievermogen van de Europese producenten vergroot en een bijdrage geleverd aan gezonde voedingsgewoonten onder de bevolking. Ik ben het faliekant oneens met het Commissievoorstel om de lidstaten verregaande vrijheid te laten bij het vaststellen van de concrete juridische invulling van dit geheel. Dit leidt alleen maar tot verdere versplintering en dispariteiten op de interne markt en brengt het hoofddoel van de verordening, namelijk geharmoniseerde en begrijpelijke voedselinformatie, volledig buiten bereik. Het voorstel van de Commissie voor een lettergrootte van 3 mm is in de praktijk in vele gevallen onhaalbaar. Bepaalde verpakkingen zouden daarvoor groter moeten worden gemaakt. Dat leidt logischerwijze tot hogere productiekosten voor de verpakkingen, hogere vervoerskosten van de aldus verpakte producten, een groter ruimtebeslag, duurdere levensmiddelen en hogere afvalverwerkingskosten. De Commissie is geheel voorbijgegaan aan kleine landbouwondernemingen en de directe verkoop van onverpakte producten. De Commissie is met een onevenwichtig en incompleet voorstel gekomen waarin geen rekening is gehouden met de meest recente wetenschappelijke inzichten. Dat is volstrekt onaanvaardbaar. Ik ga in grote lijnen akkoord met de inhoud van het aangepaste verslag van de Commissie milieubeheer, volksgezondheid en voedselveiligheid en zal dus voor deze nieuwe versie stemmen.</p>
    </intervention>
    <intervention id="2-105" speaker_id="58758" name="Elisabetta Gardini" is_mep="True" mode="written">
      <p sl="it">Vandaag stemmen we over een verordening die consumenten moet beschermen door hun recht op informatie over de aan hen verkochte levensmiddelen te garanderen, zodat ze bij hun aankopen goed doordachte keuzes kunnen maken.</p>
      <p sl="it">We zijn hier niet om te bepalen wat Europese burgers moeten eten. Daarom kunnen we methodes als het stoplichtmodel of etikettering van het voedingswaardeprofiel niet goedkeuren, waarbij levensmiddelen een groen of rood licht krijgen op basis van zogenaamde gezondheidsprincipes die bovenal geen rekening houden met gastronomische tradities of lokale specialiteiten. Daarnaast zijn vooraanstaande voedingsdeskundigen van mening dat er geen goede en slechte levensmiddelen bestaan, maar alleen goede en slechte voedingspatronen, afhankelijk van de manier waarop de verschillende levensmiddelen worden gecombineerd in het totale dieet van een persoon. Zowel de stoplichtmethode als het voedingswaardeprofiel gaan voorbij aan het feit dat het menselijk lichaam ook deze zo geminachte vetten, suikers en zout nodig heeft om goed te functioneren.</p>
      <p sl="it">Ook wil ik de aandacht vestigen op de noodzaak om de herkomst van levensmiddelen te specificeren. We weten allemaal dat in sommige landen ingrediënten gebruikt mogen worden die schadelijk zijn voor de gezondheid of dat er slechte hygiënische voorschriften binnen de productiesector worden toegestaan. We moeten ook die ondernemingen waarvan de kracht bij de kwaliteit en de gezondheid van hun producten ligt, beschermen. Met onze stem kunnen we belangrijke progressie boeken in deze richting.</p>
    </intervention>
    <intervention id="2-998" speaker_id="28255" name="Andreas Mölzer" is_mep="True" mode="written">
      <p sl="de">Wij hebben ongeveer 90 miljoen euro gespendeerd aan de EU-campagne ter bevordering van een gezond dieet voor Europese schoolkinderen. Het doel was schoolkinderen gezond te laten eten door hun gratis fruit aan te bieden. Kortom, wij geven miljoenen uit om kinderen in te prenten dat ze appels en ander fruit moeten eten. Vervolgens zijn wij van plan een voedseletiketteringssysteem te introduceren op grond waarvan levensmiddelen met een laag suiker-, vet- en zoutgehalte een groen verkeerslicht op het etiket krijgen en levensmiddelen met een hoog gehalte een rood verkeerslicht. Zo krijgen al die appels die wij voor al die miljoenen euro’s hebben rondgedeeld, plotseling een rood etiket omdat hun suikergehalte hoog is. Deze appels worden dan opeens als ongezond bestempeld. Op deze manier zullen die kinderen geen al te hoge pet op hebben van de EU. Zelfs mensen die niet nadenken over wat ze eten, begrijpen inmiddels wel dat het niet gezond is om al te grote hoeveelheden kant-en-klaarmaaltijden, koekjes, snoepjes en alcohol te consumeren. Voor al die mensen die rekening willen houden met hun gezondheid als zij levensmiddelen kopen, of die daartoe gedwongen zijn vanwege een ziekte, is het veel belangrijker dat een etiket een complete lijst van ingrediënten bevat. Op deze manier kunnen diabetici bijvoorbeeld makkelijker berekenen hoeveel sneetjes brood ze moeten eten, in plaats van dat ze moeten gokken hoeveel insuline ze moeten injecteren. Voor de ongeveer 10 procent aan consumenten die naar het schijnt de informatie op het etiket tot zich neemt, zijn eerder de calorische waarde en de hoeveelheid calorieën van belang. Een verwarrend systeem van kleurencodes heeft daarentegen weinig nut.</p>
    </intervention>
    <intervention id="2-106" speaker_id="33989" name="Daciana Octavia Sârbu" is_mep="True" mode="written">
      <p sl="en">Veel Europese burgers lijden aan voedingsgerelateerde aandoeningen, zoals diabetes, hoge bloeddruk en hartaandoeningen en het aantal gevallen van deze – vaak te voorkomen – aandoeningen neemt toe. De grote nadruk op verwerkte levensmiddelen en convenience foods in combinatie met een gebrek aan toegankelijke informatie over de samenstelling van deze producten leidt ertoe dat consumenten niet altijd gezonde keuzes voor hun voeding maken – zelfs als ze dat wel willen. We hebben recht op duidelijke, nauwkeurige informatie over wat we eten en het zou mogelijk moeten zijn om verschillende producten eenvoudig met elkaar te vergelijken, vooral in termen van vet-, suiker- en zoutgehalte. De etiketteringsnormen, met name de kleurcodering die ik morgen tijdens de stemming zal steunen, helpen mensen met specifieke dieetwensen alsook mensen die in het algemeen bewust met voeding omgaan, de juiste keuzes te maken. Educatie over dieet en voeding alleen is niet genoeg. Er moet ter ondersteuning ook toegankelijke en betrouwbare informatie beschikbaar zijn die mensen eenvoudig kunnen gebruiken. Dit is van wezenlijk belang als we mensen in staat willen stellen de juiste voedingskeuzes te maken en het is een van de beste manieren om de voedingsgerelateerde ziekten waarmee de hele Europese Unie te kampen heeft, aan te pakken.</p>
    </intervention>
    <intervention id="2-107" speaker_id="96776" name="Róża Gräfin von Thun und Hohenstein" is_mep="True" mode="written">
      <p sl="pl">Het verslag over een verordening van het Europees Parlement en de Raad betreffende de verstrekking van voedselinformatie aan de consumenten, waarover vandaag gestemd zal worden tijdens de plenaire vergadering van het Europees Parlement, geeft de consument weer meer mogelijkheden om de nodige informatie over levensmiddelen te verzamelen en daardoor een bewuste aankoopbeslissing te nemen. Op grond van deze wettekst voert de Unie een etiketteringssysteem voor levensmiddelen in dat zal gelden in alle lidstaten. Dit is een voorbeeld van goede wetgeving die orde brengt in het huidige systeem, dat bestaat uit zeven richtlijnen en een verordening. Dankzij de harmonisering van de voorschriften op Europees niveau wordt een goede werking van de gemeenschappelijke markt gegarandeerd door de consument de mogelijkheid tot bewuste keuzes te geven en tegelijkertijd de producenten een juridische bescherming te bieden. De verscheidenheid aan etiketteringssystemen voor levensmiddelen veroorzaakt enkel onnodige twijfels bij de consumenten die aankopen doen. De opgegeven informatie is vaak onleesbaar of onvoldoende zichtbaar op de verpakking. Dit is van uitzonderlijk belang als we de obesitasepidemie in Europa in het achterhoofd houden. Het verslag van Renate Sommer moet deze stand van zaken veranderen en daarom zal ik voor het verslag stemmen.</p>
    </intervention>
  </section>
  <section id="creitem6" title="6. Kwaliteit van de statistische gegevens in de Unie en grotere controlebevoegdheden van de Commissie (Eurostat) (debat)">
    <intervention id="2-109" speaker_id="4436" name="De Voorzitter" is_mep="True" mode="spoken">
      <p sl="nl">Aan de orde is het debat over de mondelinge vraag (O-0080/2010) van Othmar Karas en Sharon Bowles, namens de Commissie economische en monetaire zaken, aan de Commissie, over de kwaliteit van de statistische gegevens in de Unie en grotere controlebevoegdheden van de Commissie (Eurostat) (B7-0314/2010).</p>
    </intervention>
    <intervention id="2-110" speaker_id="4246" name="Othmar Karas" is_mep="True" mode="spoken">
      <p sl="de">auteur. – Mijnheer de Voorzitter, commissaris Rehn, dames en heren, het debat van vandaag is een belangrijk signaal dat het Europees Parlement in het huidige tijdsgewricht wil afgeven. Dat wij deze mondelinge vraag behandelen midden in het proces van het vernieuwen van Eurostat en het opstellen van de verklaring van het Europees Parlement aan de Commissie, geeft eveneens blijk van onze vastberadenheid.</p>
      <p sl="de">Door een afzonderlijke resolutie in te dienen, geven wij als Europees Parlement aan dat wij willen dat Eurostat onafhankelijk en met een ruim mandaat opereert. Dit is het eerste directe antwoord van de wetgevers op de ervaringen in en met Griekenland. Tegelijkertijd moeten wij niet vergeten dat de Raad in 2005 het vijfpuntenplan van commissaris Almunia heeft verworpen en zo heeft gezorgd dat de Commissie niet werd voorzien van de nodige instrumenten. Wij halen nu in wat wij al eerder hadden kunnen, en moeten, doen. Dienovereenkomstig zou ik zowel de Commissie als de Raad eraan willen herinneren dat de politieke wil wel degelijk bestaat om alle instrumenten te ontwikkelen die nodig zijn om te zorgen dat de euro wordt ondersteund, niet alleen door de pijler van de monetaire unie maar ook door de pijler van de economische unie. Ik roep de Raad op deze mogelijkheid niet te blokkeren, te vertragen of te voorkomen, maar deze werkelijk aan de Commissie te gunnen.</p>
      <p sl="de">Ook zouden wij willen weten of er nog onderzocht wordt op welke punten Eurostat en/of de lidstaten de afgelopen jaren onjuist hebben gehandeld, aangezien wij pas kunnen weten welke aanpassingen en toevoegingen er moeten worden gemaakt als wij over een heldere analyse beschikken.</p>
      <p sl="de">Wat wil het Europees Parlement nu precies? Wij willen onafhankelijkheid, wij willen vergelijkbaarheid – en daarom willen wij minimumnormen voor het verzamelen van statistieken en minimumnormen voor de institutionele structuur van de autoriteiten en de samenwerking met de ECB. Wij willen dat alle handelingen kunnen worden gecontroleerd, en dat is de reden dat Eurostat op ieder moment een onaangekondigde controle moet kunnen verrichten. Wij willen dat de bevoegdheden ervan worden uitgebreid, omdat wij inzicht willen hebben in alle gegevens – dus ook op regionaal en gemeentelijk niveau en voor de sociale zekerheid. Wij willen een naadloze samenwerking, wij willen de coördinerende functie versterken en wij willen dat de Commissie ons, alvorens wij ons verslag afronden, vertelt of alles wat tot op heden is overeengekomen met de Raad, voldoende is. Wij geloven namelijk niet dat dit het geval is. Wij hebben het over een minimumverklaring, waarmee wordt ingehaald wat wij hebben nagelaten, zodat wij een volgende stap kunnen zetten naar meer onafhankelijkheid en uitgebreidere bevoegdheden.</p>
    </intervention>
    <intervention id="2-111" speaker_id="33570" name="Sharon Bowles" is_mep="True" mode="spoken">
      <p sl="en">auteur . − Mijnheer de Voorzitter, de Commissie economische en monetaire zaken is consequent en eendrachtig in haar standpunt dat Eurostat moet worden versterkt en we streven al een lange tijd naar statistische gegevens van hogere kwaliteit.</p>
      <p sl="en">We kennen de geschiedenis waar de heer Karas al naar verwees. In 2005 heeft de Raad zichzelf te schande gemaakt en de kiem gezaaid voor de huidige staatsschuldproblemen door het stabiliteits- en groeipact te verzwakken en tegelijkertijd Eurostat controlebevoegdheden te ontzeggen. Met die historische achtergrond is er tijd nodig om het vertrouwen te herstellen en gebrek aan vertrouwen heeft ertoe bijgedragen dat lidstaten tijdens de recente problemen heel veel contant geld op tafel hebben moeten leggen. Woorden en politieke toezeggingen van de Raad Ecofin waren niet genoeg.</p>
      <p sl="en">Binnenkort krijgt Eurostat dan eindelijk controlebevoegdheden en dat is nu des te meer van belang omdat dit de sleutel is tot andere doeltreffende plannen op het gebied van economisch toezicht. Het is veel beter om een instrument te hebben dat grip biedt op resultaten dan een waarmee je alleen maar grip hebt op beloften.</p>
      <p sl="en">We willen dat de kwaliteit van gegevens wordt verbeterd en dat deze tijdig beschikbaar zijn en we willen de stroomopwaartse input in nationale rekeningen kunnen onderzoeken en wij vragen ons af of de nieuwe bevoegdheden die Eurostat krijgt, voldoende zijn. Zelfs nu heeft de Raad Ecofin enkele voorwaarden aan de nieuwe controlebevoegdheden verbonden. Deze zijn weliswaar minder beperkend dan velen van ons vreesden, maar wellicht wordt de mogelijkheid om echt vroegtijdig onderzoek te doen en in te grijpen er toch door ondermijnd.</p>
      <p sl="en">Het verslag van het Europees Parlement steunt onvoorwaardelijke rechten voor Eurostat om zogeheten methodologische bezoeken af te leggen. Natuurlijk moeten middelen ingezet worden waar ze nodig zijn, maar onderzoek moet plaatsvinden op het moment dat er argwaan is en niet naderhand.</p>
      <p sl="en">Tot slot nog dit: wanneer weten we dat er niet met twee maten wordt gemeten? Wat wordt er ondernomen om ervoor te zorgen dat boekhoudkundige procedures gestandaardiseerd worden en transparant genoeg zijn om activiteiten buiten de balans en allerlei andere innovatieve praktijken te ontdekken?</p>
    </intervention>
    <intervention id="2-112" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie . − Mijnheer de Voorzitter, om te beginnen dank ik de heer Karas, mevrouw Bowles en anderen omdat ze deze zeer belangrijke kwesties betreffende de kwaliteit van statistische gegevens en Eurostat aan de orde hebben gesteld. Ik verwelkom ook de steun die u in uw ontwerpadvies uit voor het voorstel van de Commissie tot wijziging van de verordening betreffende de toepassing van het protocol betreffende de procedure bij buitensporige tekorten (BTP).</p>
      <p sl="en">Ik wijs erop dat dit in februari het allereerste wetgevingsvoorstel was van de tweede Commissie van de heer Barroso. Ik ben blij dat het, naar ik vertrouw, spoedig zal worden aangenomen zodat we het aan ons arsenaal kunnen toevoegen. Er was al veel eerder behoefte aan, zoals mevrouw Bowles zei.</p>
      <p sl="en">Het oorspronkelijke voorstel hiertoe stamt uit 2005, maar dat werd toen door de lidstaten afgewezen. De tijden zijn inmiddels veranderd en er is nu brede steun voor in de Raad.</p>
      <p sl="en">Wat dit voorstel betreft: de algemene benadering waartoe de Raad Ecofin op 8 juni, vorige week, heeft besloten, bevestigt het belang van statistische gegevens van hoge kwaliteit over staatschuld en begrotingstekort en erkent de rol van de Commissie en Eurostat voor dat doel.</p>
      <p sl="en">In de verordening waaraan nu de laatste hand wordt gelegd, blijft het voornaamste doel van het voorstel dat de Commissie heeft ingediend, behouden, namelijk Eurostat grotere bevoegdheden te verlenen wanneer er een duidelijk ernstig risico of probleem in verband met de kwaliteit van gegevens aan het licht is gebracht. De Commissie kan de compromistekst derhalve aanvaarden.</p>
      <p sl="en">De Commissie is van plan een aantal verdere stappen te ondernemen om de kwaliteit van Europese statistische gegevens voor de BTP te verbeteren. Er zullen onmiddellijk extra middelen worden ingezet voor het personeel dat zich met dit werk bezighoudt, in de eerste plaats door middel van een interne herschikking binnen Eurostat. De lidstaten zullen vaker worden bezocht dan nu het geval is in de vorm van de zogenoemde BTP-contactbezoeken.</p>
      <p sl="en">De Commissie zal ervoor zorgen dat er meer informatie over brongegevens voor het samenstellen van statistische gegevens wordt opgenomen in de BTP-lijsten waarin de verordening voorziet. Mocht er sprake zijn van een uitzonderlijk geval wanneer duidelijk ernstige risico’s of problemen in verband met de kwaliteit van de gegevens aan het licht zijn gebracht, dan zal Eurostat gebruik maken van alle geldende bevoegdheden die het op grond van de nieuwe regels tot zijn beschikking heeft, waaronder natuurlijk de controlebevoegdheden.</p>
      <p sl="en">Voordat ik afsluit, wil ik kort stilstaan bij een paar actuele kwesties aangaande Griekenland. Daarvoor wil ik van deze gelegenheid gebruikmaken en nog een minuut langer beslagleggen op uw tijd. Zoals bekend heeft de Commissie diepgaand onderzoek gedaan naar Griekse statistische gegevens over verschillende jaren. De gewijzigde verordening moet voortaan het gevaar van fraude en manipulatie van statistische gegevens of dat van andere onregelmatigheden verkleinen.</p>
      <p sl="en">Gisteren heeft zich een nieuwe ontwikkeling voorgedaan in verband met Griekenland. Zoals u weet, heeft kredietbeoordelaar Moody’s gisteren besloten een lagere waarde toe te kennen aan Griekse obligaties. Ik heb dit ook besproken met collega Michel Barnier en de voorzitter van de Commissie. Ik moet zeggen dat het besluit van Moody’s op een verrassend en hoogst ongelukkig tijdstip komt, net nu er een overeenkomst over een macro-economisch aanpassingsprogramma is afgesloten tussen Griekenland en de Commissie, de ECB en het IMF.</p>
      <p sl="en">Uit de maatregelen die de Griekse regering heeft genomen, blijkt haar bereidwilligheid om de strategie voor hervorming van het statistische stelsel uit te voeren, de overheidsfinanciën te stabiliseren en te werken aan het herstel van de duurzame economische groei voor de lange termijn. Het besluit van Moody’s lijkt onverenigbaar met de ontwikkeling rond de uitgifte van Griekse staatsobligaties en CDS-spreads, die sinds de overeenkomst over het programma aanzienlijk zijn beperkt. Dit roept opnieuw vragen op over de rol van kredietbeoordelingsinstellingen in het financiële systeem en de prudentiële regelgeving.</p>
      <p sl="en">Deze en andere kwesties zullen door de Commissie in overweging worden genomen als zij nadenkt over de toekomst van kredietbeoordelingsinstellingen. De Commissie zal zich de komende maanden met name buigen over de mate van concurrentie in deze sector – voorlopig zeer gericht – en ook over de transparantie met betrekking tot methodologie en belangenverstrengeling, aangezien het systeem blijft gebaseerd op het betaler-uitgever-model.</p>
      <p sl="en">Tot slot wil ik nog zeggen dat nauwkeurige en betrouwbare statistische gegevens over nationale rekeningen van cruciaal belang zijn. Het is een van de hoekstenen van een goed en doelmatig functionerende economische en monetaire unie, zoals de heer Karas onder anderen onderstreepte. Dit amendement inzake de bevoegdheden van Eurostat is derhalve een essentieel onderdeel van de inspanningen om de economische governance in Europa te versterken, en dat is zeker een noodzakelijke doelstelling.</p>
    </intervention>
    <intervention id="2-113" speaker_id="96671" name="Edward Scicluna" is_mep="True" mode="spoken">
      <p sl="en">namens de S&amp;D-Fractie . – Mijnheer de Voorzitter, ik ben blij dat de Commissie wetgevingsvoorstellen ter ondersteuning van Eurostat heeft ingediend, die momenteel door de Commissie economische en monetaire zaken worden onderzocht.</p>
      <p sl="en">De kwaliteit van statistische governance raakt de kern van de crisis in de eurozone. Ik twijfel er geen moment aan dat Eurostat grotere bevoegdheden moet krijgen, met name om ter plaatse inspecties te kunnen uitvoeren in de lidstaten. Maar dergelijke inspecties moeten niet worden begeleid door ambtenaren van het ministerie van Financiën van de lidstaat of door de nationale statistische instanties of zelfs door overheidsondernemingen: als de werkzaamheden daarom vragen, moeten daar academische economen, vakbonden, NGO’s en dergelijke bij worden betrokken. Dit is iets wat kredietbeoordelingsinstellingen of zelfs IMF-delegaties, altijd als vanzelfsprekend doen.</p>
      <p sl="en">Ten tweede moet er een gemeenschappelijk boekhoudsysteem komen – dat door alle lidstaten wordt gehanteerd en dat gebaseerd is op een gestandaardiseerde en internationaal geaccepteerde boekhoudmethode die de lidstaten, de Commissie en het Parlement overeengekomen zijn. Dit systeem zou niet alleen moeten gelden voor financiële verslagen zoals deze bij de Commissie worden ingediend maar moet ook worden toegepast in de publieke sector in de lidstaten zelf.</p>
      <p sl="en">Ruim tien jaar na de vorming van de eurozone en de invoering van de euro hebben we een aantal fundamentele gebreken in het systeem ontdekt die schade veroorzaken. Deze gebreken hebben we genegeerd, ironisch genoeg, vanwege het valse gevoel van veiligheid dat we ontlenen aan een succesvolle euro. We moeten ervoor zorgen dat markten in de toekomst de economische voorspellingen en statistieken van overheden vertrouwen. We moeten deze gebreken zien te herstellen en wel snel.</p>
      <p sl="en">Ik dring er derhalve bij de Commissie op aan om nauw te blijven samenwerken met het Parlement en de Raad om deze problemen met spoed op te lossen.</p>
    </intervention>
    <intervention id="2-114" speaker_id="97137" name="Sylvie Goulard" is_mep="True" mode="spoken">
      <p sl="fr">namens de ALDE-Fractie. – Mijnheer de Voorzitter, commissaris, de huidige crisis in de eurozone is natuurlijk niet toe te schrijven aan de tekortkomingen van het gemeenschappelijke statistische systeem. Toch hebben die tekortkomingen ernstige consequenties gehad. Er zijn economische consequenties, dat is al vaak gezegd, maar er zijn ook consequenties op het gebied van geloofwaardigheid van de Europese Unie. We hebben hier naar mijn mening te maken met ernstige problemen voor wat betreft de manier waarop de Europese Unie momenteel functioneert. Regeringen doen, terecht overigens, beloftes aan hun bevolking met de woorden dat ze streng zullen toezien op de wederzijdse verplichtingen, dat de voorwaarden tot in detail zullen worden bestudeerd – in de originele Duitse versie is dat drei komma null , maar diezelfde regeringen hebben jarenlang geweigerd om Eurostat de beschikking te geven over middelen om zijn werk te doen. Dit alles heeft het algemeen belang geschaad, want wat de Commissie schaadt is voor niemand goed.</p>
      <p sl="fr">Daarom staan wij volledig achter deze resolutie, waarin wordt gevraagd om onderzoeksbevoegdheden voor de Commissie, voor Eurostat, alsmede om versterking van de gemeenschappelijke normen. Zonder deze poging tot striktheid bij het gebruiken en verzamelen van gegevens, zullen de beloften van striktheid niet gehouden kunnen worden. De burgers zullen steeds meer de weg kwijt raken en de Europese Unie zal gezichtsverlies lijden.</p>
    </intervention>
    <intervention id="2-115" speaker_id="96981" name="Franz Obermayr" is_mep="True" mode="spoken">
      <p sl="de">Mijnheer de Voorzitter, het debat inzake de uitgebreidere bevoegdheden van Eurostat raakt niet echt aan de kern van het probleem. Uiteraard mogen wij nooit meer in de situatie geraken waarin een lidstaat een spelletje speelt met zijn begrotingsgegevens en ten koste van anderen jarenlang meer uitgeeft dan het land zich kan permitteren. Als er reden is om aan de gegevens te twijfelen, moeten deze ook worden gecontroleerd. De EU moet Griekenland en de huidige crisis met de euro echter niet als excuus gebruiken om de bevoegdheden van de begrotingsautoriteiten van de lidstaten geheel weg te nemen.</p>
      <p sl="de">De sociaaleconomische structuren van de lidstaten verschillen in sommige gevallen zeer. Zelfs Eurostat, dat jongleert met de cijfers voor de EU, moet dit beseffen. Een werkloze in Londen is niet hetzelfde als een werkloze in Parijs, omdat er nu eenmaal per stad verschillende criteria gelden. De verschillen tussen de sociaaleconomische realiteiten van de landen met een van oudsher harde valuta en de landen met een van oudsher zachte valuta, zijn nog opvallender.</p>
      <p sl="de">Eurostat moet de mythe van vergelijkbaarheid niet koste wat kost in stand willen houden. Er zou juist fundamenteel anders moeten worden gedacht over de vergelijkbaarheid van de landen in de eurozone.</p>
    </intervention>
    <intervention id="2-116" speaker_id="39317" name="Anni Podimata" is_mep="True" mode="spoken">
      <p sl="el">Mijnheer de Voorzitter, commissaris, allereerst zou ik mijn volledige voldoening willen uitspreken over het commentaar dat u zo-even gaf bij de plotse en ongegronde beslissing van het ratingbureau Moody’s om de kredietwaardigheid van Griekenland lager te beoordelen, een beslissing die u beschreef als ongelukkig getimed en inconsequent. Daarmee bevestigt u dat wij terecht het werkingskader van zulke bureaus op Europees grondgebied grondig onder de loep nemen en ernstig de mogelijkheid bekijken om een Europees openbaar ratingbureau op te richten.</p>
      <p sl="el">Wat het debat van vandaag en het voorstel tot herziening van de regelgeving over de kwaliteit van statistische gegevens in de procedure bij buitensporige tekorten betreft: we weten allemaal dat dit een uitloper is van de zogenaamde “Griekse affaire” van vervalste statistieken.</p>
      <p sl="el">Als Grieks lid van het Europees Parlement voel ik mij uiteraard niet gelukkig dat Griekenland in een dergelijk debat wordt gebruikt als een voorbeeld van hoe het niet moet. Ik wil er echter aan herinneren – en u deed dat eerder ook al, commissaris – dat het Griekenland zelf was, dat wil zeggen de huidige Griekse regering, dat als eerste het probleem heeft erkend en onmiddellijk radicale beslissingen heeft genomen om dit te verhelpen, eerst en vooral door de nationale statistische dienst om te vormen tot een volledig onafhankelijke instelling onder het toezicht van het parlement, en ten tweede door een onderzoekscomité op te richten om deze onaanvaardbare procedure te onderzoeken en vast te stellen wie hiervoor verantwoordelijk was.</p>
      <p sl="el">Wij moeten echter toegeven dat dit debat op Europees niveau aan de late kant is, omdat er al sinds 2005 voldoende aanwijzingen zijn die ons hadden moeten mobiliseren.</p>
    </intervention>
    <intervention id="2-117" speaker_id="34254" name="Dimitar Stoyanov" is_mep="True" mode="spoken">
      <p sl="bg">Ik wil het debat in een iets meer praktische richting sturen, omdat de commissaris vorige week verklaarde dat er een speciale controle van Eurostat zal plaatsvinden op de statistische gegevens die de Commissie van Bulgarije heeft ontvangen.</p>
      <p sl="bg">Helaas is uit de verklaring van de heer Rehn niet duidelijk gebleken waarom een dergelijke controle nodig is, en daarom wil ik nu van de gelegenheid gebruik maken om hem een vraag te stellen.</p>
      <p sl="bg">Welke criteria leidden ertoe dat de meest stabiele lidstaat van de Balkan voor deze controle werd aangewezen, terwijl alle andere lidstaten op de Balkan in ernstige problemen verkeren? Wat voor criteria deden u ertoe besluiten dat er uitgerekend in Bulgarije een controle moet plaatsvinden? Is hier wellicht sprake van de macht der gewoonte, omdat u voorheen met zaken rond uitbreiding was belast?</p>
      <p sl="bg">Nog maar kortgeleden zei u dat het hoogst ongelukkig is dat Moody’s de kredietwaardigheid van Griekenland naar beneden heeft bijgesteld. Maar realiseert u zich wel dat als u dergelijke uitspraken in het openbaar rondstrooit, ook de kredietwaardigheid van Bulgarije vrijwel direct omlaag kan gaan en dat u dan geen enkele reden hebt om boos te zijn op Moody’s? Nee, dan zult u boos moeten worden op zichzelf.</p>
    </intervention>
    <intervention id="2-118" speaker_id="96673" name="Olle Ludvigsson" is_mep="True" mode="spoken">
      <p sl="sv">Mijnheer de Voorzitter, er bestaan eenvoudige maatregelen die moeten worden genomen om in de EU economische stabiliteit te creëren. Een van de eenvoudigste maar tegelijk belangrijke maatregelen is het verbeteren van de kwaliteit van de economische statistische gegevens. Op dat gebied is het best mogelijk om relatief snel aanzienlijke verbeteringen tot stand te brengen. Daarom ben ik ingenomen met de positieve signalen van de Commissie en de Raad. Ik hoop dat er snel overeenstemming kan worden bereikt over een pakket effectieve maatregelen waarmee de kwaliteit van de statistische gegevens naar een hoger niveau wordt getild.</p>
      <p sl="sv">Ik denk dat we de rol en bevoegdheden van Eurostat moeten versterken. Eurostat moet blijven samenwerken met de nationale instanties die belast zijn met het opstellen van statistische gegevens, maar de hiërarchie en de besluitvormingsniveaus moeten duidelijker worden. Eurostat moet correcte nationale gegevens kunnen eisen en zowel sancties kunnen opleggen als bijzondere inspecties kunnen uitvoeren als de kwaliteit onvoldoende is.</p>
      <p sl="sv">Betere statistische gegevens vergen meer middelen. Het is belangrijk dat we inzien dat betere kwaliteit meer investeringen op dat gebied vergt. We moeten een plan opstellen voor Eurostat. De capaciteit van Eurostat moet worden uitgebreid en we moeten ervoor zorgen dat de begroting die capaciteitsuitbreiding mogelijk maakt. Het baart me zorgen dat de statistische gegevens in de lopende besluitvormingsdiscussies tot dusver geen prioriteit zijn geweest. Ik hoop dat de grotere investering er komt.</p>
    </intervention>
    <intervention id="2-119" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer de Voorzitter, wij weten allemaal dat het wijzigen van de regelgeving ten aanzien van de kwaliteit van de statistische gegevens in de context van de buitensporigtekortprocedure een bijzonder belangrijke en urgente maatregel vormt gezien de huidige problemen met de meeste nationale begrotingen van de lidstaten. Zonder exacte en duidelijke gegevens kunnen wij moeilijk nadere maatregelen overeenkomen en doorvoeren. In dat opzicht zal er een controlemechanisme moeten worden ingevoerd, waarmee de door nationale autoriteiten ingediende gegevens tijdig kunnen worden geverifieerd. Hoe dan ook, wij mogen nooit meer in een situatie terechtkomen – zoals is gebeurd bij Griekenland – waarin het pas achteraf duidelijk wordt dat beslissingen met verreikende gevolgen zijn genomen op basis van onjuiste of vervalste gegevens. Ook moeten wij sancties overwegen voor lidstaten die bewust onjuiste gegevens of statistieken verstrekken. De versterking van Eurostat en de uitbreiding daarvan tot onafhankelijke autoriteit moet daarom hoe dan ook worden overwogen. Dit gaat helemaal niet om bemoeizucht ten aanzien van de begrotingsautoriteiten van de lidstaten, maar juist om het invoeren van doelmatige controles op de gegevens.</p>
    </intervention>
    <intervention id="2-120" speaker_id="96684" name="Liisa Jaakonsaari" is_mep="True" mode="spoken">
      <p sl="fi">Mijnheer de Voorzitter, naar mijn mening mogen wij de Commissie dankbaar zijn voor het feit dat zij in deze zaken zo snel vooruitgang boekt. Nog maar enkele maanden geleden werd bijvoorbeeld het bekijken van de statistische gegevens van een land al beschouwd als aantasting van de nationale soevereiniteit. Toen werd dat bijna voor onmogelijkheid gehouden en nu zijn wij al zo ver gekomen. Het is uitstekend dat de bevoegdheden van Eurostat worden uitgebreid. Europa zou in een soort morele crisis zijn beland als men als het ware alleen vanuit de ooghoeken had kunnen volgen dat de statistieken worden vervalst.</p>
      <p sl="fi">Ik ben het met mijn collega, mevrouw Podimata, eens dat men nu moet ophouden met het belachelijk maken van Griekenland. Griekenland moet worden gerespecteerd voor het nemen van enkele zeer harde maatregelen. Ook de burgers daar zouden betere toegang moeten krijgen tot statistische gegevens en algemene informatie over de economie.</p>
    </intervention>
    <intervention id="2-121" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik dank u voor een zeer substantieel debat en uw steun voor dit voorstel om de bevoegdheden van Eurostat uit te breiden. Ik moet zeggen dat ik het met mevrouw Jaakonsaari eens ben dat we de afgelopen maanden getuige zijn geweest van een transformatie – een echte culturele omslag – wat betreft de houding ten opzichte van economische beleidscoördinatie in Europa.</p>
      <p sl="en">De aanneming van dit voorstel vormt een van de hoekstenen bij onze inspanningen om onze economische en monetaire unie te versterken. Er zijn verschillende punten aan de orde gebracht met betrekking tot Griekenland en Bulgarije en ik zou graag op enkele van de vandaag besproken kwesties willen reageren en een en ander willen toelichten. Wat Griekenland betreft: ik zal niet ingaan op de lange geschiedenis van dit drama. Ik ben het eens met degenen die zeggen dat het oneerlijk is om op Griekenland te blijven inhakken, omdat Griekenland nu op het goede spoor is en het zijn programma effectief ten uitvoer legt. In plaats van voordurende kritiek verdient Griekenland krediet en steun. Op het gebied van de statistische hervormingen werken we samen met de Griekse autoriteiten. We hebben afgelopen winter en voorjaar talrijke bezoeken afgelegd en zijn onlangs een actieplan overeengekomen dat erop gericht is de capaciteit van het Griekse statistische systeem te vergroten en de statistieken van de Griekse overheidsfinanciën te verbeteren.</p>
      <p sl="en">Wat Bulgarije betreft, hebben onze zorgen vooral te maken met twee aspecten van de begrotingsraming. Ik vertrouw erop dat in ieder geval de Bulgaarse leden van het Europees Parlement luisteren naar mijn toelichting op de procedure bij buitensporige tekorten en de statistische problemen van Bulgarije.</p>
      <p sl="en">Ten eerste werd de Commissie pas laat door Bulgarije op de hoogte gesteld van de forse herziening van de begrotingsvooruitzichten en dat is in strijd met de verplichtingen krachtens het Verdrag. Ten tweede hebben we geen informatie over de reden waarom Bulgarije zijn evenwichtige begroting die voor 2010 was gepland, in enkele weken tijd heeft omgezet in een begroting met een tekort van 3,8 procent, hoewel de macro-economische omstandigheden ongewijzigd zijn gebleven of zelfs zijn verbeterd. Derhalve is de Commissie momenteel niet in staat om een beoordeling van de Bulgaarse begrotingsplannen voor dit jaar uit te voeren.</p>
      <p sl="en">De geplande missie van Eurostat naar Bulgarije die voorzien is voor de tweede helft van dit jaar, zal zich niet bezighouden met de verschillen en vragen met betrekking tot de vooruitzichten voor 2010. Dit is geen statistische kwestie. In plaats daarvan zal Eurostat zich concentreren op potentiële risico’s in verband met oude gegevens over de procedure bij buitensporige tekorten, ofwel de BTP, voor het jaar 2009 met betrekking tot niet eerder bekendgemaakte contractuele verplichtingen van de overheid.</p>
      <p sl="en">Ik ben u zeer erkentelijk voor uw aandacht voor deze belangrijke kwesties, die ook van invloed kunnen zijn op de marktpositie van Bulgarije. Volgens de door de Bulgaarse autoriteiten verstrekte informatie worden de interne begrotingscontroles pas halverwege de zomer afgerond. Eurostat zal de uitkomst van dergelijke controles gebruiken in het kader van het geplande BTP-bezoek aan Bulgarije. Afhankelijk van het tempo waarin de herziene verordening, die Eurostat grotere bevoegdheden verleent, wordt aangenomen, kan Eurostat tijdens zijn werkzaamheden, waar nodig, van deze bevoegdheden gebruik maken.</p>
      <p sl="en">Dames en heren, ik dank u nogmaals voor uw aandacht en met name voor uw brede en krachtige steun voor ons voorstel, het allereerste wetgevingsvoorstel van de tweede Commissie-Barroso. De aanneming ervan is essentieel voor het doelmatig functioneren van de economische en monetaire unie.</p>
    </intervention>
    <intervention id="2-122" speaker_id="4436" name="De Voorzitter" is_mep="True" mode="spoken">
      <p sl="nl">Dank u wel, commissaris, en dank u voor uw vriendelijke woorden aan ons adres, al hebben we er niet aandachtig genoeg naar geluisterd. Ik vind het betreurenswaardig dat een betoog van iemand die in dit Huis het woord voert, wordt verstoord door handelingen, zoals een rondje applaus, die niets te maken hebben met het onderwerp ter zake en de toespraak in het kader van ons debat.</p>
      <p sl="nl">Het debat is gesloten.</p>
      <p sl="nl">De stemming vindt woensdag 16 juni 2010 plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-123" speaker_id="96830" name="Enikő Győri" is_mep="True" mode="written">
      <p sl="nl">Tijdens het debat van vandaag moet het Europees Parlement een standpunt innemen over een zeer belangrijk onderwerp, namelijk in welke richting we het systeem voor statistische gegevensverstrekking zoals dat nu onder Eurostat functioneert, moeten transformeren, om in de toekomst situaties zoals het Griekse schandaal te kunnen voorkomen. Ik wil u eraan helpen herinneren dat het Griekse bedrog al in 2004 aan het licht was gekomen, en in dezelfde periode sjoemelde de socialistische Hongaarse regering ook met de cijfers. Desondanks heeft de Europese Unie sindsdien geen effectieve stappen ondernomen om het systeem van statistische gegevensverstrekking te hervormen. Ik zie het als een stap in de goede richting dat de Commissie Eurostat de bevoegdheid wil geven om audits uit te voeren, maar ik ben ervan overtuigd dat we hoe dan ook verder moeten gaan dan dat, want inmiddels staat de toekomst van onze gemeenschappelijke munt op het spel. Wat zie ik als een mogelijke volgende stap? Volgens mij zouden in de procedure voor buitensporige tekorten niet alleen aan lidstaten sancties moeten worden opgelegd die stelselmatig hun verplichting niet nakomen om het criterium van Maastricht – een begrotingstekort van 3 procent – te halen, maar ook aan de lidstaten die jarenlang met onjuiste statistische gegevens beleggers en de Europese Unie hebben misleid, en daarmee de stabiliteit van de eurozone in gevaar brengen. Ik ben het eens met de benadering dat de werknemers van nationale bureaus voor de statistiek persoonlijke verantwoordelijkheid moeten dragen voor de kwaliteit van de gegevens die aan Eurostat worden geleverd. Daarom stel ik voor dat we, met inachtneming van de werkzaamheden die plaatsvinden in de werkgroep van de Raad onder leiding van Herman van Rompuy, de Commissie oproepen een veel strikter systeem van sancties uit te werken dan we nu hebben.</p>
    </intervention>
  </section>
  <section id="creitem7" title="7. Stemmingen">
    <intervention id="2-126" speaker_id="28269" name="De Voorzitter" is_mep="True" mode="spoken">
      <p sl="nl">Aan de orde zijn de stemmingen.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem8" title="7.1. Verkiezing van een ondervoorzitter van het Europees Parlement (stemming)">
    <intervention id="2-128" speaker_id="28269" name="De Voorzitter" is_mep="True" mode="spoken">
      <p sl="nl">Aan de orde is de verkiezing van een ondervoorzitter van het Europees Parlement overeenkomstig de artikelen 13, 15 en 18 van ons Reglement.</p>
      <p sl="nl">Zoals u weet, is een van onze collega-afgevaardigden, die fungeerde als elfde ondervoorzitter, gekozen in het parlement van zijn land, waarin hij het voorzitterschap bekleedt. Ik heb het over de heer Schmitt. Vandaag kiezen wij een nieuwe ondervoorzitter die zijn plaats zal innemen. Ik heb de volgende voordracht ontvangen: de heer László Tőkés. De kandidaat heeft mij formeel op de hoogte gesteld dat hij instemt met zijn voordracht. Omdat er maar één kandidaat is, stel ik voor dat hij bij acclamatie wordt gekozen.</p>
      <p sl="nl">Heeft iemand hier bezwaren tegen? Volgens het Reglement ben ik verplicht om dit te vragen.</p>
    </intervention>
    <intervention id="2-129" speaker_id="96845" name="Corneliu Vadim Tudor" is_mep="True" mode="spoken">
      <p sl="en">Mijnheer de Voorzitter, vandaag is het de eerste keer dat ik me schaam om deel uit te maken van het Europees Parlement. Voor het eerst wordt iemand die het na de Eerste Wereldoorlog ondertekende vredesverdrag van Trianon weigert te erkennen, gepromoveerd en benoemd tot een zo belangrijke positie in Europa. Het Roemeense volk …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-130" speaker_id="28269" name="De Voorzitter" is_mep="True" mode="spoken">
      <p sl="nl">U stemt niet in met deze keus en we zullen daarom een formele stemming houden. We stemmen via het elektronisch systeem.</p>
    </intervention>
    <intervention id="2-131" speaker_id="2295" name="Hannes Swoboda" is_mep="True" mode="spoken">
      <p sl="de">Mijnheer de Voorzitter, het is ons ter ore gekomen dat de kandidaat eerst een verklaring zou willen afleggen. Misschien hebben wij het mis, maar als de kandidaat inderdaad een verklaring wil afleggen, moet u hem eerst het woord geven.</p>
    </intervention>
    <intervention id="2-132" speaker_id="39726" name="László Tőkés" is_mep="True" mode="spoken">
      <p sl="en">Mijnheer de Voorzitter, ik heb voor vandaag een korte verklaring voorbereid, die ik zou willen voorlezen.</p>
      <p sl="en">Het is een grote eer voor mij om te worden benoemd tot ondervoorzitter van het Europees Parlement met de steun van de Europese Volkspartij. Het was een soortgelijke eer om het belangrijkste nationale Roemeense ereteken, de Orde van de Ster, te mogen ontvangen in december 2009 bij de herdenking van de 20e verjaardag van de val van de communistische dictatuur in Roemenië. Twintig jaar geleden kwamen de mensen van Timişoara in opstand tegen het regime van Ceauşescu. Het waren mensen van verschillende etnische achtergrond en overtuiging, maar ze werden verenigd door hun inzicht en moed, en liepen samen dezelfde risico’s. Op dezelfde manier als toen, blijf ik vandaag de belangen van mijn land verdedigen in de strijd voor de mensenrechten, de rechten van minderheden, de godsdienstvrijheid en de vrijheid in het algemeen, terwijl ik trouw blijf aan de Europese en christelijke waarden.</p>
      <p sl="en">Ik ben vastbesloten om de Europese integratie van de voormalige communistische landen en naties in Oost- en Centraal-Europa te bevorderen, en in het bijzonder die van de Hongaarse minderheid in Roemenië, die ik vertegenwoordig als lid van de Europese Volkspartij. Het vervult me met vreugde om deel te mogen uitmaken van het Europees Parlement in de periode na de inwerkingtreding van het Verdrag van Lissabon, omdat het een nieuw begin inluidt in de geschiedenis van een verenigd Europa. Ik dank u voor uw aandacht.</p>
      <a text="(Applaus)"/>
    </intervention>
    <intervention id="2-133" speaker_id="28269" name="De Voorzitter" is_mep="True" mode="spoken">
      <p sl="nl">We stemmen elektronisch. Nadat ik de stemming voor geopend heb verklaard, verschijnt de volgende informatie in beeld: het onderwerp van de stemming en de naam van de kandidaat. Als u vóór de kandidaat stemt, drukt u op de ‘+’-knop. U kunt zich natuurlijk ook van stemming onthouden. In dat geval drukt u op de ‘0’-knop, zoals u weet. De procedure is dus eenvoudig. Krachtens artikel 15 van het Reglement wordt degene gekozen die een volstrekte meerderheid der uitgebrachte stemmen heeft behaald, hetgeen betekent dat alleen stemmen vóór in aanmerking worden genomen.</p>
    </intervention>
    <intervention id="2-134" speaker_id="29579" name="Marc Tarabella" is_mep="True" mode="spoken">
      <p sl="fr">Mijnheer de Voorzitter, neem mij niet kwalijk, ik ben waarschijnlijk de enige in deze vergadering die het niet snapt, maar ik weet echt niet hoe ik mijn stem moet uitbrengen. Er verschijnt een nul, een nummer één, een kruis … echt, ik weet niet hoe ik voor of tegen moet stemmen of mij van stemming kan onthouden. Het zou fijn zijn als het duidelijk uitgelegd werd.</p>
    </intervention>
    <intervention id="2-135" speaker_id="1911" name="Martin Schulz" is_mep="True" mode="spoken">
      <p sl="de">Mijnheer de Voorzitter, ik zou u in alle bescheidenheid een vraag willen stellen. U beschikt over een grote hoeveelheid goedbetaalde collega’s waarvan ik zeker weet dat zij u kunnen bijstaan bij de beantwoording van de volgende vraag. Op mijn scherm heb ik de naam Tőkés.</p>
      <p sl="de">Op mijn machine zitten drie knoppen waarop ik kan drukken bij hoofdelijke stemmingen. De eerste knop is voor ‘Ja’, de middelste knop is voor ‘Onthouding’ en de derde knop is voor ‘Nee‘. Is dat correct?</p>
      <a text="(Tekenen van instemming)"/>
      <p sl="de">Betekent dit dat wie wil stemmen vóór de heer Tőkés, op de knop ‘Ja’ moet drukken, dat diegenen die niet vóór de heer Tőkés willen stemmen, op de knop ‘Nee’ moeten drukken, en dat diegenen die zich willen onthouden van stemming, zoals de leden van mijn fractie, op de knop ‘Onthouding’ moeten drukken? Is dat juist?</p>
      <a text="(Applaus)"/>
    </intervention>
    <intervention id="2-136" speaker_id="28269" name="De Voorzitter" is_mep="True" mode="spoken">
      <p sl="nl">Dat is precies wat ik zojuist zei. Degenen die ‘ja’ willen stemmen, drukken op de ‘ja’-knop, degenen die ‘nee’ willen stemmen, drukken op de ‘nee’-knop, en degenen die zich van stemming willen onthouden, drukken op ‘0’.</p>
    </intervention>
    <intervention id="2-137" speaker_id="29579" name="Marc Tarabella" is_mep="True" mode="spoken">
      <p sl="fr">Mijnheer de Voorzitter, neem me niet kwalijk, maar ik neem opnieuw het woord na de vraag van de heer Schulz en uw heel heldere antwoord, dat echter in tegenspraak is met wat de diensten van het Parlement zeggen.</p>
      <p sl="fr">De diensten van het Parlement hebben me zojuist gezegd dat ik voor kan stemmen of mij onthouden, maar dat ik niet tegen kan stemmen. Dat is dus helemaal niet duidelijk. Ik bied mijn verontschuldigingen aan voor deze interventie, maar laten we proberen om coherent te zijn. Mijnheer de Voorzitter, ik zou u dankbaar zijn voor een helder antwoord.</p>
    </intervention>
    <intervention id="2-138" speaker_id="28269" name="De Voorzitter" is_mep="True" mode="spoken">
      <p sl="nl">Het duidelijke antwoord is dat wij bij deze stemming alleen reageren op ‘ja’-stemmen. Stemmen tegen worden samengeteld met de onthoudingen, omdat alleen het aantal ‘ja’-stemmen belangrijk is. De zaak is duidelijk. Het maakt dus niet uit of u de ‘nee’-knop of de ‘0’-knop indrukt.</p>
      <p sl="nl">Ik zal nu nog drie vragen beantwoorden.</p>
    </intervention>
    <intervention id="2-139" speaker_id="28584" name="Georgios Toussas" is_mep="True" mode="spoken">
      <p sl="el">Mijnheer de voorzitter, ik ben van mening dat het Reglement van het Europees Parlement op een flagrante manier met de voeten is getreden. Deze werkwijze is onaanvaardbaar. Het is onaanvaardbaar dat niet met duidelijkheid wordt opgetekend wie voorstemt, wie tegenstemt en wie zich onthoudt. Uit de wijze waarop de knoppen werken, kunnen wij opmaken dat de tegenstem niet wordt opgetekend. U dient instructies te geven zodat de stemming duidelijk wordt opgetekend, en dat duidelijk is wie voorstemt, wie tegenstemt en wie zich onthoudt.</p>
    </intervention>
    <intervention id="2-140" speaker_id="4537" name="Robert Atkins" is_mep="True" mode="spoken">
      <p sl="en">Mijnheer de Voorzitter, voor intelligente mensen is het toch niet zo moeilijk te begrijpen dat we de mogelijkheid wensen om voor of tegen te stemmen of ons te onthouden, zoals wij dat normaal doen. Kunt u daar niet voor zorgen? Als u dat niet kunt, dan kunnen we deze stemming niet laten doorgaan.</p>
    </intervention>
    <intervention id="2-141" speaker_id="4238" name="Hans-Peter Martin" is_mep="True" mode="spoken">
      <p sl="de">Mijnheer de Voorzitter, ik zou graag een technische waarneming met u willen delen. Op onze machines moet je eerst op ‘Ja’ drukken. Als je vervolgens verdergaat met ‘Nee’, is het scherm nog altijd blauw. Als je ‘Ja’ op je scherm wilt krijgen, wordt er helemaal niets afgebeeld. Met andere woorden, je kunt alleen ‘Nee’ stemmen via ‘Ja’. Dat lijkt me geen technisch goede oplossing.</p>
    </intervention>
    <intervention id="2-142" speaker_id="1183" name="Dagmar Roth-Behrendt" is_mep="True" mode="spoken">
      <p sl="de">Mijnheer de Voorzitter, laten wij dit hele proces met wat meer kalmte benaderen. Doorgaans worden de ondervoorzitters van het Parlement en bloc gekozen aan het begin van de zittingsperiode of in de loop daarvan. Als wij dat doen, waarde collega’s, krijgen wij alleen het aantal stemmen vóór te horen dat de kandidaat heeft vergaard – en dit bepaalt meteen de volgorde waarin de Parlementsleden worden gekozen tot het Bureau. Omdat één Parlementslid is vertrokken, stemmen wij vandaag voor een aanvullende ondervoorzitter – het enige waar het dus om gaat is of de kandidaat de hoeveelheid stemmen vóór vergaart, die vereist is om te worden verkozen. De rest maakt allemaal niets uit. Daarom verschilt deze stemming van andere.</p>
      <a text="(Applaus)"/>
      <p sl="de">De Voorzitter van het Parlement heeft een perfecte beschrijving gegeven van de geheime stemming, en voor mij werkte dat uitstekend, zonder dat ik op meerdere knoppen hoefde te drukken. Ik heb gedrukt op de knop die ik in wilde drukken en er verscheen een blauw lichtje. Mijnheer de Voorzitter, misschien kunnen wij het allemaal nog eens proberen.</p>
      <a text="(Applaus)"/>
    </intervention>
    <intervention id="2-143" speaker_id="28269" name="De Voorzitter" is_mep="True" mode="spoken">
      <p sl="nl">Ik verklaar de stemming voor geopend.</p>
      <a text="(Bij elektronische stemming (621 deelnemers aan de stemming, 334 stemmen voor, 287 blanco stemmen) kiest het Parlement László Tőkés)"/>
      <p sl="nl">Onze ondervoorzitter heeft een gekwalificeerde meerderheid behaald. Ik feliciteer onze collega-afgevaardigde, de heer Tőkés, met het behalen van een resultaat dat hem het recht geeft op te treden als ondervoorzitter van het Parlement en ik wens hem succes met de uitoefening van zijn taken. De heer Tőkés neemt in de rangorde van ondervoorzitters de elfde plaats in.</p>
    </intervention>
    <intervention id="2-144" speaker_id="96825" name="Norica Nicolai" is_mep="True" mode="spoken">
      <p sl="ro">Mijn stemkaart werkte niet. Ik heb tegen gestemd.</p>
    </intervention>
    <intervention id="2-145" speaker_id="28576" name="Stavros Lambrinidis" is_mep="True" mode="spoken">
      <p sl="en">Mijnheer de Voorzitter, ik vind het vervelend om hier nog verder op door te gaan, maar wat u zei in uw instructies was dat mensen ofwel voor konden stemmen of zich konden onthouden. De definitieve resultaten tonen echter een onderscheid tussen ‘Ja’, ‘Onthouding’ en ‘Nee’. Ik meen dat er wellicht veel mensen anders zouden hebben gestemd als zij wisten dat ze konden kiezen tussen die drie opties. Als dit inderdaad de juiste manier is, zou ik willen vragen om de stemming nog een laatste keer te herdoen.</p>
    </intervention>
    <intervention id="2-146" speaker_id="28269" name="De Voorzitter" is_mep="True" mode="spoken">
      <p sl="nl">Dames en heren, ik zal in een speciale procedure na de stemming kennis nemen van al uw bezwaren inzake de stemming. We gaan niet hier en nu een besluit ter zake nemen. Overeenkomstig het resultaat van de stemming is de heer Tőkés met een gekwalificeerde meerderheid gekozen. Al uw bezwaren zullen in aanmerking worden genomen. Ik verzoek u deze aan het einde van de dag bij mij in te dienen. We zullen morgen een besluit hierover nemen. Ik zal u een directe reactie geven op uw bezwaren. Dank u wel.</p>
    </intervention>
    <intervention id="2-148" speaker_id="2295" name="Hannes Swoboda" is_mep="True" mode="spoken">
      <p sl="de">Mijnheer de Voorzitter, ik wil u slechts laten weten dat het Parlement volgens de voorgaande stemming 789 leden telt. Dat is wat aan de hoge kant. Ik mag hopen dat in de toekomst stemmingen niet meer zullen suggereren dat er 789 Parlementsleden zijn.</p>
    </intervention>
    <intervention id="2-149" speaker_id="1405" name="De Voorzitter" is_mep="True" mode="spoken">
      <p sl="nl">Als er aan het einde van de stemming nog iets toe te voegen is, kom ik er bij u op terug.</p>
    </intervention>
    <intervention id="2-150" speaker_id="4537" name="Robert Atkins" is_mep="True" mode="spoken">
      <p sl="en">Mijnheer de Voorzitter, de heer Swoboda heeft gelijk. Mijn goede vriend, de heer Malcolm Harbour, heeft de som gemaakt en indien blijkt dat meer mensen hebben gestemd dan er daadwerkelijk aanwezig zijn – inderdaad 785, of misschien zelfs 789 – dan is deze stemming zeker niet geldig.</p>
      <a text="(Applaus)"/>
      <p sl="en">Wat wij moeten doen is overwegen – en ik verzoek u met aandrang om deze kwestie onmiddellijk met het Bureau op te nemen van zodra u hier klaar bent – om morgen een nieuwe stemming te houden, bij voorkeur met een papieren stembiljet of op zijn minst met een systeem dat goed werkt.</p>
    </intervention>
    <intervention id="2-151" speaker_id="1405" name="De Voorzitter" is_mep="True" mode="spoken">
      <p sl="nl">Zoals ik zei, zal ik er voor het einde van de stemmingen op terugkomen. Er lijkt inderdaad sprake te zijn van een tegenstrijdigheid, die de heer Swoboda aan de orde stelde en ook Sir Robert Atkins heeft opgemerkt. We gaan het uitzoeken en komen zo spoedig mogelijk op deze kwestie terug, maar ik wil er nu toch echt een punt achter zetten. Er is een probleem en daar moet naar gekeken worden. Dat gebeurt ook en ik zal er zo spoedig mogelijk bij u op terugkomen.</p>
    </intervention>
  </section>
  <section id="creitem9" title="7.2. Beschikbaarstelling van middelen uit het Europees Fonds voor aanpassing aan de globalisering: ES/Comunidad Valenciana (A7-0180/2010, Barbara Matera) (stemming)">
    <intervention id="2-154" speaker_id="96813" name="Barbara Matera" is_mep="True" mode="spoken" role="rapporteur">
      <p sl="it">Mijnheer de Voorzitter, dames en heren, in de huidige context van economische crisis is een van de grootste problemen die de ontwikkelde economieën het hoofd moeten bieden juist het probleem van de werkloosheid, een dreiging die het alarmerende niveau van 10 procent in de eurozone heeft bereikt.</p>
      <p sl="it">Om het economische herstel te ondersteunen hebben de Europese instellingen – op de eerste plaats de Europese Commissie, in haar ontwerpbegroting voor 2011 – een reeks maatregelen ingevoerd, waaronder het aanvullen van het Europees Fonds voor aanpassing aan de globalisering, waarvoor ik rapporteur ben. We staan op het punt om over vier belangrijke verzoeken tot mobilisatie van dit fonds te stemmen.</p>
      <p sl="it">Ik denk daarom dat de procedures voor de mobilisatie van dit fonds moeten worden gestroomlijnd teneinde snel antwoord te kunnen geven aan werknemers van bedrijven die zijn getroffen door de economische crisis en aan werknemers die zijn geraakt door de bedrijfsverplaatsing van hun werkgever. Daarom spoor ik mijn collega-afgevaardigden aan dit fonds in de afzonderlijke lidstaten te promoten.</p>
    </intervention>
  </section>
  <section id="creitem10" title="7.3. Beschikbaarstelling van middelen uit het Europees Fonds voor aanpassing aan de globalisering: Ierland/Waterford Crystal (A7-0181/2010, Barbara Matera) (stemming)"/>
  <section id="creitem11" title="7.4. Beschikbaarstelling van middelen uit het Europees Fonds voor aanpassing aan de globalisering: ES/Castilla-La Mancha (A7-0179/2010, Barbara Matera) (stemming)"/>
  <section id="creitem12" title="7.5. Beschikbaarstelling van middelen uit het Europees Fonds voor aanpassing aan de globalisering: technische bijstand op initiatief van de Commissie (A7-0178/2010, Barbara Matera) (stemming)"/>
  <section id="creitem13" title="7.6. Transparantie in het regionaal beleid en de financiering ervan (A7-0139/2010, Michail Tremopoulos) (stemming)">
    <intervention id="2-160" speaker_id="96909" name="Michail Tremopoulos" is_mep="True" mode="spoken" role="rapporteur">
      <p sl="el">Mijnheer de Voorzitter, beste collega’s, aanleiding voor dit verslag over de transparantie in het regionaal beleid en de financiering ervan was dat door door de bekendmaking van ontvangers van EU-gelden het publiek kan deelnemen aan een zinvol debat over de manier waarop overheidsgeld wordt besteed. Dat is nodig voor de werking van de democratie op Europees niveau.</p>
      <p sl="el">Dit verslag, dat mij werd opgedragen door de Commissie regionale ontwikkeling, omvat aanbevelingen die zouden moeten worden opgenomen in toekomstige verordeningen inzake de structuurfondsen, zoals het opgeven van aanvullende informatie bij bekendmaking van de lijsten van begunstigden en voldoende bindende regels inzake het partnerschap.</p>
      <p sl="el">Andere voorstellen die kunnen worden gerealiseerd in het kader van de huidige cohesieprogramma’s zijn bijvoorbeeld:</p>
      <p sl="el">een door de Commissie vastgelegd meer gedetailleerd en prescriptief formaat, waarin structuur, vorm en inhoud van de te verschaffen informatie wordt gespecificeerd;</p>
      <p sl="el">een koppeling tussen het Europese transparantie-initiatief en de nieuwe financiële controles en auditing;</p>
      <p sl="el">een strengere houding van de auditors inzake de communicatie- en informatievereisten, ook door de boosdoeners openlijk aan de kaak stellen, en door toepassing van financiële correcties bij geconstateerde fraude;</p>
      <p sl="el">de regionale en plaatselijke autoriteiten en andere partners nauwer betrekken bij alle fasen van de programmering en uitvoering van het cohesiebeleid en hun volledige toegang verstrekken tot alle documenten van het project;</p>
      <p sl="el">meer richtsnoeren van de Commissie over de wijze waarop de partnerschapclausule in de lopende programma’s in praktijk moet worden gebracht en verbetering van transparantie rond EU-financiering van belangrijke projecten.</p>
      <p sl="el">Ik zou graag nogmaals de schaduwrapporteurs van de overige fracties willen bedanken voor de definitieve tekst die we hebben kunnen bereiken.</p>
    </intervention>
  </section>
  <section id="creitem14" title="7.7. Financiële bijdragen van de Europese Unie aan het Internationaal Fonds voor Ierland (2007-2010) (A7-0190/2010, Seán Kelly) (stemming)">
    <intervention id="2-163" speaker_id="96668" name="Seán Kelly" is_mep="True" mode="spoken" role="rapporteur">
      <p sl="en">Mijnheer de Voorzitter, ik weet dat het niet gewaardeerd wordt dat iemand op dit moment het woord neemt, maar ik zou de collega’s willen vragen me kort enkele minuten te gunnen.</p>
      <p sl="en">Ten eerste is het belangrijk dat er iets over gezegd wordt, vooral gezien de rol van de Europese Unie binnen het Internationaal Fonds voor Ierland, en ook omdat er nooit een debat over heeft plaatsgevonden in het Parlement. Ten tweede denken de meeste mensen in Ierland – en daarbuiten – dat dit fonds grotendeels gefinancierd werd door de VS. Natuurlijk heeft de VS een grote rol gespeeld, waarvoor dank, net als Canada, Australië en Nieuw-Zeeland, maar het is belangrijk erop te wijzen dat de Europese Unie sinds 2006 verantwoordelijk is voor 57 procent van de financiering van het fonds. Dat is niet algemeen bekend en het feit dat er hier in het Parlement geen debat over gehouden is, betekent uiteraard dat we het geheim hebben gehouden. Dus ik zou graag de rol willen benadrukken die de Europese Unie gespeeld heeft bij het op gang brengen van contact, dialoog en verzoening in Noord-Ierland, zaken die gelukkig, ondanks de kwetsbaarheid van het vredesproces, nog steeds stand houden.</p>
      <p sl="en">Ik wil vandaag hulde brengen aan alle mensen die hebben bijgedragen tot de vrede in Noord-Ierland – er zijn zo veel – en in het bijzonder, denk ik, aan de extremen. Partijen, zoals de partij van dr. Ian Paisley – die jarenlang deel heeft uitgemaakt van dit Parlement – en de partij van Gerry Adams, waarvan men twintig jaar geleden niet verwachtte dat ze ooit samen rond de tafel zouden gaan zitten, hebben zich toch bereid getoond om in een vredesproces de macht te verdelen. De Europese Unie mag hiervoor de eer opstrijken – of toch een deel ervan – en dat wil ik vandaag graag onder de aandacht brengen. Ik wil graag hulde brengen aan al diegenen die risico’s hebben genomen voor de vrede in Noord-Ierland, en ik hoop dat de vrede stand zal houden.</p>
      <p sl="ga">Ik hoop dat deze resolutie unaniem wordt aangenomen, en ik wil allen die hierbij betrokken zijn prijzen voor de rol die zij hebben gespeeld in het vredesproces in mijn eigen land.</p>
    </intervention>
    <intervention id="2-165" speaker_id="997" name="Francesco Enrico Speroni" is_mep="True" mode="spoken">
      <p sl="it">Mijnheer de Voorzitter, ik heb gezien dat tussen de stemming voor de verkiezing van de ondervoorzitter en deze laatste stemmingen honderdvijftig afgevaardigden zijn verdwenen. Ik weet niet of dat door darmklachten of een probleem met de airconditioning komt. Misschien zouden we dit moeten uitzoeken.</p>
    </intervention>
    <intervention id="2-166" speaker_id="1405" name="De Voorzitter" is_mep="True" mode="spoken">
      <p sl="nl">Nee, ze zijn niet verdwenen. We zullen u haarfijn uitleggen wat er bij de stemming over dominee Tőkés is gebeurd, maar er was geen sprake van goddelijke interventie.</p>
    </intervention>
  </section>
  <section id="creitem15" title="7.8. Europees spoorwegnet voor concurrerend goederenvervoer (A7-0162/2010, Marian-Jean Marinescu) (stemming)">
    <intervention id="2-169" speaker_id="4537" name="Robert Atkins" is_mep="True" mode="spoken">
      <p sl="en">Mijnheer de Voorzitter, mijn excuses dat ik u nog eens lastig val, maar er is eigenlijk een vierde hoofdelijke stemming op de volgende pagina.</p>
    </intervention>
    <intervention id="2-170" speaker_id="1405" name="De Voorzitter" is_mep="True" mode="spoken">
      <p sl="nl">Mij is verteld dat er een nieuwe versie van de stemmingslijst is uitgebracht, dus die is vermoedelijk komen te vervallen. De stemming over het verslag-Marinescu is hiermee beëindigd.</p>
    </intervention>
  </section>
  <section id="creitem16" title="7.9. Aanpassing van het Reglement aan het Verdrag van Lissabon (A7-0043/2009, David Martin) (stemming)">
    <intervention id="2-173" speaker_id="1164" name="Bruno Gollnisch" is_mep="True" mode="spoken">
      <p sl="fr">Mijnheer de Voorzitter, ik constateer dat u, in tegenstelling tot de heer Buzek, minder last heeft van scheelzien en dat u mij heeft gezien.</p>
      <p sl="fr">Mijnheer de Voorzitter, ik heb een zeer korte motie van orde. Het verslag van de heer Martin is bedoeld om de problemen met betrekking tot de aanpassing aan het Verdrag van Lissabon op te lossen, maar bij de teksten waarover we moeten stemmen is er één die geen enkel verband heeft met het Verdrag van Lissabon en die me in strijd lijkt met de algemene beginselen van het parlementair recht. Het gaat om de tekst waarin niet-ingeschrevenen de mogelijkheid wordt ontnomen om zelf hun vertegenwoordigers aan te wijzen.</p>
      <p sl="fr">Dames en heren, wat uw politieke opvattingen ook mogen zijn, ik denk dat dit iets heel ernstigs is. Ik meen oprecht dat het overdragen van de verantwoordelijkheid aan de Voorzitter van het Parlement, hoe onpartijdig deze ook mag zijn, om een vertegenwoordiger aan te wijzen voor niet-ingeschrevenen bij de Conferentie van voorzitters, op basis van Joost mag weten welke criteria, in plaats van aan de niet-ingeschrevenen zelf, strijdig is met de algemene beginselen van het recht en met de jurisprudentie van het Europees Hof van Justitie.</p>
      <p sl="fr">Daarom, mijnheer de Voorzitter, vind ik dat dit amendement moet worden afgevoerd van de lijst van amendementen waarover we vandaag moeten stemmen.</p>
    </intervention>
    <intervention id="2-174" speaker_id="1405" name="De Voorzitter" is_mep="True" mode="spoken">
      <p sl="nl">Dank u wel, mijnheer Gollnisch. Misschien herinnert u zich nog dat ik enkele maanden lang als niet-ingeschrevene lid ben geweest, en het feit dat – als ik het zo mag uitdrukken – mijn politieke denkbeelden zo ver afwijken van die van u vormt het bewijs dat de niet-ingeschrevenen geen fractie zijn en nooit een fractie kunnen zijn.</p>
      <p sl="nl">Aan het einde van de stemming</p>
    </intervention>
    <intervention id="2-175" speaker_id="1403" name="David Martin" is_mep="True" mode="spoken" role="rapporteur">
      <p sl="en">Mijnheer de Voorzitter, ik wil het Parlement niet ophouden, maar vooraleer we dit onderwerp afronden zijn er nog twee technische punten die moeten behandeld worden.</p>
      <p sl="en">Zoals u weet is dit proces vorig jaar in november begonnen. We moeten een nieuwe aanhaling toevoegen die de stemming van november vorig jaar linkt aan de huidige stemming. Ik verzoek het Parlement akkoord te gaan met de toevoeging van de woorden “onder verwijzing naar zijn besluit van 25 november 2009 over de aanpassing van het Reglement van het Parlement aan het Verdrag van Lissabon”. Dat is, zoals ik al zei, gewoon een technisch punt.</p>
      <p sl="en">Het tweede dergelijk punt is dat we op dit moment zeggen dat dit aangepaste Reglement in werking moet treden op 1 december 2009. Dat is uiteraard niet mogelijk, en daarom stel ik voor dat we ons houden aan artikel 212, lid 3 van het Reglement, waarin staat dat de wijzigingen in werking treden op de eerste dag van de eerstvolgende vergaderperiode.</p>
    </intervention>
    <intervention id="2-176" speaker_id="1405" name="De Voorzitter" is_mep="True" mode="spoken">
      <p sl="nl">Mijnheer Martin, dank u wel voor al uw werk aan deze zaak en andere zaken.</p>
    </intervention>
  </section>
  <section id="creitem17" title="7.10. Mandaat voor de trialoog over de ontwerpbegroting 2011 (A7-0183/2010, Sidonia Elżbieta Jędrzejewska) (stemming)"/>
  <section id="creitem18" title="7.11. Derivatenmarkten: toekomstige beleidsmaatregelen (A7-0187/2010, Werner Langen) (stemming)"/>
  <section id="creitem19" title="7.12. Het internet van de dingen (A7-0154/2010, Maria Badia i Cutchet) (stemming)"/>
  <section id="creitem20" title="7.13. Internetgovernance: de volgende stappen (A7-0185/2010, Francisco Sosa Wagner) (stemming)"/>
  <section id="creitem21" title="7.14. Het communautaire innovatiebeleid in een veranderende wereld (A7-0143/2010, Hermann Winkler) (stemming)"/>
  <section id="creitem22" title="7.15. Vorderingen bij de verwezenlijking van de millenniumdoelstellingen voor ontwikkeling: tussentijdse herziening ter voorbereiding op de VN-bijeenkomst op hoog niveau in september 2010 (A7-0165/2010, Michael Cashman) (stemming)">
    <intervention id="2-184" speaker_id="28227" name="Anja Weisgerber" is_mep="True" mode="spoken">
      <p sl="de">Mijnheer de Voorzitter, ik wilde alleen even melden dat mijn stemmachine niet meer werkt. Ik heb niet kunnen deelnemen aan de laatste drie stemmingen. Ik zou u zeer erkentelijk zijn als u een monteur liet komen.</p>
    </intervention>
  </section>
  <section id="creitem23" title="7.16. Voorstel voor een besluit betreffende de instelling en het ledental van de Delegatie in de Parlementaire Commissie Cariforum-EG (stemming)">
    <intervention id="2-187" speaker_id="1405" name="De Voorzitter" is_mep="True" mode="spoken">
      <p sl="nl">Collega’s, voor degenen die geïnteresseerd zijn in de verklaring over de stemming inzake de heer Tőkés:</p>
      <p sl="nl">Deelnemers aan de stemming: 621 – dat zijn de stemmen vóór en de onthoudingen; uitgebrachte stemmen vóór: 334; onthoudingen: 287, maar deze worden niet als uitgebrachte stemmen meegeteld. De volstrekte meerderheid is 168.</p>
      <p sl="nl">De heer Tőkés kreeg 334 stemmen, meer dan de volstrekte meerderheid van 168. Het systeem van elektronisch stemmen wordt gebruikt als alternatief voor stemmingen met stembriefjes. Op een stembriefje voor een verkiezing kunnen kiezers alleen vóór een kandidaat of een vast aantal kandidaten stemmen. Er bestaat nooit de mogelijkheid om tegen te stemmen, zoals mevrouw Roth-Behrendt al toelichtte. Kiezers die niet vóór willen stemmen laten het stembriefje blanco. Ik heet dominee Tőkés derhalve welkom in het Bureau.</p>
    </intervention>
    <intervention id="2-188" speaker_id="28576" name="Stavros Lambrinidis" is_mep="True" mode="spoken">
      <p sl="en">Mijnheer de Voorzitter, ik probeer het te begrijpen. Wat u ons vertelt, is dat bij het kiezen van een ondervoorzitter, het onmogelijk is om géén gekwalificeerde meerderheid te behalen. Want als je alleen kunt kiezen tussen positief stemmen of je onthouden van de stemming, en als onthoudingen niet meetellen voor het totale resultaat, dan krijg je per definitie altijd een gekwalificeerde meerderheid van stemmen. Is dat wat u zegt?</p>
    </intervention>
    <intervention id="2-189" speaker_id="1405" name="De Voorzitter" is_mep="True" mode="spoken">
      <p sl="nl">Zoals u zich herinnert, mijnheer Lambrinidis, waren er bij het begin van het Parlement drie stemmingen om alle ondervoorzitters met een gekwalificeerde meerderheid te kiezen. Dat was de procedure die we destijds hebben gevolgd. Nu was er echter maar één kandidaat en het feit dat hij meer dan 168 stemmen kreeg, betekent dat hij meer dan de gekwalificeerde meerderheid heeft behaald. Hij is derhalve bij één stemming verkozen. Deze procedure is niet gebruikelijk, maar wel volgens de regels.</p>
    </intervention>
    <intervention id="2-190" speaker_id="4429" name="Robert Goebbels" is_mep="True" mode="spoken">
      <p sl="fr">Mijnheer de Voorzitter, u heeft misschien de regels gevolgd, maar wanneer ik 334 stemmen vóór, 168 onthoudingen en 287 mensen die tegen hebben gestemd, bij elkaar optel, dan kom ik op 789 afgevaardigden. Met andere woorden: meer afgevaardigden dan er in deze zaal zijn. Er is dus sprake van fraude bij de stemming, zoals bij de verkiezingen op Corsica. Er is duidelijk gesjoemeld met deze stemming en er moet opnieuw gestemd worden.</p>
    </intervention>
    <intervention id="2-191" speaker_id="1405" name="De Voorzitter" is_mep="True" mode="spoken">
      <p sl="nl">Mijnheer Goebbels, het antwoord op uw vraag is dat een aantal leden dacht dat de volstrekte meerderheid een score betrof. Maar dat was het niet; het was een aanduiding van de volstrekte meerderheid. Het getal moet niet worden opgeteld bij het totale aantal stemmen. Ik herhaal, de heer Tőkés heeft 334 stemmen gekregen. Dat is meer dan de gekwalificeerde meerderheid. Hij is derhalve gekozen.</p>
      <p sl="nl">Ik wil heel duidelijk stellen dat het cijfer 168 niet staat voor 168 stemmen. Dit cijfer is een indicatie van het aantal stemmen, de vereiste drempel, benodigd om voor de functie van ondervoorzitter in aanmerking te komen. Het spijt me voor dit misverstand. We hadden het eerder duidelijker moeten uitleggen.</p>
    </intervention>
    <intervention id="2-192" speaker_id="33990" name="Adrian Severin" is_mep="True" mode="spoken">
      <p sl="en">Mijnheer de Voorzitter, ik wil niet in details treden. Ik wil u eraan herinneren dat degene die de vergadering voorzat en de Voorzitter van het Parlement ons hebben gemeld dat de personen die zich zouden onthouden en de personen die tegen zou stemmen, uiteindelijk hetzelfde zouden doen. Die aankondiging was natuurlijk misleidend, maar toch, aangezien de aankondiging afkomstig was van degene die de vergadering voorzat, was het een geldige aankondiging. Daarom denk ik dat de stemming overgedaan moet worden, gebaseerd op de toelichting die u ons zojuist hebt gegeven.</p>
    </intervention>
    <intervention id="2-193" speaker_id="1405" name="De Voorzitter" is_mep="True" mode="spoken">
      <p sl="nl">Ik ben ervan overtuigd dat als de stemming zou worden overgedaan hetzelfde resultaat uit de bus zou komen. Ik denk dat de mensen hebben gesnapt dat ze stemden op een wijze die bij elektronisch stemmen te doen gebruikelijk is. De knoppen stonden immers voor hetzelfde en het resultaat was duidelijk. Wat voor enige verwarring zorgde was het cijfer 168. Als er sprake was van onbegrip kan de Voorzitter zelf uitleggen wat hij bedoelde als hij de volgende keer voor u verschijnt.</p>
    </intervention>
    <intervention id="2-194" speaker_id="96789" name="Joanna Senyszyn" is_mep="True" mode="spoken">
      <p sl="pl">Mijn naam is Senyszyn.</p>
      <p sl="pl">Deze uitleg is absoluut onvoldoende. Voor de stemming kregen we informatie dat stemmen tegen en onthoudingen op dezelfde manier geteld zullen worden, wat conform is met de vereiste voor een gekwalificeerde meerderheid. Want wat betekent een gekwalificeerde meerderheid? Dit betekent dat er meer stemmen voor moeten zijn dan stemmen tegen en onthoudingen. In dit geval weten we helemaal niet wat de uitslag van de stemming was. Voorzitter Buzek zei dat er 334 stemmen voor, 287 stemmen tegen en 168 onthoudingen waren. Het ziet er dus in feite naar uit dat er 789 personen stemden. Als men nu gaat beweren dat bepaalde stemmen niet tellen, kan dat ook betekenen dat bepaalde stemmen van de 334 stemmen niet tellen.</p>
      <p sl="pl">Dit is een absoluut ontoelaatbare situatie als men de definitie in de meeste landen bekijkt. Ik denk dat het in ons Parlement niet anders is. Een gekwalificeerde meerderheid, een absolute meerderheid, dat is een overwicht van stemmen voor op stemmen tegen en onthoudingen. In dit geval was er helemaal geen dergelijke situatie, want er werd een foutief aantal stemmen afgegeven. Dat betekent dat de stemmachine slecht werkte en dat de stemming zonder twijfel herhaald moet worden.</p>
    </intervention>
    <intervention id="2-195" speaker_id="96960" name="Nicole Sinclaire" is_mep="True" mode="spoken">
      <p sl="en">Mijnheer de Voorzitter, als u het mij toestaat, wil ik tweemaal een beroep op het Reglement doen. Mijn eerste beroep gaat over de verkiezing van de ondervoorzitter van het Parlement. Dit was in geen geval een veilige stemming. We werden misleid over de instructies. In deze rij hier hebben we geprobeerd om tegen te stemmen, en de machines lieten dat niet toe. We hebben geprobeerd om een motie van orde in te dienen, maar we werden op dat moment niet gehoord. Ik zou dan ook willen vragen om deze stemming over te doen met papieren stembiljetten of een simpele ja / onthouden / nee - stemming en een goede weergave van de resultaten. In naam van alle mensen die, zoals ik, kritisch staan tegenover deze instelling zou ik u van harte willen bedanken. Dit is een open doel en we zullen er dankbaar gebruik van maken om hierop kritiek te leveren. Heel erg bedankt!</p>
      <p sl="en">Mijn tweede punt van kritiek is dat mij niet werd toegestaan een stemverklaring af te leggen over het verslag-Tremopoulos. Dit was een hoofdelijke stemming over transparantie en ik heb tegengestemd. Nu krijg ik niet de kans om uit te leggen waarom ik tegen heb gestemd, maar mijn kiezers zullen wel zien dat ik tegen transparantie heb gestemd. Ik wil uitleggen waarom ik tegen dit verslag heb gestemd. Mag ik alstublieft hierover een stemverklaring afleggen?</p>
    </intervention>
    <intervention id="2-196" speaker_id="1405" name="De Voorzitter" is_mep="True" mode="spoken">
      <p sl="nl">Wat het eerste punt betreft, de medewerkers waren aanwezig, net als de Voorzitter die bij de stemming het voorzitterschap bekleedde. Indien er problemen zijn die zijn voortgekomen uit de behandeling van een en ander, dan worden die aangepakt.</p>
      <p sl="nl">Wat het tweede punt betreft, bij een vereenvoudigde procedure wordt er niet gedebatteerd en zijn er geen stemverklaringen. Wel kunt u, mevrouw Sinclair, uw punten schriftelijk kenbaar maken en ik nodig u uit van die gelegenheid gebruik te maken.</p>
    </intervention>
    <intervention id="2-197" speaker_id="1164" name="Bruno Gollnisch" is_mep="True" mode="spoken">
      <p sl="fr">Mijnheer de Voorzitter, ik heb u gehoord en ik heb goed gelet op wat u heeft gezegd. U heeft gezegd dat het getal 168 de drempel was voor de gekwalificeerde meerderheid. Dat heb ik gehoord, en zo is het in ieder geval vertaald. Dat lijkt me bijzonder onwaarschijnlijk, want als dat het geval is, dan zou op de een of andere manier de helft van het aantal mensen dat vóór heeft gestemd beschouwd worden als de drempel voor de stemming.</p>
      <p sl="fr">Op die manier zal de gekwalificeerde meerderheid altijd gehaald worden. Dat is duidelijk. Het is voor het eerst dat ik in dit Parlement hoor dat 168 stemmen de gekwalificeerde meerderheid is. Misschien heb ik uw woorden niet goed begrepen, maar deze procedure als geheel lijkt me volstrekt absurd. Die procedure is misschien geschikt voor een verkiezing met meerdere kandidaten, maar in het geheel niet voor de vervanging van een ondervoorzitter</p>
    </intervention>
    <intervention id="2-198" speaker_id="1405" name="De Voorzitter" is_mep="True" mode="spoken">
      <p sl="nl">Het cijfer 168 is door de computer berekend, op basis van de werkelijk uitgebrachte stemmen, als meerderheid.</p>
      <p sl="nl">Maar luister eens, ik heb nog nooit in mijn leven een wiskunde-examen afgelegd dus ik zet er nu een punt achter!</p>
    </intervention>
    <intervention id="2-199" speaker_id="96973" name="Mário David" is_mep="True" mode="spoken">
      <p sl="en">Mijnheer de Voorzitter, op dit punt ben ik het voor een keer eens met de heer Gollnisch, zij het hopelijk voor de eerste en laatste keer. Het klopt dat, als 621 leden hun stem hebben uitgebracht, de vereiste meerderheid ten minste 311 moest bedragen. Ik ben erg blij met het resultaat. Onze kandidaat heeft 334 stemmen behaald, wat betekent dat hij hoe dan ook verkozen is, maar ik smeek u om dit te corrigeren. Als dit het programma is dat wij in de computer hebben zitten, dan is het in elk geval op wiskundig vlak onjuist.</p>
    </intervention>
    <intervention id="2-200" speaker_id="1405" name="De Voorzitter" is_mep="True" mode="spoken">
      <p sl="nl">Wij hebben kennis genomen van dit punt.</p>
    </intervention>
    <intervention id="2-201" speaker_id="34728" name="Matthias Groote" is_mep="True" mode="spoken">
      <p sl="de">Mijnheer de Voorzitter, het was niet mogelijk om ‘Nee’ te stemmen, omdat mijn stemmachine alleen iets afbeeldde als ik op de knop ‘Ja’ had gedrukt, en vervolgens op de knop ‘Onthouding’. Zou u nogmaals willen controleren hoe de machine de stemmen verzamelt en telt, want volgens mij is dit nog niet helemaal afdoende gebeurd. Ik ben niet de enige die dit heeft geconstateerd; een aantal andere Parlementsleden heeft hetzelfde ervaren. Zij konden niet op de knop ‘Nee’ of op de knop ‘Onthouding’ drukken, maar moesten eerst op de knop ‘Ja’ drukken. Dat maakt het stemmingsproces wat schimmig. Wilt u daarom nogmaals controleren hoe de stemmen zijn geteld?</p>
    </intervention>
    <intervention id="2-202" speaker_id="1405" name="De Voorzitter" is_mep="True" mode="spoken">
      <p sl="nl">Iets zegt mij dat wij dit systeem nooit meer zullen gebruiken. We doen het voortaan wel op papier!</p>
    </intervention>
    <intervention id="2-203" speaker_id="2125" name="Pat the Cope Gallagher" is_mep="True" mode="spoken">
      <p sl="en">Mijnheer de Voorzitter, ik zou aan diegenen die nog in het Parlement aanwezig zijn, willen voorstellen dat we afzien van verdere discussie over deze kwestie. Het is overduidelijk dat er 621 stemmen werden uitgebracht. De ondervoorzitter kreeg er 334. Dat is een meerderheid, dus laten we verder gaan. Als de burgers in onze 27 landen dit zien, zullen ze zeer weinig respect kunnen opbrengen voor dit Parlement. Er zijn grotere problemen dan dit, zoals de hoge werkloosheid. Laten we debatteren over de onderwerpen die van belang zijn en geen tijd meer verspillen aan verdere discussie hierover. Ik ga akkoord met uw uitleg, mijnheer de Voorzitter; ik accepteer de uitleg van de Voorzitter. Gelieve verder te gaan en de aandacht te richten op kwesties die van belang zijn.</p>
    </intervention>
    <intervention id="2-204" speaker_id="4560" name="Toine Manders" is_mep="True" mode="spoken">
      <p sl="nl">Voorzitter, ik stel voor dat u de uitleg die u heeft gegeven en die voor mij duidelijk was, via de e-mail naar alle leden stuurt. Want ik betreur het dat heel veel collega’s die altijd bovenop de kast staan als het gaat over transparantie, duidelijkheid en democratie, zich nu heel snel naar de lunch hebben gespoed. Wellicht is het voor hen duidelijk als u het hen via de e-mail laat toesturen.</p>
    </intervention>
    <intervention id="2-205" speaker_id="1405" name="De Voorzitter" is_mep="True" mode="spoken">
      <p sl="nl">Dat is een besluit dat de Voorzitter moet nemen, maar ik zal die suggestie zeker aan hem doorgeven.</p>
    </intervention>
    <intervention id="2-206" speaker_id="96874" name="Alexandra Thein" is_mep="True" mode="spoken">
      <p sl="de">Mijnheer de Voorzitter, mijnheer de ondervoorzitter, onze plenaire vergaderingen zijn openlijk toegankelijk en dit maakt toch een wel zeer jammerlijke indruk. Ik zou mij graag willen aansluiten bij wat reeds eerder is gezegd. Ik vraag niet zozeer om een e-mail, maar zou daarentegen wensen dat het op de website van het Parlement officieel uiteen wordt gezet en verklaard. Immers, ten minste één van de verklaringen moet onjuist zijn. 168 kan onmogelijk de drempel zijn. Als er 621 stemmen worden uitgebracht, dan zou de drempel 310 moeten bedragen, tenminste als ik een en ander goed begrepen heb. Ik zou daarom om een schriftelijke verklaring op de website willen vragen, zodat elke burger kan begrijpen hoe het in elkaar zit. Met het oog op de grote hoeveelheid mensen die toekijkt, maken wij hier vandaag echt een erbarmelijke indruk op het publiek.</p>
    </intervention>
    <intervention id="2-207" speaker_id="95281" name="Vasilica Viorica Dăncilă" is_mep="True" mode="spoken">
      <p sl="ro">Vanwege de verwarrende en tegenstrijdige uitleg van Voorzitter Buzek over de stemprocedure en het feit dat meerdere stemapparaten niet hebben gewerkt, ben ik van mening dat een legitiem, transparant resultaat kan worden bereikt door de stemming te herhalen. Zoals een van mijn collega’s opmerkte worden wij gevolgd door mensen uit 27 landen, dus ik vind dat wij tegenover onze kiezers transparantie en correctheid moeten laten zien.</p>
      <p sl="ro">Het is betreurenswaardig dat, hoewel veel Europese afgevaardigden protesteren tegen de afwikkeling van de stemprocedure, een herstemming onder normale omstandigheden is geweigerd, hetgeen betekent dat niet alle afgevaardigden eerlijk zijn behandeld.</p>
      <p sl="ro">Daarom moet uw overtuiging, die van u mijnheer de Voorzitter en de overtuiging van de collega’s die hebben gezegd dat deze stemmen zijn ontvangen, de overtuiging zijn van ons allemaal, van alle leden van de Europese Unie.</p>
    </intervention>
  </section>
  <section id="creitem24" title="8. Stemverklaringen">
    <intervention id="2-211" speaker_id="2125" name="Pat the Cope Gallagher" is_mep="True" mode="spoken">
      <p sl="en">Mijnheer de Voorzitter, ik was niet verrast maar wel erg tevreden over de overweldigende meerderheid waarmee dit verslag is aangenomen; die is er ook steeds geweest tijdens de debatten over het Internationaal Fonds voor Ierland, het IFI. De EU speelde in 1986 dan ook een toonaangevende rol bij de oprichting van het IFI, dat door de regeringen van Londen en Dublin in het leven werd geroepen om de economische en sociale ontwikkeling in de twaalf graafschappen aan beide zijden van de grens te bevorderen.</p>
      <p sl="ga">De bijdragen aan het fonds bedragen meer dan 800 miljoen euro, en als wij rekening houden met het multipliereffect, komt dit overeen met een investering van meer dan 2 miljard euro.</p>
      <p sl="ga">Ik kom zelf uit een aan de grens gelegen graafschap en ben vertegenwoordiger van een grensregio. Als zodanig ben ik mij maar al te bewust van het aandeel dat het Internationaal Fonds voor Ierland heeft gehad in het vredesproces.</p>
      <p sl="ga">Met de steun van het Internationaal Fonds zijn meer dan 40 000 directe banen en meer dan 16 000 indirecte banen gecreëerd. In een economisch achtergebleven regio zijn zo vele arbeidskansen gecreëerd.</p>
      <p sl="en">Tot slot geloof ik dat, ook al is er een afsluitstrategie overeengekomen om het werk van het IFI aan het einde van het jaar af te ronden, er toch echt serieus moet worden nagedacht over verlenging van dit waardevolle en doelmatige programma. Dank u voor uw geduld.</p>
    </intervention>
    <intervention id="2-214" speaker_id="96922" name="Izaskun Bilbao Barandica" is_mep="True" mode="spoken">
      <p sl="es">Mijnheer de Voorzitter, ik heb gestemd voor dit initiatief omdat het als voornaamste doel heeft het proces van vrede en verzoening in Noord-Ierland en in de grensgebieden van Ierland te blijven steunen. Dit initiatief is erop gericht om verzoening en communicatie tot stand te brengen tussen de gemeenschappen die het meest verdeeld zijn, en om door te gaan, als Europeanen, met het verdedigen van waarden en mensenrechten.</p>
      <p sl="es">Wij in Euskadi – in Baskenland – lijden nog steeds onder terroristisch geweld en hopen dat de ETA luistert naar de noodkreet van de Baskische gemeenschap, die moe is van het lijden en de ETA vraagt om definitief de wapens neer te leggen. Wij wachten op een verklaring van een definitief staakt-het-vuren. In deze omstandigheden verwacht ik dezelfde solidariteit en vastberaden steun van de Europese Unie om ook in Euskadi de vrede en verzoening tot stand te brengen waar wij zo naar uitzien.</p>
    </intervention>
    <intervention id="2-215" speaker_id="4555" name="Daniel Hannan" is_mep="True" mode="spoken">
      <p sl="en">Mijnheer de Voorzitter, geen enkel land is erger benadeeld door de financiële reddingsoperaties dan Ierland, en geen volk is oneerlijker behandeld dan de Ieren. De Ierse minister van Financiën, Brian Lenihan, heeft telkens de juiste beslissingen genomen. Elke Ierse overheidsdienaar, van de Taoiseach (de Ierse premier) tot de laagste ambtenaar, en zelfs de ontvangers van een werkloosheidsuitkering, hebben de buikriem aangehaald en hebben hun inkomen aanzienlijk zien slinken. Nu merken ze dat, als zij die pijnlijke beslissingen niet genomen hadden – als ze hun geld waren blijven uitgeven – ze net als de Grieken in aanmerking waren gekomen voor een financiële reddingsoperatie. En wat nog erger is: ze worden nu verplicht om Griekenland te helpen redden. En dat is niet het enige. Ze ontdekken ook nog eens dat Ierland een grotere bijdrage per inwoner moet betalen dan de meeste van de andere leden van de eurozone.</p>
      <p sl="en">Elke normale econoom zou op een moment als dit voorstellen dat we de economieën van de eurozone in staat stellen om opnieuw hun eigen valuta bij te maken, om te devalueren, om op die manier tijd te winnen en zich opnieuw in de markt te prijzen. Maar in de plaats daarvan veroordelen we de burgers van Zuid-Europa tot jaren van armoede en deflatie. We zadelen de belastingbetalers van Noord-Europa op met een enorme schuldenberg, gewoon om een aantal personen gezichtsverlies te besparen. Dat moeten dan toch wel de duurste gezichten zijn sinds Helena van Troje, voor wie er duizend schepen werden ingezet!</p>
    </intervention>
    <intervention id="2-216" speaker_id="1318" name="James Nicholson" is_mep="True" mode="spoken">
      <p sl="en">Mijnheer de Voorzitter, ik was niet van plan om een stemverklaring af te leggen over dit specifieke onderwerp, maar tijdens zijn toespraak verwees de rapporteur slechts naar dr. Paisley en de heer Adams, toen hij beweerde dat zij voor vrede hebben gezorgd in Noord-Ierland. Wel, de heer Adams en Paisley hebben voor een heleboel dingen gezorgd, maar ze hebben nooit voor vrede gezorgd. Een heleboel mensen kunnen aanspraak maken op de vrede in Noord-Ierland, maar uiteindelijk waren het David Trimble en John Hume die het zware werk hebben gedaan om vrede te brengen in Noord-Ierland. Ik hoop dan ook dat de rapporteur zich in de toekomst beter zal informeren. Zij hebben in het verleden al het zware werk gedaan.</p>
      <p sl="en">Laat het duidelijk zijn dat ik positief heb gestemd omdat ik vind dat we vandaag in Noord-Ierland nog steeds steun nodig hebben om te behouden wat is bereikt. Het is geenszins zeker dat de vrede zal blijven duren, omdat er aan beide zijden mensen zijn – en ze hebben onlangs nog van zich laten horen – die nog steeds proberen terug te draaien wat er is bereikt.</p>
    </intervention>
    <intervention id="2-218" speaker_id="96795" name="Jacek Olgierd Kurski" is_mep="True" mode="spoken">
      <p sl="pl">Mijnheer de Voorzitter, ik was een van de 334 leden van het Europees Parlement die de heer László Tőkés steunden voor de functie van ondervoorzitter van het Europees Parlement. Hij is een van mijn jeugdhelden. Als journalist van Solidariteit in 1989 bracht ik onder een kogelregen van de misdadige veiligheidsdienst van Ceauşescu, de Securitate, verslag uit over de Roemeense revolutie. Deze revolutie begon op 16 december 1989 in Timişoara met een speech van László Tőkés.</p>
      <p sl="pl">Ik betreur dat hij vandaag eerst het slachtoffer is van een fout van de computer, die 168 stemmen verkeerd telde, en dat deze 168 stemmen daarna door de voorzitter van de vergadering bij het totaal gevoegd werden, wat tot algemene controverse leidde. Als het daardoor zou blijken dat er iemand de rechtsgeldigheid van de verkiezing van László Tőkés als ondervoorzitter van het Parlement in twijfel trekt, dan ben ik er voorstander van om de stemming te herhalen. Ik ben ervan overtuigd dat de uitslag nog beter zal zijn. Het mandaat van een zo verdienstelijk persoon in het Europees Parlement zou door niemand betwist mogen worden. Ik denk dus dat het in het belang van deze persoon zelf is om de stemming te herhalen, voor het geval iemand vraagtekens wil plaatsen bij de vorige stemming.</p>
    </intervention>
    <intervention id="2-220" speaker_id="28422" name="Alfredo Antoniozzi" is_mep="True" mode="spoken">
      <p sl="it">Mijnheer de Voorzitter, dames en heren, ik heb vóór het verslag van de heer Marinescu gestemd – die ik hierbij bedank – omdat ik geloof dat een uiterst modern en efficiënt goederenvervoer een essentiële vereiste voor Europese ondernemingen is, niet alleen om te kunnen concurreren maar om überhaupt te kunnen overleven. Ik deel bovendien de wens van de rapporteur volkomen om enkele passages van de tekst die door dit Parlement zelf in eerste lezing is goedgekeurd opnieuw in te voeren.</p>
    </intervention>
    <intervention id="2-222" speaker_id="4555" name="Daniel Hannan" is_mep="True" mode="spoken">
      <p sl="en">Mijnheer de Voorzitter, toen we vandaag aan de stemming begonnen, werden we geconfronteerd met een procedure die we nog nooit eerder in dit Parlement hadden gezien, namelijk een procedure waarbij alleen de ‘ja’-stemmen geregistreerd werden. Ik zeg u, mijnheer de Voorzitter, dat was gewoon een kwestie van tijd. Want dit is natuurlijk precies de werkwijze die de EU gehanteerd heeft bij de laatste referenda.</p>
      <p sl="en">De Europese Grondwet of het Verdrag van Lissabon werd voortdurend afgewezen in de peilingen, door de Franse kiezers met 54 procent, door de Nederlandse kiezers met 62 procent, door de Ierse kiezers met 53 procent, en de reactie hierop was telkens om hoe dan ook door te gaan en de bezwaren te negeren die de mensen hadden gemaakt. Waar mensen hun verzet hadden geuit, werd alleen ‘ja’ gehoord. Nu hebben we deze benadering geregulariseerd, vastgelegd in de procedures van dit Parlement. We hebben het onmogelijk gemaakt voor mensen om hun meningsverschil over het project kenbaar te maken. Ik ben geneigd om hier een oud gezegde enigszins aan te passen, namelijk “welk deel van ‘nee’ begrijpt u niet?”</p>
    </intervention>
    <intervention id="2-223" speaker_id="33569" name="Syed Kamall" is_mep="True" mode="spoken">
      <p sl="en">Mijnheer de Voorzitter, wanneer we kijken naar dit verslag over het Reglement en de aanpassing van het Reglement aan het Verdrag van Lissabon, is het interessant om te zien hoeveel leden van het Parlement zelf niet echt weten wat er nu eigenlijk in het Verdrag van Lissabon staat en welke invloed het heeft op onze kiezers in het dagelijks leven.</p>
      <p sl="en">Neem nu bijvoorbeeld, die hele financiële reddingsoperatie ten behoeve van Griekenland. Als je kijkt naar wat er is besproken in de Raad, is artikel 122 van het Verdrag van Lissabon bedoeld als een artikel van solidariteit: “in een geest van solidariteit … indien zich bij de voorziening van bepaalde producten, in het bijzonder op energiegebied, ernstige moeilijkheden voordoen …” of “ in geval van moeilijkheden of ernstige dreiging van grote moeilijkheden in een lidstaat, die worden veroorzaakt door natuurrampen of buitengewone gebeurtenissen …”. Dat wordt nu gebruikt als een excuus door de lidstaten, ongeacht of zij lid zijn van de eurozone of niet, om een land te redden dat er zelf een puinhoop van heeft gemaakt en dus niet op grond van buitengewone gebeurtenissen.</p>
      <p sl="en">We moeten heel duidelijk zijn tegenover de kiezers wat het Verdrag van Lissabon voor hen betekent. Betekent het dat we het geld van de belastingbetaler gebruiken om landen te redden die niet in staat zijn hun eigen zaken te regelen?</p>
    </intervention>
    <intervention id="2-224" speaker_id="1164" name="Bruno Gollnisch" is_mep="True" mode="spoken">
      <p sl="fr">Mijnheer de Voorzitter, het talent van dit Parlement uit zich met name als het gaat om hervormingen van het Reglement. Die zijn altijd bedoeld om de rechten van de minderheid, de underdogs, de Untermenschen , die wij in zekere zin zijn, te verminderen. De regel, volgens artikel 24 van het Reglement, dat niet-ingeschrevenen hun eigen vertegenwoordiger mogen aanwijzen, wordt al een jaar lang domweg met voeten getreden.</p>
      <p sl="fr">Mijnheer de Voorzitter, in een opmerking die, neem mij niet kwalijk, een van de stomste is die ik in mijn parlementaire carrière heb gehoord, heeft u verklaard dat het niet mogelijk was, omdat u niet dezelfde politieke opvattingen heeft als ik. Dat klopt, ik ben een niet-ingeschrevene uit overtuiging. U was alleen een niet-ingeschrevene door het verraad van uw vrienden.</p>
      <p sl="fr">Er is echter een manier, mijnheer de Voorzitter, waarmee dit geschil beslecht had kunnen worden, en dat is een stemming. Een stemming is de normale procedure in een democratie. Maar nee. Nu zullen de vertegenwoordigers van de niet-ingeschrevenen worden aangewezen door de Voorzitter van het Parlement. Dit is weer zo’n klucht.</p>
      <p sl="fr">Het klopt dat de heer Martin hiervoor heeft gezorgd, dit heeft bekokstoofd, samen met de vertegenwoordigers van de twee grote fracties. Dit doet me overigens denken aan de vorige aanpassingen van het Reglement, op initiatief van de heer Corbett, die nu van het toneel verdwenen is, en die gelukkig bij de Europese verkiezingen is verslagen door mijn vriend Nick Griffin.</p>
    </intervention>
    <intervention id="2-225" speaker_id="24030" name="Philip Claeys" is_mep="True" mode="spoken">
      <p sl="nl">Voorzitter, artikel 86 van het verslag-Martin bepaalt dat de vertegenwoordiger van de niet-ingeschrevenen in de Conferentie van voorzitters niet door de niet-ingeschrevenen zelf wordt bepaald, maar door de Voorzitter van het Parlement. De reden is dat er geen consensus zou bestaan bij de niet-ingeschrevenen. Ik vraag mij af waar het probleem zit. In dit Parlement zelf, wanneer de Voorzitter van het Parlement wordt gekozen, is er ook geen consensus en juist daarom houden wij een verkiezing op een democratische manier. De vertegenwoordiger van de niet-ingeschrevenen moet representatief zijn en daarom is het het best dat er een verkiezing wordt georganiseerd.</p>
      <p sl="nl">Nu komen we in een situatie dat het Europees Parlement zichzelf een beetje te kijk stelt als een soort “Mickey Mouse”-parlement waar de Voorzitter van het Parlement zelf gaat bepalen wie representatief is voor een deel van zijn tegenstanders. Dan stel ik mij de vraag op welke basis? Op basis van representativiteit? Op basis van persoonlijke sympathie of vriendschap voor deze of gene van de niet-ingeschrevenen? Welke criteria gaat de Voorzitter gebruiken om de vertegenwoordiger van de niet-ingeschrevenen te bepalen? Daarover had ik graag een verklaring gehad van de Voorzitter vóór deze stemming, maar daar hebben wij jammer genoeg geen recht op gehad.</p>
    </intervention>
    <intervention id="2-226" speaker_id="96654" name="Jaroslav Paška" is_mep="True" mode="spoken">
      <p sl="sk">Mijnheer de Voorzitter, met alle respect voor uw persoon en voor deze instelling, maar er dient bij het debat over de aanpassingen van het Reglement aan het Verdrag van Lissabon eveneens te worden ingegaan op de tekortkoming in het Reglement die een stemming als deze met een dergelijk resultaat – de verkiezing van de heer Tőkés tot ondervoorzitter – mogelijk maakten.</p>
      <p sl="sk">Ik begrijp niet hoe de voorzitters een tegenstrijdige stemming hebben kunnen houden, met als gevolg tegenstrijdige stemmingsuitslagen, en heb alle begrip voor de collega’s die de nodige twijfels hebben bij de vraag of de stemmen wel goed zijn geteld. Wat dat betreft vind ik dat de Europese Unie en het Europees Parlement te allen tijde transparant en inzichtelijk te werk dienen te gaan en dat zodra leden van het Parlement het idee hebben dat de stemmachine hun stem onjuist heeft weergegeven, zonder dit te hebben kunnen nagaan op hun beeldscherm, een dergelijke stemming altijd controversieel zal blijven.</p>
      <p sl="sk">Ik ben dan ook van mening dat we in het belang van de heer Tőkés alsook in het belang van de geloofwaardigheid van het Europees Parlement deze stemming nog eens over moeten doen om er zeker van te zijn dat de juistheid van de uitverkiezing van de ondervoorzitter van het Europees Parlement nooit en te nimmer in twijfel getrokken zal kunnen worden.</p>
    </intervention>
    <intervention id="2-228" speaker_id="4555" name="Daniel Hannan" is_mep="True" mode="spoken">
      <p sl="en">Mijnheer de Voorzitter, de kanker van Griekenland is zich aan het uitzaaien rondom de Middellandse Zee. Deze week konden we lezen dat de Europese Commissie de financiële reddingsoperatie ten behoeve van Spanje aan het voorbereiden is, en de voorzitter van de Europese Raad, de heer Van Rompuy, heeft al eerlijk toegegeven dat in dat geval de 750 miljard euro die reeds opzijgezet werd in het noodfonds voor financiële reddingsoperaties absoluut ontoereikend zou zijn.</p>
      <p sl="en">De tumor verspreidt zich, en in plaats van amputatie te overwegen, hebben onze leiders gekozen voor een langdurige kuur van chemotherapie die niet alleen duur en pijnlijk is, maar bovendien geen positief resultaat garandeert. Wat ik daarmee bedoel, is dat ze zullen proberen de machine op gang te brengen van wat de heer Van Rompuy economisch bestuur noemt en wat zijn voorganger fiscaal federalisme noemde: belastingharmonisatie, een heffing op financiële transacties, een Europees schuldagentschap of een Europees monetair fonds. Al deze constructies proberen geld over te hevelen om het project in leven te houden terwijl het natuurlijk veel makkelijker zou zijn om de belastingbetalers de last van deze reddingsoperatie te besparen en de getroffen economieën enorm te stimuleren door hen in de gelegenheid te stellen te devalueren en zich opnieuw in de markt te prijzen. Wat een hoge tol moeten onze burgers betalen voor de grillen van hun elite!</p>
    </intervention>
    <intervention id="2-230" speaker_id="4462" name="Clemente Mastella" is_mep="True" mode="spoken">
      <p sl="it">Mijnheer de Voorzitter, dames en heren, ter gelegenheid van de millenniumtop van 2000 hebben de rijkste landen, inclusief de landen van de Europese Unie, hun belofte hernieuwd om in 2015 enkele specifieke doelen te bereiken: het verminderen van honger en armoede, het verbeteren van onderwijs en gezondheidszorg en het beschermen van het milieu in ontwikkelingslanden.</p>
      <p sl="it">Nu we bijna tien jaar verder zijn vinden we dat Europa, dat internationaal gezien het meest actief is binnen de ontwikkelingshulp, meer dan ooit een leidende rol op zich moet nemen. Het lijdt geen enkele twijfel dat de toename van ontwikkelingshulp de afgelopen jaren heeft bijgedragen aan het verlichten van het leed van miljoenen mensen. Hoewel het waar is dat de hulp werkt, is er nog veel te doen, vooral gezien het feit dat de huidige internationale crisis veel lidstaten zal dwingen hun begroting voor ontwikkelingshulp voor deze landen in te krimpen.</p>
      <p sl="it">Mijnheer de Voorzitter, ik heb vóór dit verslag gestemd omdat ik geloof dat het nu noodzakelijk is om innovatieve financieringsmechanismen te verkennen. De lidstaten van de Europese Unie moeten strategische partnerschappen van politieke aard met deze landen serieus gaan nemen. Dit betekent dat alle partners een hernieuwde politieke wil moeten laten zien om de prioritaire doelen te verwezenlijken, die nog steeds zijn: een samenhangend ontwikkelingsbeleid, het trotseren van de klimaatverandering en de mondiale crisis, governance en rechten, recht op voedsel en ontwikkelingsonderwijs. Dit blijft, mijnheer de Voorzitter, onze primaire uitdaging.</p>
    </intervention>
    <intervention id="2-231" speaker_id="97086" name="Sonia Alfano" is_mep="True" mode="spoken">
      <p sl="it">Mijnheer de Voorzitter, dames en heren, ik heb vóór het verslag-Cashman gestemd omdat ik geloof dat het de verantwoordelijkheid van dit Parlement en van de Europese instellingen is om vast te houden aan hun verplichtingen jegens mensen die in minder ontwikkelde landen wonen, in het bijzonder in Afrikaanse landen, en deze verplichtingen ook na te komen.</p>
      <p sl="it">We kunnen niet in het jaar 2015 belanden en ons realiseren dat de acht doelen die we ons hadden gesteld niet zijn bereikt, omdat we het, als we het hebben over het bereiken van de millenniumdoelstellingen en over al die percentages – laten we dat niet vergeten – hebben over miljarden mensen die lijden en die niet de mogelijkheid hebben om op een waardige manier te leven.</p>
      <p sl="it">De Europese Unie moet een voorbeeld en gids in de ontwikkelingshulp zijn. Het kwijtschelden van staatsschulden, samen met een grotere inspanning voor het goed terecht laten komen van hulp, is een van de basispunten van dit solidariteitsplan. De verwezenlijking van dit plan – daar moeten we ons bewust van zijn – kan niet worden uitgesteld zonder dat meer mensenlevens worden opgeofferd.</p>
    </intervention>
    <intervention id="2-997" speaker_id="96862" name="Sophie Auconie" is_mep="True" mode="written">
      <p sl="fr">Toen Pal Schmitt, ondervoorzitter van het Europees Parlement, onlangs werd gekozen om het nieuw gekozen Hongaarse parlement voor te zitten, moesten mijn collega’s en ik een nieuwe ondervoorzitter aanwijzen. Aangezien László Tőkés, Hongaars afgevaardigde van de Fractie van de Europese Volkspartij (Christendemocraten), aan alle noodzakelijke voorwaarden voldoet om een dergelijke functie uit te oefenen (integriteit, inzet, steun voor de Europese eenwording), heb ik voor zijn kandidatuur gestemd.</p>
    </intervention>
    <intervention id="2-996" speaker_id="96857" name="Cătălin Sorin Ivan" is_mep="True" mode="written">
      <p sl="ro">De benoeming van László Tőkés als ondervoorzitter van het Europees Parlement is een belediging voor Roemenië, gezien het nationalistische discours van deze collega. Het is nog erger dat hij in deze functie is gekozen via een vanuit procedureel oogpunt twijfelachtige stemming. Een dergelijke benoeming zou in het Europees Parlement niet moeten plaatsvinden. Wij dragen als forum verantwoordelijkheid ten opzichte van de Europese burgers. Maar aangezien de benoeming toch heeft plaatsgevonden, zou ik gewild hebben dat de stemming volledig in overeenstemming met de procedure werd gehouden. Aangezien ook dit niet is gebeurd, tast deze verkiezing het beeld van het Europees Parlement aan, met name in Roemenië waar de publieke opinie direct geïnteresseerd is in dit onderwerp. Of László Tőkés in zijn huidige functie al of niet goed presteert is op dit moment minder belangrijk. Wat wel degelijk van belang is, is dat een Europees land diep gegriefd is.</p>
    </intervention>
    <intervention id="2-234" speaker_id="33984" name="Ioan Mircea Paşcu" is_mep="True" mode="written">
      <p sl="en">De stemming van vandaag over de verkiezing van de heer Tőkes als ondervoorzitter van het Europees Parlement is een schande. Ten eerste was de uitleg van de Voorzitter over de stemprocedure zowel verwarrend als tegenstrijdig. Daardoor wist niemand meer wat te doen. Ten tweede werkten de stemmachines van een aantal Roemeense Parlementsleden – die van plan waren om tegen te stemmen – vreemd genoeg niet zoals het moest. Ten derde liet men de stemming gewoon doorgaan en liet de Voorzitter de hele kwestie voor wat ze was toen hij de zaal verliet. Ten vierde werd het verstandige verzoek vanuit de zaal dat de stemming overgedaan moest worden onder normale omstandigheden afgewezen. Ten vijfde werd er gemeld dat er meer stemmen uitgebracht zijn dan er leden aanwezig waren! Ten zesde werden we eenvoudigweg op de hoogte gebracht dat de stemming toch gevalideerd werd! Ten zevende kon nochtans niemand uitleggen hoe 168 stemmen een ‘gekwalificeerde meerderheid’ zou kunnen vormen in een Parlement van 751 leden!</p>
      <p sl="en">In feite, heeft de PPE dus zijn wil opgelegd aan het hele Parlement! Ik vind het jammer, want ze kunnen beter dan dit, en wij, de andere leden van het Parlement, verdienen beter!</p>
    </intervention>
    <intervention id="2-995" speaker_id="33775" name="Jean-Pierre Audy" is_mep="True" mode="written">
      <p sl="fr">Uit politieke solidariteit met mijn vrienden bij de Fractie van de Europese Volkspartij (Christendemocraten) heb ik voor het verslag van mijn Italiaanse collega Barbara Matera (PPE, IT) gestemd, over het voorstel voor een besluit over de beschikbaarstelling van middelen uit het Europees Fonds voor aanpassing aan de globalisering (EFG) van ongeveer 6,6 miljoen euro voor hulp aan Spanje, dat zich geconfronteerd ziet met gedwongen ontslagen in de sector van de niet-metaalhoudende minerale producten. Ik wil de analyse van de Europese Commissie die gebaseerd is op informatie van het Koninkrijk Spanje niet fundamenteel in twijfel trekken, maar ik vind het wel vreemd dat het Europees Fonds voor aanpassing aan de globalisering beschikbaar gesteld moet worden voor iets dat slechts een gevolg is van het uiteenspatten van de vastgoedzeepbel in Spanje. In feite is het de afname van het aantal hypothecaire leningen die heeft geleid tot het teruggelopen aantal bouwvergunningen en dus het lagere verbruik van tegels en keramiek, en daardoor niet-metaalhoudende minerale producten. Waar gaan we heen met een dergelijke redenering? Kunnen we serieus beweren dat het hier om aanpassing aan de globalisering gaat? Ik vind overigens ook dat de administratieve kosten van ruim 400 000 euro ver bovenmaats zijn, zelfs als een onderzoek van 60 000 euro, dat onbetaalbaar lijkt, ten grondslag lijkt te liggen aan dat torenhoge bedrag. Wordt vervolgd …</p>
    </intervention>
    <intervention id="2-236" speaker_id="96977" name="Diogo Feio" is_mep="True" mode="written">
      <p sl="pt">Stijgende werkloosheid is een van de meest schadelijke gevolgen van de recente economische en financiële crisis. De grotere instabiliteit van de markten heeft bijgedragen tot de verslechtering van de positie van verscheidene bedrijven die minder in staat bleken te zijn zich aan te passen aan de mondialisering. In dit geval gaat het om 118 bedrijven in de Comunidad Valenciana, die getroffen zijn door de effecten van de mondialisering. Daar Spanje het verzoek om geld beschikbaar te stellen uit het fonds voldoende heeft onderbouwd, meen ik dat de aanvraag gesteund moet worden.</p>
    </intervention>
    <intervention id="2-994" speaker_id="96899" name="José Manuel Fernandes" is_mep="True" mode="written">
      <p sl="pt">Op het steekhoudende karakter van speciale steun voor werknemers die ontslagen zijn ten gevolge van de huidige wereldwijde economische crisis valt volgens mij niets af te dingen. Dat geldt ook voor het onderhavige geval van 2 425 ontslagen bij 181 bedrijven in de Spaanse Comunidad Valenciana. Het verstrekken van steun voor de omscholing en re-integratie van deze werknemers in de arbeidsmarkt is zeer belangrijk, zowel voor het aantrekken van de economie als voor de sociale stabiliteit. Daarom stem ik voor deze resolutie. Ik herhaal de aanbeveling aan de Commissie geen kredieten uit het Europees Sociaal Fonds over te schrijven voor betalingen in het kader van het Europees Fonds voor aanpassing aan de globalisering (EFG). Het gaat immers om fondsen met verschillende doelstellingen, die complementair zijn en elkaar dus niet kunnen vervangen. Bij het EFG gaat het om buitengewone maatregelen en daarom dient de financiering van het fonds autonoom te zijn. Het is dan ook een ernstige fout dat de financiering van het EFG, dat dient voor conjuncturele maatregelen, ten koste gaat van het Europees Sociaal Fonds of van een ander structuurfonds.</p>
    </intervention>
    <intervention id="2-993" speaker_id="96693" name="Juozas Imbrasas" is_mep="True" mode="written">
      <p sl="lt">Op 2 september 2009 heeft Spanje een aanvraag ingediend voor de beschikbaarstelling van middelen uit het Europees Fonds voor aanpassing aan de globalisering (EFG) in verband met het gedwongen ontslag van werknemers van 181 bedrijven die niet-metaalhoudende minerale producten fabriceren in één enkele NUTS II-regio, Comunidad Valenciana. Mijns inziens voldoet deze aanvraag aan de eisen voor het bepalen van de financiële bijdrage zoals vastgelegd in artikel 10 van Verordening (EG) nr. 1927/2006. Daarom heb ik voor dit verslag gestemd en voor het Commissievoorstel om een bedrag van 6 598 735 euro beschikbaar te stellen, omdat alleen maatregelen die ontslagen werknemers helpen integreren in de arbeidsmarkt worden gefinancierd uit middelen uit het Europees Fonds voor aanpassing aan de globalisering (EFG), en omdat met geld uit het fonds de voorwaarden worden geschapen waaronder ontslagen werknemers een vaste of tijdelijke baan kunnen vinden, kunnen deelnemen aan beroepsopleidingsprogramma’s en de nodige kennis kunnen verwerven om te voldoen aan de vraag van de arbeidsmarkt, een bedrijfsvergunning verkrijgen of een eigen bedrijf opzetten. Litouwen heeft eerder al steun uit dit fonds ontvangen.</p>
    </intervention>
    <intervention id="2-237" speaker_id="96816" name="Giovanni La Via" is_mep="True" mode="written">
      <p sl="it">Ik heb vóór het verslag over de beschikbaarstelling van middelen uit het Europees Fonds voor aanpassing aan de globalisering (EFG) gestemd omdat ik denk dat het cruciaal is om het belang van dit fonds te benadrukken.</p>
      <p sl="it">Dit instrument is geschapen om actieve steunmaatregelen op de arbeidsmarkt te introduceren. De maatregelen zijn uitsluitend bedoeld om werknemers, die zijn ontslagen als gevolg van structurele veranderingen in de belangrijkste internationale handelspatronen, te helpen en hun re-integratie in de arbeidsmarkt te faciliteren.</p>
      <p sl="it">Dit is een uiterst nuttig instrument, dat tussen 2007 en nu 55 verzoeken uit 17 lidstaten heeft gezien, betreffende de ondersteuning van 52 334 ontslagen werknemers, voor wie een totaalbedrag van 271,9 miljoen euro is gereserveerd.</p>
      <p sl="it">Uit de analyse van de gegevens die in ons bezit zijn blijkt dus dat het Europees Fonds voor aanpassing aan de globalisering is gemobiliseerd voor een bedrag van 5 195 euro per ontslagen werknemer. Dat bedrag is echt gebruikt voor de verwezenlijking van gepersonaliseerde diensten die specifiek zijn gericht op de re-integratie van de betreffende werknemers in de arbeidsmarkt.</p>
    </intervention>
    <intervention id="2-238" speaker_id="96742" name="Jean-Luc Mélenchon" is_mep="True" mode="written">
      <p sl="fr">Rekening houdend met de Spaanse arbeiders in de regio Valencia die het slachtoffer zijn geworden van de globalisering, breng ik geen stem uit. Gezien de situatie waarin ze terecht zijn gekomen door de gevolgen van de door de Europese Unie opgelegde neoliberale beleidsvormen, zou je voor je gevoel met recht tegen het hongerloon stemmen dat ze van de Europese elite krijgen. Hoewel het niets voorstelt wat ze krijgen, kan het hun lijden iets verzachten. Dit maakt de logica van het Europees Fonds voor aanpassing aan de globalisering niet acceptabeler. Het steunt de uitbestedingen naar Marokko en Algerije waar momenteel sprake van is en sanctioneert de winsten van de zeer vermogenden. Een zuiver geweten stelt voor de oligarchische eurocraten weinig voor.</p>
    </intervention>
    <intervention id="2-992" speaker_id="96978" name="Nuno Melo" is_mep="True" mode="written">
      <p sl="pt">De EU is een ruimte van solidariteit waar het Europees Fonds voor aanpassing aan de globalisering (EFG) deel van uitmaakt. Maatregelen van dit fonds zijn van fundamenteel belang om steun te kunnen verlenen aan werklozen en slachtoffers van bedrijfsverplaatsingen in onze gemondialiseerde economie. Steeds meer bedrijven verplaatsen hun activiteiten, waarbij zij profiteren van de lage loonkosten in verscheidene landen, met name in China en India. Landen die de rechten van werknemers eerbiedigen ondervinden daar vaak de schadelijke gevolgen van. Het EFG is bestemd voor steun aan werknemers die het slachtoffer zijn van bedrijfsverplaatsingen en is van fundamenteel belang om werknemers makkelijker toegang te geven tot een nieuwe baan. Het EFG is in het verleden al gebruikt door andere lidstaten van de EU en deze keer moet er steun worden verleend aan de Spaanse Comunidad Valenciana, waar onlangs in de sector “Vervaardiging van overige niet-metaalhoudende minerale producten” meer dan 2 400 werknemers bij 181 bedrijven ontslagen zijn. Daarom heb ik voor dit verslag gestemd.</p>
    </intervention>
    <intervention id="2-239" speaker_id="28409" name="Raül Romeva i Rueda" is_mep="True" mode="written">
      <p sl="en">Het verslag gaat over de beschikbaarstelling van een totaalbedrag van 6 598 735 euro uit het EFG ten behoeve van de regio Valencia in Spanje, ten gevolge van 2 425 ontslagen in 181 bedrijven die actief zijn in de sector van de vervaardiging van overige niet-metaalhoudende minerale producten. De middelen zullen rechtstreeks naar de getroffen werknemers gaan. Het verslag werd in de Begrotingscommissie zonder debat aangenomen. In de plenaire vergadering hebben wij, de Groenen, het verslag eveneens gesteund.</p>
    </intervention>
    <intervention id="2-991" speaker_id="33775" name="Jean-Pierre Audy" is_mep="True" mode="written">
      <p sl="fr">Uit solidariteit met de Fractie van de Europese Volkspartij (Christendemocraten) en Ierland heb ik op basis van het verslag van mijn uitstekende Italiaanse collega, Barbara Matera, gestemd voor het voorstel voor een besluit over de beschikbaarstelling van middelen uit het Europees Fonds voor aanpassing aan de globalisering (EFG) van ongeveer 2,7 miljoen euro voor hulp aan Ierland, dat zich geconfronteerd ziet met gedwongen ontslagen in de kristalsector. Het grootste deel van de 600 ontslagen is gevallen bij de onderneming Waterford Crystal. Ik wil de analyse van de Europese Commissie niet in twijfel trekken, maar ik vind het vreemd dat deze onderneming, die al sinds 2005 in moeilijkheden verkeert, de voornaamste reden kan zijn voor aanpassing aan de globalisering. In 2005 kondigde dit bedrijf de sluiting van zijn fabriek in Dungarvan aan om alle werkzaamheden samen te voegen in de hoofdfabriek in Kilkenny, de stad waar Waterford gevestigd is en waar 1 000 mensen voor de onderneming werkten. Door de verhuizing verdwenen bijna 500 arbeiders uit Dungarvan. Na de sluiting van deze fabriek op 30 januari 2009 hebben voormalige werknemers en hun gezinnen demonstraties georganiseerd die in maart 2009 stopten na een overeenkomst met de arbeiders en betaling van 10 miljoen euro (bron: Wikipedia). Is dit aanpassing aan de globalisering?</p>
    </intervention>
    <intervention id="2-241" speaker_id="28114" name="Liam Aylward" is_mep="True" mode="written">
      <p sl="ga">Ik ben zeer verheugd over de vergoeding uit het Europees Fonds voor aanpassing aan de globalisering die verdeeld wordt onder voormalige werknemers van Waterford Crystal en daarbij aangesloten bedrijven. Het fonds is opgericht om hulp te bieden aan werknemers die het slachtoffer zijn van structurele veranderingen in het wereldwijde handelsnetwerk, en het is uiterst belangrijk voor de lokale gemeenschap waarvan Waterford Crystal de kern vormt.</p>
      <p sl="ga">Wegens de centrale rol die dit bedrijf vervulde binnen de regio, de vele geschoolde lokale werknemers die een baan hadden bij de glassector en de daarbij aangesloten bedrijven en het buitengewone belang van de sector voor de identiteit van de Waterford-regio, zal dit fonds werknemers en hun gezinnen veel ondersteuning bieden en ertoe bijdragen dat werknemers de mogelijkheid krijgen een nieuwe baan te vinden.</p>
      <p sl="ga">Op lokaal niveau moeten coördinatiemaatregelen worden getroffen, zodat deze middelen op de juiste wijze worden verdeeld. Omdat deze groep werknemers ouder is dan gemiddeld, en zij zeer vakkundig werk verrichtten, moet erop worden toegezien dat de middelen worden gebruikt om aanvullende opleidingen en scholing aan te bieden, ondernemerschap te bevorderen en de toegang tot werk te verbeteren.</p>
    </intervention>
    <intervention id="2-990" speaker_id="96867" name="Maria Da Graça Carvalho" is_mep="True" mode="written">
      <p sl="pt">De Europese Unie is de belangrijkste donor van het Internationaal Fonds voor Ierland. De EU-bijdrage beloopt ongeveer 57 procent van de steun die het fonds jaarlijks ontvangt.</p>
      <p sl="pt">Ik ben dan ook blij met de rol die de Unie heeft gespeeld bij de steunverlening voor de economische en sociale ontwikkeling van Ierland, waarbij het doel de totstandbrenging van vrede en verzoening was.</p>
      <p sl="pt">De huidige periode van activiteiten van het fonds loopt ten einde, maar het is belangrijk dat de Europese Unie haar bijdrage aan het Internationaal Fonds voor Ierland continueert om bruggen te slaan en gemeenschappen te integreren en de ontwikkeling te bevorderen van de gebieden van de beide delen van Ierland die het zwaarst hebben geleden onder de instabiliteit van de afgelopen jaren.</p>
    </intervention>
    <intervention id="2-989" speaker_id="1289" name="Proinsias De Rossa" is_mep="True" mode="written">
      <p sl="en">Ik sta volledig achter het besluit om het Europees Fonds voor aanpassing aan de globalisering te gebruiken om de werknemers van Waterford Crystal te steunen. De wereldwijde economische crisis, in combinatie met enkele belangrijke verschuivingen in de wereldhandel, hebben geleid tot talloze ontslagen in Ierland en in heel Europa. Ik dring er bij de Ierse regering op aan om snel te handelen zodat deze middelen snel en doeltreffend worden gebruikt om te voldoen aan de individuele bijscholing en educatieve behoeften van de werknemers. Het tijdschema voor het gebruik van dit fonds is beperkt en er valt geen tijd te verliezen bij het verschaffen van de diensten die noodzakelijk zijn. We moeten de regelgeving omtrent het EFG herzien om meer flexibiliteit mogelijk te kunnen maken bij het gebruik van de middelen, in het bijzonder wat betreft het tijdschema.</p>
    </intervention>
    <intervention id="2-242" speaker_id="96977" name="Diogo Feio" is_mep="True" mode="written">
      <p sl="pt">Het land dat de Keltische Tijger werd genoemd en opmerkelijke groeipercentages haalde, is de afgelopen jaren getroffen door de effecten van de crisis en de mondialisering. Ook de Ierse glasindustrie is getroffen en bijna 600 werknemers in die sector hebben nu steun nodig. Ik ben het eens met de beschikbaarstelling van middelen uit het fonds.</p>
    </intervention>
    <intervention id="2-988" speaker_id="96899" name="José Manuel Fernandes" is_mep="True" mode="written">
      <p sl="pt">Gezien de doelstellingen van het Europees Fonds voor aanpassing aan de globalisering (EFG) stem ik voor de steunverlening aan de ontslagen werknemers bij Waterford Crystal in Ierland. Het gaat om een steunbedrag van meer dan 2,5 miljoen euro, dat van doorslaggevend belang is om de vaardigheden van de ontslagen werknemers, van wie de overgrote meerderheid ouder dan 45 is, te verbeteren. Ik wil evenwel wijzen op de overduidelijke verschillen en ongelijkheden bij het beschikbaar stellen van EFG-middelen, daar bepaalde lidstaten al herhaalde malen verzuimd hebben gebruik te maken van de beschikbare kredieten. Dat is schadelijk voor de werknemers die in de desbetreffende landen werkloos worden, zoals in Portugal ten gevolge van de voortdurende stijging van het aantal faillissementen en de werkloosheidscijfers.</p>
    </intervention>
    <intervention id="2-987" speaker_id="96693" name="Juozas Imbrasas" is_mep="True" mode="written">
      <p sl="lt">Op 7 augustus 2009 heeft Ierland een aanvraag ingediend voor de beschikbaarstelling van middelen uit het Europees Fonds voor aanpassing aan de globalisering (EFG) in verband met gedwongen ontslagen in het bedrijf Waterford Crystal en voor drie leveranciers of downstreamproducenten van eerdergenoemd bedrijf. Mijns inziens voldoet deze aanvraag aan de eisen voor het bepalen van de financiële bijdrage zoals vastgelegd in artikel 10 van Verordening (EG) nr. 1927/2006. Daarom heb ik voor dit verslag gestemd en voor het Commissievoorstel om een bedrag van 2 570 853 euro beschikbaar te stellen, omdat alleen maatregelen die ontslagen werknemers helpen integreren in de arbeidsmarkt worden gefinancierd uit middelen uit het Europees Fonds voor aanpassing aan de globalisering (EFG), en omdat met geld uit het fonds de voorwaarden worden geschapen waaronder ontslagen werknemers een vaste of tijdelijke baan kunnen vinden, kunnen deelnemen aan beroepsopleidingsprogramma’s en de nodige kennis kunnen verwerven om te voldoen aan de vraag van de arbeidsmarkt, een bedrijfsvergunning verkrijgen of een eigen bedrijf opzetten. Litouwen heeft eerder al steun uit dit fonds ontvangen.</p>
    </intervention>
    <intervention id="2-243" speaker_id="96742" name="Jean-Luc Mélenchon" is_mep="True" mode="written">
      <p sl="fr">Rekening houdend met de Ierse arbeiders van Waterford Crystal, die het slachtoffer zijn geworden van de globalisering, breng ik geen stem uit. Gezien de situatie waarin zij terecht zijn gekomen door de gevolgen van de door de Europese Unie opgelegde neoliberale beleidsvormen, zou je voor je gevoel met recht tegen het hongerloon stemmen dat ze van de Europese elite krijgen. Hoewel het weinig is dat ze krijgen, kan het hun lijden verzachten. Dat maakt de logica van het Europees Fonds voor aanpassing aan de globalisering niet acceptabeler. Het steunt de huidige speculatie door banken en sanctioneert de winsten die VS-fondsen, zoals KPS Capital Partners, maken over de rug van Europese arbeiders. In het koninkrijk van de eurocraten is een zuiver geweten niet duur.</p>
    </intervention>
    <intervention id="2-986" speaker_id="96978" name="Nuno Melo" is_mep="True" mode="written">
      <p sl="pt">De EU is een ruimte van solidariteit waar het Europees Fonds voor aanpassing aan de globalisering (EFG) deel van uitmaakt. Maatregelen van dit fonds zijn van fundamenteel belang om steun te kunnen verlenen aan werklozen en slachtoffers van bedrijfsverplaatsingen in onze gemondialiseerde wereld. Steeds meer bedrijven verplaatsen hun activiteiten, waarbij zij profiteren van de lage loonkosten in verscheidene landen, met name in China en India. Landen die de rechten van werknemers eerbiedigen ondervinden daar vaak de schadelijke gevolgen van. Het EFG is bestemd voor steun aan werknemers die het slachtoffer zijn van bedrijfsverplaatsingen en is van fundamenteel belang om werknemers makkelijker toegang te geven tot een nieuwe baan. Het EFG is in het verleden al gebruikt door andere lidstaten van de EU en deze keer moet er steun worden verleend aan Ierland, meer in het bijzonder aan bedrijven in de glassector. Daarom heb ik voor dit verslag gestemd.</p>
    </intervention>
    <intervention id="2-244" speaker_id="28409" name="Raül Romeva i Rueda" is_mep="True" mode="written">
      <p sl="en">Het verslag gaat over het inzetten van het EFG ten behoeve van Ierse werknemers (2 570 853 euro) naar aanleiding van de ontslagen bij Waterford Crystal en bij drie van haar toeleveringsbedrijven die actief zijn in de kristalsector. De middelen zullen rechtstreeks naar de getroffen werknemers gaan. Het verslag werd in de Begrotingscommissie zonder debat aangenomen. Wij zien geen reden om dit verslag af te keuren.</p>
    </intervention>
    <intervention id="2-246" speaker_id="28276" name="Laima Liucija Andrikienė" is_mep="True" mode="written">
      <p sl="en">Ik ben blij met de beslissing om financiële steun te bieden aan werknemers die zijn ontslagen als gevolg van de wereldwijde financiële en economische crisis in drie bijzondere gevallen – in de autonome regio Valencia en in de regio Castilla-La Mancha in Spanje, en in het kristalproductiebedrijf Waterford Crystal in Ierland. Het totale bedrag van de steun in deze gevallen bedraagt 11 miljoen euro en is bedoeld voor 3 663 ontslagen werknemers. Hoewel de steun uit het Europees Fonds voor aanpassing aan de globalisering geen oplossing zal bieden voor alle problemen die worden veroorzaakt door de financiële en economische crisis, dring ik er bij de EU-instellingen op aan om de aanvragen tijdig en effectief te beoordelen. Ik moedig de lidstaten aan om actief deel te nemen aan dit fonds.</p>
      <p sl="en">In mijn eigen land, Litouwen, is onlangs financiële steun toegekend voor werknemers die hun baan hadden verloren in de bouwsector, de meubelsector, de kledingindustrie, en ook voor de werknemers van de fabriek van Snaigė in de stad Alytus. Deze steun wordt ten zeerste gewaardeerd door de mensen die het zwaarst getroffenen zijn door de wereldwijde financiële en economische crisis.</p>
    </intervention>
    <intervention id="2-985" speaker_id="33775" name="Jean-Pierre Audy" is_mep="True" mode="written">
      <p sl="fr">Uit solidariteit met de Fractie van de Europese Volkspartij (Christendemocraten) heb ik op basis van het verslag van mijn Italiaanse collega, Barbara Matera (PPE, IT), gestemd voor het voorstel voor een besluit over de beschikbaarstelling van middelen uit het Europees Fonds voor aanpassing aan de globalisering (EFG) van ongeveer 2 miljoen euro voor hulp aan Spanje, dat zich geconfronteerd ziet met gedwongen ontslagen in de sector voor de vervaardiging van houtproducten. In feite rechtvaardigt het Koninkrijk Spanje zijn verzoek door ervan uit te gaan dat de financiële en economische crisis heeft geleid tot een plotselinge instorting van de wereldeconomie met grote gevolgen voor vele sectoren, in het bijzonder voor de vraag in de bouwsector en dus voor houtproducten. De waarheid is dat de crisis de vastgoedzeepbel in Spanje uiteen heeft doen spatten en het is moeilijk te begrijpen hoe dit als een aanpassing aan de globalisering gerechtvaardigd moet worden … Als we kijken naar wat er wordt gefinancierd (bijvoorbeeld 57 bevorderingen van het ondernemerschap voor een bedrag van ieder 3 000 euro, in totaal 171 000 euro; 16 opleidingsworkshops in combinatie met stages van ieder 12 500 euro, in totaal 200 000 euro, enzovoort), waar is dan de aanpassing aan de globalisering? Wordt vervolgd …</p>
    </intervention>
    <intervention id="2-247" speaker_id="96977" name="Diogo Feio" is_mep="True" mode="written">
      <p sl="pt">Het feit dat veel sectoren en bedrijven door de crisis en de mondialisering worden getroffen, leidt tot de onvermijdelijke vraag of het huidige Europese economische model levensvatbaar en houdbaar is. Terwijl er op het verlenen van steun aan de ontslagen werknemers niets valt af te dingen, kan er wel het een en ander worden aangemerkt op het bestendigen van een stand van zaken die leidt tot het toenemen van moeilijke situaties, zoals op dit moment voor de hout- en kurkbewerkers in Castilla-La Mancha.</p>
      <p sl="pt">Naast het verlenen van incidentele hulp dienen de Europese Unie en de lidstaten in staat te zijn een economisch klimaat te bevorderen dat geen onnodige bureaucratische belemmeringen kent, ondernemersvriendelijk is en het ondernemersrisico en innovatie beloont.</p>
    </intervention>
    <intervention id="2-984" speaker_id="96899" name="José Manuel Fernandes" is_mep="True" mode="written">
      <p sl="pt">Ik heb voor deze steunverlening in het kader van het Europees Fonds voor aanpassing aan de globalisering gestemd gezien de uiterst negatieve gevolgen van de sluiting van 36 houtverwerkende bedrijven in een tijdsbestek van negen maanden in de Spaanse regio Castilla-La Mancha, waardoor 585 mensen werkloos zijn geworden. De situatie is des te ernstiger, daar die regio te kampen heeft met ontvolking en bijna heel de beroepsbevolking op andere terreinen ongeschoold is. Daarom wijs ik op de noodzaak speciale aandacht te besteden aan de negatieve effecten van de huidige economische crisis voor de meest landelijke gebieden.</p>
    </intervention>
    <intervention id="2-983" speaker_id="96693" name="Juozas Imbrasas" is_mep="True" mode="written">
      <p sl="lt">Op 9 oktober 2009 heeft Spanje een aanvraag bij de Commissie ingediend voor de beschikbaarstelling van circa 1 950 000 euro uit het Europees Fonds voor aanpassing aan de globalisering (EFG) in verband met gedwongen ontslagen van 585 werknemers van 36 bedrijven uit de houtindustrie en bedrijven die artikelen van hout en van kurk, exclusief meubelen, en artikelen van riet en van vlechtwerk vervaardigen in de regio Castilla-La Mancha in de verslagperiode van negen maanden van 1 november 2008 tot 31 juli 2009. Ik ben het eens met het oordeel van de Commissie dat deze aanvraag voldoet aan de criteria van de EFG-verordening om in aanmerking te komen voor steun, en met de aanbeveling van de Commissie aan de begrotingsautoriteit om de aanvraag goed te keuren, omdat alleen maatregelen die ontslagen werknemers helpen integreren in de arbeidsmarkt worden gefinancierd uit middelen uit het Europees Fonds voor aanpassing aan de globalisering (EFG), en omdat met geld uit het fonds de voorwaarden worden geschapen waaronder ontslagen werknemers een vaste of tijdelijke baan kunnen vinden, kunnen deelnemen aan beroepsopleidingsprogramma’s en de nodige kennis kunnen verwerven om te voldoen aan de vraag van de arbeidsmarkt, een bedrijfsvergunning verkrijgen of een eigen bedrijf opzetten. Litouwen heeft eerder al steun uit dit fonds ontvangen.</p>
    </intervention>
    <intervention id="2-248" speaker_id="96742" name="Jean-Luc Mélenchon" is_mep="True" mode="written">
      <p sl="fr">Rekening houdend met de Spaanse arbeiders in de regio Castilla-La Mancha, die het slachtoffer zijn geworden van de globalisering, breng ik geen stem uit. Gezien de situatie waarin zij terecht zijn gekomen door de gevolgen van de door de Europese Unie opgelegde neoliberale beleidsvormen, zou je voor je gevoel met recht tegen het hongerloon stemmen dat ze van de Europese elite krijgen. Hoewel het weinig voorstelt wat ze krijgen, kan het hun lijden verzachten. Dit maakt de logica van het Europees Fonds voor aanpassing aan de globalisering niet acceptabeler. Het steunt speculatie op de huizenmarkt en de instorting ervan en sanctioneert de winsten die de rente oplevert voor banken. Een zuiver geweten heeft weinig waarde voor de overheersende eurocraten.</p>
    </intervention>
    <intervention id="2-982" speaker_id="96978" name="Nuno Melo" is_mep="True" mode="written">
      <p sl="pt">De EU is een ruimte van solidariteit waar het Europees Fonds voor aanpassing aan de globalisering (EFG) deel van uitmaakt. Maatregelen van dit fonds zijn van fundamenteel belang om steun te kunnen verlenen aan werklozen en slachtoffers van bedrijfsverplaatsingen in onze gemondialiseerde economie. Steeds meer bedrijven verplaatsen hun activiteiten, waarbij zij profiteren van de lage loonkosten in verscheidene landen, met name in China en India. Landen die de rechten van werknemers eerbiedigen ondervinden daar vaak de schadelijke gevolgen van. Het EFG is bestemd voor steun aan werknemers die het slachtoffer zijn van bedrijfsverplaatsingen en is van fundamenteel belang om werknemers makkelijker toegang te geven tot een nieuwe baan. Het EFG is in het verleden al gebruikt door andere lidstaten van de EU en deze keer moet er steun worden verleend aan de Comunidad Castilla-La Mancha in Spanje in verband met het ontslag van 585 werknemers bij 36 bedrijven in de sector houtindustrie en vervaardiging van artikelen van hout en van kurk, exclusief meubelen, en artikelen van riet en van vlechtwerk. Daarom heb ik voor dit verslag gestemd.</p>
    </intervention>
    <intervention id="2-249" speaker_id="28409" name="Raül Romeva i Rueda" is_mep="True" mode="written">
      <p sl="en">Het verslag gaat over de beschikbaarstelling van middelen uit het Europees Fonds voor aanpassing aan de globalisering ten behoeve van de regio Castilla-La Mancha in Spanje (1 950 000 euro), vanwege de 585 ontslagen die zijn gevallen in 36 bedrijven die werkzaam zijn in de sector van de “houtindustrie en vervaardiging van artikelen van hout en van kurk, exclusief meubelen; vervaardiging van artikelen van riet en van vlechtwerk”. De middelen zullen rechtstreeks naar de getroffen werknemers gaan. Het verslag werd in de Begrotingscommissie zonder debat aangenomen. Wij, de Verts/ALE-Fractie, hebben het gesteund.</p>
    </intervention>
    <intervention id="2-981" speaker_id="33775" name="Jean-Pierre Audy" is_mep="True" mode="written">
      <p sl="fr">Uit solidariteit met de Fractie van de Europese Volkspartij (Christendemocraten) heb ik op basis van het verslag van mijn Italiaanse collega, Barbara Matera, gestemd voor het voorstel voor een besluit over de beschikbaarstelling van middelen uit het Europees Fonds voor aanpassing aan de globalisering (EFG) van 1,1 miljoen euro om de technische ondersteuningsactiviteiten met betrekking tot het EFG te financieren. Artikel 8, lid 1, van de EFG-verordening uit 2006 stelt dat 0,35 procent van het beschikbare totaalbedrag van het fonds, 500 miljoen euro, jaarlijks beschikbaar mag worden gesteld voor technische bijstand op initiatief van de Commissie. Dat komt neer op 1 750 000 euro. Tot nu toe is er niets toegewezen aan technische ondersteuning. Eerlijk gezegd lijkt het houden van twee vergaderingen van 27 deskundigen (1 per lidstaat) van ieder 35 000 euro, dus in totaal 70 000 euro, en twee seminars over het EFG van ieder 100 000 euro zinloos te zijn, vooral als het bedoeld is om het EFG niet te laten betalen voor aanpassing aan de globalisering, maar voor lopende kosten. En hoe zit het met de 10 onderzoeken van ieder 25 000 euro? … Wordt vervolgd … maar je zou toch gaan denken dat deze technische ondersteuningsactiviteiten alleen uitgevoerd worden om geld uit te geven, gewoon omdat het juridisch gezien kan.</p>
    </intervention>
    <intervention id="2-251" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik stem in met dit verslag omdat meer dan de helft van de middelen voor technische steun die aan de Commissie zijn toegewezen zullen worden gebruikt om studies naar en evaluaties van lopende projecten van het Europees Fonds voor aanpassing aan de globalisering (EFG) te bekostigen en ten uitvoer te leggen, successen vast te stellen en hiervan te leren; een deel van de technische kredieten zal worden gebruikt om een database op te zetten over re-integratie in de arbeidsmarkt op de lange termijn. Ik pleit er ook voor dat ten minste een deel van deze kredieten zal worden gebruikt voor technische maatregelen die de aanvraagprocedure zouden kunnen helpen versnellen, die bij veel steunaanvragen te lang duurt. Ik wil de lidstaten aanmoedigen te informeren naar en gebruik te maken van de mogelijkheden die het EFG biedt bij massaontslagen en de beschikbare middelen te gebruiken om werknemers die gedwongen ontslag hebben gekregen te steunen en te helpen terug te keren op de arbeidsmarkt. Daarnaast wil ik de lidstaten aansporen beste praktijken uit te wisselen en te leren van met name die lidstaten die al nationale netwerken voor voorlichting over het EFG hebben opgezet, samen met de sociale partners en belanghebbenden op lokaal niveau, om te kunnen beschikken over een solide hulpverleningsstructuur op het moment dat er massaontslagen vallen.</p>
    </intervention>
    <intervention id="2-252" speaker_id="96977" name="Diogo Feio" is_mep="True" mode="written">
      <p sl="pt">De Europese Commissie vraagt om de terbeschikkingstelling van middelen uit het Europees Fonds voor aanpassing aan de globalisering teneinde gepaste en adequate technische bijstand te kunnen verlenen in het kader van de vele aanvragen van meerdere landen waar het aantal werklozen groeit als gevolg van de internationale financiële en economische crisis en de mondialisering, waardoor de solvabiliteit van veel bedrijven wordt aangetast. De bevoegde commissie van het Parlement heeft met eenparigheid van stemmen het voorstel gesteund, wat een blijk is van de consensus over dit voorstel onder de leden die van nabij met deze problematiek te maken hebben. Ik denk dat ook de plenaire vergadering zich in die zin moet uitspreken.</p>
    </intervention>
    <intervention id="2-980" speaker_id="96899" name="José Manuel Fernandes" is_mep="True" mode="written">
      <p sl="pt">Daar ik het belang erken van het Europees Fonds voor aanpassing aan de globalisering (EFG) voor de omscholing van werknemers en het verzachten van de sociaaleconomische gevolgen van de wereldwijde crisis, heb ik voor deze resolutie gestemd. In de resolutie wordt gepleit voor een betere toepassing van de steun en voor gerichte steunmechanismen voor ontslagen werknemers. Ik zou er niet alleen op willen wijzen dat meer middelen nodig zijn voor het beter begeleiden, controleren en beoordelen van de realisering van de steunplannen, maar ook dat we actief initiatieven moeten bevorderen die leiden tot een gebruik op bredere schaal van de EFG-middelen door de lidstaten, met name Portugal.</p>
    </intervention>
    <intervention id="2-979" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb ingestemd met dit verslag en met het Commissievoorstel om een bedrag van 1 110 000 euro uit het Europees Fonds voor aanpassing aan de globalisering (EFG) beschikbaar te stellen aan de Commissie voor technische steun. Volgens artikel 8, lid 1 van de rechtsgrondslag kan elk jaar 0,35 procent van het jaarlijkse maximumbedrag van het Europees Fonds voor aanpassing aan de globalisering (EFG) beschikbaar worden gesteld voor technische bijstand op initiatief van de Commissie. Jaarlijks kan maximaal 1,75 miljoen euro worden ingezet om de kosten voor de implementatie van het fonds te dekken. Ik ben het eens met het voorstel van de Commissie dat dit bedrag moet worden gebruikt voor de financiering van de volgende activiteiten: activiteiten in verband met de tussentijdse evaluatie van het EFG – controle- en uitvoeringsstudies, inrichting van een kennisbasis, uitwisseling van informatie en ervaring tussen lidstaten en deskundigen en auditors van de Commissie, ontwikkeling van netwerken, organisatie van bijeenkomsten van de deskundigengroep van het EFG, organisatie van studiebijeenkomsten naar de implementatie van het fonds, en voorlichtings- en publiciteitsactiviteiten en een verdere ontwikkeling van de EFG-website en de financiering van publicaties in alle EU-talen. De activiteiten van het EFG spelen een belangrijke rol, en de middelen uit dit fonds zijn bedoeld om eenmalige steun te bieden aan werknemers die als gevolg van de globalisering of de wereldwijde financiële of economische crisis zijn ontslagen om hun terugkeer op de arbeidsmarkt te bevorderen.</p>
    </intervention>
    <intervention id="2-253" speaker_id="96817" name="Erminia Mazzoni" is_mep="True" mode="written">
      <p sl="it">Ik heb vóór het verslag in kwestie gestemd in de overstelpende overtuiging dat het belangrijk is dat de procedures rondom het Europees Fonds voor aanpassing aan de globalisering dynamischer worden.</p>
      <p sl="it">Het besluit van het Europees Parlement en van de Raad van 20 mei 2010 vraagt om de mobilisatie van een bedrag van 1 110 000 euro voor de financiering van controle- en monitoringactiviteiten maar vooral van activiteiten rondom informatie en technische en administratieve ondersteuning in verband met het gebruik van de middelen door de lidstaten en de sociale partners. Duidelijke informatie verschaffen is essentieel voor het versnellen van de procedures, zoals het ook strikt noodzakelijk is om de Unie met instrumenten uit te rusten die haar steeds dichter bij de burgers brengen als we transparantie en helderheid willen hebben. Sinds 1 mei 2009 kan dit fonds ook worden gebruikt voor steun aan personeel dat overtollig is geworden als gevolg van de economische crisis en die van de financiële markten, wat het fonds nog relevanter en noodzakelijker maakt.</p>
    </intervention>
    <intervention id="2-978" speaker_id="96978" name="Nuno Melo" is_mep="True" mode="written">
      <p sl="pt">De EU is een ruimte van solidariteit waar het Europees Fonds voor aanpassing aan de globalisering (EFG) deel van uitmaakt. Maatregelen van dit fonds zijn van fundamenteel belang om steun te kunnen verlenen aan werklozen en slachtoffers van bedrijfsverplaatsingen in onze gemondialiseerde economie. Steeds meer bedrijven verplaatsen hun activiteiten, waarbij zij profiteren van de lage loonkosten in verscheidene landen, met name in China en India. Landen die de rechten van werknemers eerbiedigen ondervinden daar vaak de schadelijke gevolgen van. Het EFG is bestemd voor steun aan werknemers die het slachtoffer zijn van bedrijfsverplaatsingen en is van fundamenteel belang om ervoor te zorgen dat werknemers in de toekomst makkelijker toegang hebben tot een nieuwe baan. Daarom is het ook noodzakelijk te evalueren of dit steunmechanisme goed functioneert. Met het oog daarop verzoekt de Commissie EFG-middelen ter beschikking te stellen ter dekking van de administratieve kosten in verband met voorbereidende activiteiten voor de tussentijdse evaluatie van de werking van het EFG . In dit verband zijn studies gepland over de tenuitvoerlegging van het EFG, de re-integratie van werknemers in de arbeidsmarkt, de ontwikkeling van netwerken tussen de diensten van de lidstaten die voor het EFG bevoegd zijn en de uitwisseling van goede praktijken, evenals het opzetten en bijhouden van een EFG-website.</p>
    </intervention>
    <intervention id="2-254" speaker_id="36392" name="Aldo Patriciello" is_mep="True" mode="written">
      <p sl="it">Het Europees Fonds voor aanpassing aan de globalisering (EFG) is bedoeld om snel hulp te bieden aan werknemers die het slachtoffer zijn geworden van structurele veranderingen in de internationale handelspatronen.</p>
      <p sl="it">Op 24 april 2010 heeft de Commissie een nieuw voorstel voor mobilisatie van het EFG aangenomen dat het vrijgeven van 1 110 000 euro uit het fonds betreft. Dat bedrag zou de primaire activiteiten van het EFG dekken, oftewel: het monitoren en uitvoeren van studies, het opzetten van een databank, het uitwisselen van informatie en ervaringen tussen de lidstaten en de Europese deskundigen van het EFG, de organisatie van seminars en de verdere ontwikkeling van de website van het EFG en zijn publicaties in alle Europese talen.</p>
      <p sl="it">Naar mijn mening kan de implementatie van het fonds alleen maar worden verwelkomd, omdat het de verdienste heeft dat het de lidstaten aanmoedigt om goed gebruik te maken van de mogelijkheden die het EFG biedt, vooral wat werknemers aangaat. Ik denk dat het opzetten van een databank heel nuttig is, aangezien zo’n databank als bindende kracht tussen de lidstaten fungeert en hen dus aanzet om onderling samen te werken en ideeën op te doen bij die landen die meer ervaring op dit gebied hebben. Ik vind het ten slotte bemoedigend dat een team van deskundigen de lidstaten in dit proces leidt en ik hoop dat er verdere ontwikkelingen zullen zijn met het oog op een toekomstig EFG-project.</p>
    </intervention>
    <intervention id="2-255" speaker_id="28409" name="Raül Romeva i Rueda" is_mep="True" mode="written">
      <p sl="en">Het verslag gaat over de beschikbaarstelling van 1 110 000 euro uit het Europees Fonds voor aanpassing aan de globalisering (EFG) om op initiatief van de Commissie technische bijstand te verlenen. Volgens het voorstel van de Commissie is dit bedrag bedoeld om de volgende activiteiten te dekken: activiteiten voor de tussentijdse evaluatie van het EFG (art. 17), studies naar toezicht en uitvoering, totstandbrenging van een kennisbasis, uitwisseling van informatie en ervaring tussen deskundigen en auditors van de lidstaten en van de Commissie, ontwikkeling van netwerken, organisatie van vergaderingen van de Deskundigengroep van contactpersonen van het EFG, organisatie van seminars over de uitvoering van het fonds, alsmede voorlichtings- en publiciteitsactiviteiten (art. 9) en de verdere ontwikkeling van de EFG-website en publicaties in alle talen van de EU. Het verslag werd in de Begrotingscommissie zonder debat aangenomen. Wij Groenen hebben het gesteund.</p>
    </intervention>
    <intervention id="2-256" speaker_id="96698" name="Viktor Uspaskich" is_mep="True" mode="written">
      <p sl="lt">Als gevolg van de recente financiële aardbeving hebben veel mensen geen of te weinig werk meer. Gelukkig is de EU gebouwd op het beginsel van solidariteit. Sinds de oprichting van het Europees Fonds voor aanpassing aan de globalisering (EFG) in 2006 zijn bijna 30 aanvragen ingediend voor een totaalbedrag van 154 miljoen euro, en hebben 33 000 werknemers in heel Europa steun ontvangen. Deze hulp strekte zich uit over vele verschillende sectoren, waaronder de computerindustrie, de sector mobiele telefonie en de automobielsector.</p>
      <p sl="lt">De Baltische staten hebben het door de financiële crisis zwaar te verduren. Tussen oktober 2008 en juli 2009 zijn ruim 1 600 werknemers van Litouwse bouwbedrijven hun baan kwijtgeraakt. De helft van hen heeft geen nieuwe baan gevonden of is met pensioen gegaan en doet een beroep op steun. Het grootste deel van de kosten wordt gedekt door het EFG; de rest wordt betaald uit het Litouwse werkgelegenheidsfonds. Ik wil het EFG bedanken voor de geboden steun die zorgvuldig en maatschappelijk verantwoordelijk wordt verstrekt. Om een voorbeeld te noemen: tot mei 2009 zijn 651 werknemers van het Litouwse ‘AB Snaigė’ (producent van koelinstallaties) en twee van zijn leveranciers binnen een periode van vijf maanden hun baan kwijtgeraakt. Dit had directe gevolgen voor de werknemers en hun gezinnen en voor de stad Alytus, waar ‘Snaigė’ is gevestigd. Gezien de ontstane situatie werd een groot deel van de EFG-middelen aan de werknemers toegewezen. Met het toegekende geld hebben ontslagen werknemers de kans een baan te vinden, te studeren en zich om te scholen.</p>
    </intervention>
    <intervention id="2-976" speaker_id="28122" name="David Casa" is_mep="True" mode="written">
      <p sl="en">Het EFG werd ingesteld om die werknemers te helpen die de negatieve gevolgen van de globalisering ondervinden. De Commissie heeft voorstellen goedgekeurd om het fonds te gebruiken om Ierland en Spanje te helpen. Ik zou er op willen wijzen dat de gevallen waarin deze middelen echt nodig zijn doorgaans buitengewoon dringend zijn, en daarom zou de procedure waarmee toegang tot deze middelen verkregen kan worden zo efficiënt en snel mogelijk moeten zijn. Wat dat betreft heb ik ingestemd met de conclusies die door onze rapporteur zijn getrokken en heb ik derhalve vóór het verslag gestemd.</p>
    </intervention>
    <intervention id="2-974" speaker_id="96867" name="Maria Da Graça Carvalho" is_mep="True" mode="written">
      <p sl="pt">Het Europees Fonds voor aanpassing aan de globalisering is van fundamenteel belang voor steunverlening aan de re-integratie in de arbeidsmarkt van werknemers die ontslagen zijn ten gevolge van de wereldwijde economische en financiële crisis.</p>
      <p sl="pt">De Europese instellingen hebben een belangrijke rol gespeeld bij het steunen van het economisch herstel van de lidstaten die het meest hulpbehoevend zijn.</p>
      <p sl="pt">Eens te meer roep ik de instellingen van de Europese Unie op hun solidariteit te tonen door het fonds snel en flexibel ten uitvoer te leggen op basis van vereenvoudigde procedures waarmee snel gereageerd kan worden op de noden van de werknemers die het zwaarst getroffen zijn door de huidige economische neergang.</p>
    </intervention>
    <intervention id="2-973" speaker_id="97086" name="Sonia Alfano" is_mep="True" mode="written">
      <p sl="it">Volgens een onderzoek dat eind 2009 is gepubliceerd door de regio Sicilië vindt 75 procent van de burgers dat Europese fondsen geen of heel weinig positieve effecten hebben. Als we bedenken dat, volgens de Algemene Rekenkamer, 51 procent van de middelen die in de programmaperiode 2000-2006 waren bestemd voor Sicilië niet is uitgegeven, en dat bij een flink percentage van de gebruikte middelen onrechtmatigheden zijn aangetoond, dan kunnen we het bijna totale gebrek aan vertrouwen bij de burgers goed begrijpen.</p>
      <p sl="it">Daarom steun ik het verslag van mijn collega-afgevaardigde volkomen. Alleen totale transparantie, waardoor de burgers kunnen weten hoe openbare middelen werkelijk worden gebruikt, kan het vertrouwen in de instellingen herstellen. Iedereen moet de mogelijkheid hebben om te weten aan wie de middelen worden toegekend en, vooral, waarvoor ze zijn bestemd. Iedereen moet ook alle fasen, van de programmering tot aan de uitvoering van de interventies, kunnen volgen.</p>
      <p sl="it">De burgers in de gelegenheid stellen om toe te zien op de Europese fondsen is niet alleen een essentiële manifestatie van het democratische proces maar vormt ook een afschrikmiddel voor iedere vorm van verduistering van die openbare middelen. Ik herinner u eraan dat transparantie niet louter het openbaar maken van documenten betekent; dat is alleen de eerste stap. De informatie moet toegankelijk en makkelijk te begrijpen zijn, anders is het verschaffen van die informatie een louter technische oefening die voor geen enkele democratische controle functioneel is.</p>
    </intervention>
    <intervention id="2-972" speaker_id="96976" name="Luís Paulo Alves" is_mep="True" mode="written">
      <p sl="pt">Ik heb voor dit verslag gestemd, daar er een toegankelijke, op overleg gestoelde benadering in wordt bepleit voor de interregionale uitwisseling van de beste praktijken, zodat degenen die betrokken zijn bij het cohesiebeleid gebruik kunnen maken van de ervaringen van anderen. Ik ben van mening dat het beheersen van de problemen inzake projectbeheer door degenen die zich bezighouden met de uitvoering van het cohesiebeleid een essentiële factor is om het bestuur te verbeteren en makkelijker te maken. De lidstaten dienen de uitvoering van het cohesiebeleid te decentraliseren teneinde een goede werking van het bestuur op verschillende niveaus mogelijk te maken, met inachtneming van de beginselen van partnerschap en subsidiariteit. Ik juich de te maken audithandleiding toe, evenals de vereenvoudiging van met name regelgeving betreffende subsidiabiliteit, financiële mechanismen en financiële verslaglegging.</p>
      <p sl="pt">Ik wijs op de obstakels die potentiële kandidaten voor het gebruik van de structuurfondsen ontmoeten. Daarbij denk ik met name aan de zware bureaucratische lasten, te veel complexe regelgeving, het gebrek aan transparantie bij de besluitvormingsprocessen, de cofinancieringsvoorschriften en de betalingsachterstanden. Om die obstakels uit de weg te ruimen dienen er via de structuurfondsen langetermijncriteria te worden ontwikkeld voor de gecofinancierde projecten, evenals speciale maatregelen en nieuwe kwaliteitsindicatoren voor regio’s met specifieke geografische kenmerken, zoals de ultraperifere regio’s.</p>
    </intervention>
    <intervention id="2-971" speaker_id="28422" name="Alfredo Antoniozzi" is_mep="True" mode="written">
      <p sl="it">Ik ben het eens met de heer Winkler en ik stem vóór de herziening van het communautaire innovatiebeleid. Ik deel in het bijzonder de wens om met een breedvoerige strategie te komen waarin het niet alleen om technologische innovatie gaat, maar ook om administratieve, organisatorische en sociale innovatie. Wat dat betreft denk ik dat de betrokkenheid van de financiële wereld en kleine en middelgrote ondernemingen bij het vaststellen van maatregelen die innovatie promoten cruciaal is, net zoals de aandacht die moet worden geschonken aan de doelen van economisch beleid op regionaal niveau dat is.</p>
    </intervention>
    <intervention id="2-970" speaker_id="96862" name="Sophie Auconie" is_mep="True" mode="written">
      <p sl="fr">De eerste versie van dit initiatiefverslag van Michail Tremopoulos beviel me absoluut niet. Ik heb daarom tien amendementen ingediend om het te verbeteren. Zo ben ik er met mijn collega’s van de Fractie van de Europese Volkspartij (Christendemocraten) in geslaagd om het Frans en het Duits te herinstalleren als communicatietalen naast het Engels, om de gevraagde informatie terug te brengen tot dat wat echt nuttig is, om de veronderstelling te handhaven dat de Europese fondsen op de juiste manier gebruikt zijn, enzovoort. Het gebruik van de fondsen moet inderdaad transparanter worden, maar dat mag geen excuus zijn om de procedures voor het aanvragen van Europese financiering overmatig lastig te maken. Door ons toedoen krijgen Europese burgers inderdaad extra informatie tot hun beschikking over het gebruik van Europese fondsen, maar dat leidt niet tot meer bureaucratie. Ik heb daarom gestemd voor de gewijzigde versie van dit verslag.</p>
    </intervention>
    <intervention id="2-969" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb gestemd voor het initiatiefverslag van mijn Griekse medeparlementslid, Michail Tremopoulos, over de transparantie in het regionaal beleid en de financiering ervan. Ik sta achter het Europees transparantie-initiatief (ETI) dat de Europese Commissie heeft goedgekeurd om de transparantie, de openheid en de verantwoordingsplicht in de governance van de Europese Unie te verbeteren. Ik verdedig de noodzaak van regelgeving en toepassingsmethoden die garanderen dat de procedures transparant zijn, potentiële begunstigden een betere toegang tot de structuurfondsen bieden en de administratieve verwikkelingen voor de deelnemers verminderen. De beherende autoriteiten in de lidstaten moeten alle etappes van de door middel van de structuurfondsen gefinancierde projecten op transparante wijze presenteren. Ik beloof dat de leden van het Europees Parlement geïnformeerd en betrokken zullen worden bij de uitvoering van projecten in hun kiesdistricten.</p>
    </intervention>
    <intervention id="2-968" speaker_id="96680" name="Zigmantas Balčytis" is_mep="True" mode="written">
      <p sl="en">Ik heb vóór dit verslag gestemd. Effectief gebruik van de structuurfondsen en het Cohesiefonds is een eerste vereiste voor de groei van onze economieën en het scheppen van banen. Om de transparantie van het gebruik van de fondsen te garanderen zou het Europees transparantie-initiatief volledig ten uitvoer moeten worden gebracht. Momenteel is er onvoldoende informatie over de beslissingen van de Commissie inzake de financiering van belangrijke [zin onvolledig ]. Ook de lidstaten informeren de bevolking niet op gelijke wijze over de begunstigden van de EU-hulp. Ik ben ervan overtuigd dat er op alle niveaus voor transparantie moet worden gezorgd, aangezien dit hand in hand gaat met het proces van het vereenvoudigen van de procedures voor het verwerven van middelen uit de structuurfondsen en hierdoor de deelname van de bevolking mogelijk is aan het debat over hoe belastinggeld wordt besteed, hetgeen essentieel is voor het efficiënte gebruik van de EU-gelden.</p>
    </intervention>
    <intervention id="2-967" speaker_id="97198" name="Mara Bizzotto" is_mep="True" mode="written">
      <p sl="it">In tijden als deze, wanneer de economische en financiële crisis een horizontaal fenomeen blijkt dat zonder onderscheid alle sectoren treft, is de landbouwsector geen uitzondering en heeft deze sector nadrukkelijk financiële steun en transparantie nodig.</p>
      <p sl="it">Het verslag van de heer Tremopoulos is een vervolg op de mededeling van de Commissie over het Europees transparantie-initiatief. In het verslag worden voorstellen gedaan voor de bekendmaking van gegevens van begunstigden van fondsen en de bevordering van transparantie in gedeeld beheer en partnerschap. Ik zal vóór dit verslag stemmen juist omdat ik geloof dat meer informatie, en vooral eenvoudigere informatie, de complexe wereld van het cohesiebeleid van de Unie nader tot de ondernemerswereld kan brengen.</p>
    </intervention>
    <intervention id="2-258" speaker_id="39722" name="Sebastian Valentin Bodu" is_mep="True" mode="written">
      <p sl="ro">Het Europees transparantie-initiatief is al van kracht sinds 2005, toen het werd ingesteld door de Commissie. Een jaar later is het Groenboek “Europees transparantie-initiatief” gepubliceerd met het doel de transparantie, openheid en verantwoordingsplicht in de governance van de EU te verbeteren. De reden van het goedkeuren van deze documenten is het fundamentele recht van de Europese burgers om te weten wat de bestemming is van Europees geld. In meer of mindere mate draagt ieder van hen financieel bij aan deze projecten.</p>
      <p sl="ro">De publicatie online van de informatie met betrekking tot grote projecten, voordat de financieringsbeslissing is genomen, is een gebruikelijke praktijk bij internationale financiële instellingen. Tot nu toe heeft de Commissie daarop een uitzondering gevormd, hoewel er geen reden is waarom de Commissie minder hoge transparantienormen zou moeten hebben. Zodoende past het verzoek van het Parlement aan de Commissie, om op tijd informatie op internet te publiceren, precies in het transparantiebeleid dat Uniebreed is aangenomen. Het is belangrijk dat de door de Commissie goedgekeurde projecten boven elke verdenking verheven zijn, en dat het publiek vanaf de eerste etappes van de financieringsaanvraag op de hoogte is.</p>
    </intervention>
    <intervention id="2-966" speaker_id="96867" name="Maria Da Graça Carvalho" is_mep="True" mode="written">
      <p sl="pt">Transparantie met betrekking tot de wijze waarop de middelen van de structuurfondsen worden uitgegeven, met name door het bekendmaken achteraf van de begunstigden, de naam van de concrete acties en de daarvoor uitgetrokken bedragen aan overheidsgelden, is van fundamenteel belang voor het inhoudelijk debat over het besteden van Europees overheidsgeld.</p>
      <p sl="pt">De definitie van “begunstigden” en van het te publiceren bedrag aan overheidsgeld dat aan de begunstigde is betaald (toegewezen of daadwerkelijk betaalde bedragen) is echter niet duidelijk.</p>
      <p sl="pt">Ik ben verheugd over de aanbevelingen in dit verslag die een bijdrage beogen te leveren aan de totstandkoming van een cultuur van wederzijds vertrouwen waarbij alle belanghebbenden worden betrokken. Dat zal leiden tot een beter gebruik van de Europese fondsen.</p>
    </intervention>
    <intervention id="2-965" speaker_id="28122" name="David Casa" is_mep="True" mode="written">
      <p sl="en">Er zijn vele gelden in de EU die aan burgers en ook aan andere entiteiten beschikbaar worden gesteld. Velen klagen dat de procedures om gebruik te kunnen maken van dergelijke gelden ingewikkeld en buitensporig bureaucratisch zijn. Er zou duidelijkere informatie moeten komen over de procedures met betrekking tot dergelijke gelden en een grotere transparantie met betrekking tot hoe deze gelden worden besteed. Ik ben het eens met de conclusies die door de rapporteur zijn getrokken en heb derhalve besloten om vóór dit verslag te stemmen.</p>
    </intervention>
    <intervention id="2-259" speaker_id="96973" name="Mário David" is_mep="True" mode="written">
      <p sl="pt">Ik stem voor de maatregelen die in dit verslag worden voorgesteld, daar ik van mening ben dat transparantie een kernvoorwaarde dient te zijn voor het realiseren van de algemene doelstellingen van elk beleid. Dat geldt des te sterker voor het cohesiebeleid.</p>
      <p sl="pt">Uiteenlopende presentatie en voorwaarden voor de toegang tot gegevens zijn een gevolg van de duidelijke verschillen tussen de lidstaten en de beheersautoriteiten bij de interpretatie van de minimumvereisten van het Europees transparantie-initiatief. Daar een volledige vergelijking op EU-niveau op die manier onmogelijk is, verwelkom ik het invoeren van duidelijker regels voor het bekendmaken van informatie over de begunstigden van fondsen onder gedeeld beheer. Minder bureaucratische lasten, vereenvoudiging van de procedures voor het verkrijgen van middelen en meer controle van het financieel beheer zijn stappen in de goede richting.</p>
      <p sl="pt">Voorts vind ik het positief dat wordt voorgesteld de officiële publicatie door de lidstaten van de openbare informatie over het programmeringsproces van de fondsen tweetalig te maken.</p>
      <p sl="pt">Tot slot ben ik van mening dat de Commissie het voorbeeld dient te geven door regels te hanteren die de transparantie bevorderen, met name waar het gaat om de financiering van grote projecten door de EU. Het is namelijk onbegrijpelijk dat de transparantienormen voor dergelijke projecten onderdoen voor die van instellingen als de Europese Investeringsbank of de Wereldbank.</p>
    </intervention>
    <intervention id="2-260" speaker_id="28310" name="Edite Estrela" is_mep="True" mode="written">
      <p sl="pt">Ik heb voor het verslag gestemd betreffende transparantie in het regionaal beleid en de financiering ervan met het oog op meer controle op de wijze waarop overheidsgelden worden gebruikt. Naast de bestaande minimumvereisten is het dringend noodzakelijk te garanderen dat met het oog op meer transparantie de lijsten van begunstigden van structuurfondsmiddelen die op de Commissiewebsite worden gepubliceerd gedetailleerdere informatie bevatten. Daarbij valt te denken aan informatie over de locatie, overzichten van goedgekeurde projecten, de soort van subsidie en beschrijvingen van de partners in het project.</p>
    </intervention>
    <intervention id="2-261" speaker_id="96977" name="Diogo Feio" is_mep="True" mode="written">
      <p sl="pt">Het regionaal beleid en het Cohesiefonds van de Europese Unie zijn voor het beginsel van solidariteit tussen de lidstaten van fundamenteel belang. Het is essentieel dat de eraan toegewezen bedragen efficiënt en gericht worden gebruikt, zodat ze een bijdrage leveren aan de ontwikkeling van de gebieden waarvoor ze zijn bestemd. Meer verantwoordelijkheid van de lidstaten, transparantie bij het gebruik van deze fondsen en sancties in geval van slecht beheer zullen bijdragen aan het verkleinen van onevenwichtigheden in de Europee Unie.</p>
    </intervention>
    <intervention id="2-964" speaker_id="96899" name="José Manuel Fernandes" is_mep="True" mode="written">
      <p sl="pt">Gezien de omvang en de regionale verscheidenheid van Europa en het belang van geloofwaardige Europese instellingen heb ik voor dit verslag gestemd. Ik ben namelijk van mening dat het delen van openbare informatie en homogene procedures doorslaggevend zijn om de noodzakelijke transparantie te verzekeren bij de uitvoering en financiering van het regionaal beleid teneinde economische en sociale cohesie en meer rechtvaardigheid en billijkheid in Europa te bereiken. Verder onderstreep ik dat het garanderen van de naleving van gemeenschappelijke regels en de bekendmaking van objectieve informatie over overheidsinvesteringen niet tot meer bureaucratie mogen leiden. Ik vind het juist belangrijk de bureaucratie terug te dringen teneinde de transparantie en doeltreffendheid van het Europees beleid te verbeteren.</p>
    </intervention>
    <intervention id="2-963" speaker_id="96993" name="Lorenzo Fontana" is_mep="True" mode="written">
      <p sl="it">De transparantie van het regionale beleid en de financiering van dat beleid zijn bijzonder gevoelige onderwerpen en van aanzienlijk belang voor het gebied dat ik vertegenwoordig.</p>
      <p sl="it">Zoals in het cohesiebeleid voor de periode 2007-2013 is vastgesteld, vallen de regio Veneto en de andere regio’s van Noord- en Midden-Italië onder doelstelling 2: “Regionale concurrentie en werkgelegenheid”, waarvoor 16 procent van de beschikbare middelen is bestemd. Het grootste deel van de middelen (83 procent) is bestemd voor regio’s die qua ontwikkeling achterblijven en daaronder vallen de regio’s van Zuid-Italië.</p>
      <p sl="it">Ik ben het met de rapporteur eens dat het Europees transparantie-initiatief (ETI) van de Commissie vergezeld moet gaan van referentiecriteria die voor iedereen gelijk zijn, om een homogeen en doeltreffend transparantieniveau te waarborgen. Het bepalen van het type documentatie dat moet worden verschaft, het waarborgen van de toegang tot die documentatie – vooral bij “grote projecten” – en het creëren van een gemeenschappelijk model waaraan iedereen zich moet houden, zullen verkwisting en een gebrek aan procedurele transparantie voorkomen. Het opstellen van duidelijke en gedetailleerdere gemeenschappelijke regels, die de bestuurlijke efficiëntie echter niet aantasten, zal de deugdzame regio’s belonen en de regio’s die hun eigen verzoeken en projecten niet accuraat genoeg beschrijven bestraffen.</p>
    </intervention>
    <intervention id="2-262" speaker_id="2338" name="Ian Hudghton" is_mep="True" mode="written">
      <p sl="en">Het vertrekpunt van het verslag-Tremopoulos is de gedachte dat transparantie een eerste vereiste is om de doelen van het cohesiebeleid te bereiken; ik sta volledig achter oproepen tot grotere transparantie in het regionaal beleid. In het verslag worden de lidstaten ook opgeroepen om de regionale en lokale autoriteiten volledig te betrekken bij de uitvoering van beleidsmaatregelen en ik ben er zeker van dat wanneer Schotland onafhankelijk is, de Schotse regering alle Schotse regio’s volledig bij deze zaken zal betrekken.</p>
    </intervention>
    <intervention id="2-962" speaker_id="96693" name="Juozas Imbrasas" is_mep="True" mode="written">
      <p sl="lt">Openbaarmaking van de ontvangers van EU-gelden is een hoeksteen van het Europees transparantie-initiatief (ETI). Mijns inziens is de eis in het Financieel Reglement dat lidstaten informatie moeten verstrekken over de besteding van EU-middelen onder gedeeld beheer, met name door de publicatie achteraf van begunstigden, ontoereikend. De Commissie beperkt zich tot het voorstellen van een gemeenschappelijke indicatieve norm voor publicatie van deze gegevens en verwijzing van het Europese publiek, via haar DG REGIO website, naar links van de elektronische adressen van de lidstaten waar de verlangde gegevens over begunstigden uit het EFRO en Cohesiefonds te vinden zijn. Waar de genoemde fondsen onder ‘gedeeld beheer’ worden uitgevoerd, vallen deze links met hun inhoud onder de uitsluitende verantwoordelijkheid van de lidstaten; de inhoud is gebaseerd op de door de beheersautoriteiten aangeleverde informatie. De uiteenlopende presentatie en voorwaarden voor toegang tot de gegevens laten een volledige vergelijking op EU-niveau niet toe. Daarom sta ik achter de door het Europees Parlement ingediende voorstellen om de nationale gegevensbanken volledig open te stellen voor zoekbewerkingen en onderling compatibel te maken, zodat gemakkelijker een EU-wijd overzicht kan worden verkregen van de gepresenteerde gegevens en dat de ingezamelde gegevens op een gestructureerde en vergelijkbare manier worden gepresenteerd en bewaard, met het oog op hun volledige bruikbaarheid. De implementatie van deze voorstellen zou bijdragen aan het ETI.</p>
    </intervention>
    <intervention id="2-263" speaker_id="96771" name="Jarosław Kalinowski" is_mep="True" mode="written">
      <p sl="pl">Ik sta positief tegenover de stappen die de Commissie en het Parlement ondernemen om het regionale beleid en zijn financiering transparanter te maken. Dit is een sector die het “leeuwendeel” van de Europese begroting in beslag neemt. Daarom hebben de belastingbetalers het recht op onbeperkte toegang tot informatie over het gebruik van dit geld.</p>
      <p sl="pl">Ik hoop ook dat de ondernomen stappen leiden tot nieuwe regelgeving die geïnspireerd is door de observatie van de gepubliceerde gegevens. Ik hoop dat de tenuitvoerleggingsprocedures hierdoor transparanter en eenvoudiger zullen worden.</p>
    </intervention>
    <intervention id="2-264" speaker_id="96823" name="Petru Constantin Luhan" is_mep="True" mode="written">
      <p sl="ro">De Europese Unie wil haar instellingen en organen dichter bij de Europese burgers brengen die zij bedienen en laten zien welke bijdrage zij leveren aan de sociale en economische cohesie, alsook aan de duurzame ontwikkeling van Europa. Om dat te bereiken is het van fundamenteel belang dat zij transparanter wordt.</p>
      <p sl="ro">Ik heb voor dit verslag gestemd omdat ik de Commissie steun wat betreft de standaard, solide optie die zij voorstaat voor het verstrekken van informatie over de begunstigden van Europese fondsen. Zodoende kunnen de verschillen tussen de manieren waarop lidstaten deze informatie publiceren, verdwijnen. Wij kunnen zo een totaalbeeld verkrijgen op Europees niveau van de gegevens, en tegelijkertijd aan geloofwaardigheid en verantwoording winnen tegenover de Europese burgers.</p>
    </intervention>
    <intervention id="2-265" speaker_id="95017" name="Iosif Matula" is_mep="True" mode="written">
      <p sl="ro">Ik heb voor dit verslag gestemd, want ik beschouw het als buitengewoon belangrijk dat het regionale beleid transparant is, met het oog op een betere toegang voor potentiële begunstigden tot de informatievoorziening van het Europees transparantie-initiatief (ETI). Ik ben van mening dat betrokkenheid van lokale en regionale autoriteiten essentieel is wanneer het gaat om transparantie van het regionale beleid, want zij hebben in dit opzicht een dubbele rol te vervullen. Aan de ene kant zullen zij gebruikmaken van de voordelen van het ETI door de begunstigden van fondsen een zo ruim mogelijke toegang te bieden tot deze informatievoorziening, hetgeen een concreet voorbeeld kan zijn van goede praktijken van regionale financiering. Tegelijkertijd zullen de lokale en regionale autoriteiten de beslissende rol hebben bij het bevorderen van een zo bruikbaar mogelijke gegevensbank, zodat de informatie zo eenvoudig mogelijk bij de burgers terechtkomt.</p>
      <p sl="ro">Daarnaast is het nodig om een meetsysteem vast te stellen voor de mate van toegang tot de gegevensbank van het ETI, voor een zo helder mogelijk beeld van de mate waarin de informatie in de gegevensbank wordt geraadpleegd. Indien men vaststelt dat er beperkt gebruik wordt gemaakt van de gegevens moeten de beherende autoriteiten efficiëntere methoden zoeken om het gebruik te promoten.</p>
    </intervention>
    <intervention id="2-266" speaker_id="96817" name="Erminia Mazzoni" is_mep="True" mode="written">
      <p sl="it">De traceerbaarheid van begunstigden, toegekende bedragen en projecten is een onontbeerlijk aspect van instrumenten die het gebruik van het Europees Fonds voor Regionale Ontwikkeling, het Europees Sociaal Fonds en het Cohesiefonds reguleren teneinde de transparantie van de uitgaven te waarborgen. Een transparant systeem optimaliseert investeringen en vermindert kosten. Het grote belang hiervan betekent dat het lonend is om de sancties bij overtreding van de communicatie- en publiciteitverplichtingen te verzwaren, om een moderner en functioneler netwerksysteem tussen de beherende autoriteiten te promoten, om een gemeenschappelijke basis vast te stellen voor de gelijkschakeling van het gedrag van afzonderlijke landen en om een link te creëren tussen publiciteit, controle en auditing. Deze acties zouden moeten worden opgenomen in het pakket maatregelen ter bestrijding van de crisis. Een vergelijkbare suggestie is door het Parlement gedaan tijdens de stemming over de “Bescherming van de financiële belangen van de Gemeenschap en de strijd tegen fraude – jaarverslag”, gezien het feit dat de eis van transparante procedures onbetamelijk gedrag voorkomt.</p>
    </intervention>
    <intervention id="2-961" speaker_id="96978" name="Nuno Melo" is_mep="True" mode="written">
      <p sl="pt">Transparantie bij het gebruik van communautaire fondsen en openbare informatie over de begunstigden van de EU-fondsen zijn essentieel voor het Europees transparantie-initiatief (ETI). Die bekendmaking biedt de mogelijkheid te beoordelen hoe overheidsgelden worden gebruikt, wat essentieel is voor de goede gezondheid van de democratie en het goed beheer van immer beperkte middelen. Maar in de crisis die we nu meemaken zijn andere mechanismen noodzakelijk die nog meer transparantie mogelijk maken. Daarbij denk ik met name aan informatie vooraf van de Commissie over besluiten betreffende de financiering van grote projecten. Voorts is het erg belangrijk alle beschikbare mechanismen te blijven ontwikkelen die kunnen zorgen voor groeiende transparantie over alle begunstigden van de fondsen van de Europese Unie. Daarom heb ik voor het voorstel gestemd.</p>
    </intervention>
    <intervention id="2-267" speaker_id="28178" name="Miroslav Mikolášik" is_mep="True" mode="written">
      <p sl="sk">Dankzij de publicatie van informatie inzake de financiering van projecten uit de Europese fondsen kan het algemeen publiek in de lidstaten veel beter betrokken worden bij de discussie over een beter gebruik van publieke middelen.</p>
      <p sl="sk">Voor een grotere transparantie zijn er mijns inziens duidelijke regels nodig met betrekking tot de publicatie van informatie. Een dergelijke publicatieplicht mag echter ook weer niet leiden tot een al te grote administratieve belasting van potentiële ontvangers van steun, want zij worstelen nu al met de ingewikkelde administratieve rompslomp eromheen.</p>
      <p sl="sk">Het zou bovendien een goede zaak zijn informatie over grote projecten tijdig op het internet te publiceren, inclusief directe toegang tot de projectdocumentatie, de milieueffectrapportage in het bijzonder. Met de laatste wordt vaak al te lichtvaardig omgegaan en soms wordt deze eenvoudigweg helemaal weggelaten. Het maatschappelijk middenveld zou dus zijn standpunt te kennen moeten kunnen geven op de website van de Commissie en zo een bijdrage moeten kunnen leveren aan de democratische controle en de vergroting van de kwaliteit van projecten.</p>
    </intervention>
    <intervention id="2-268" speaker_id="28255" name="Andreas Mölzer" is_mep="True" mode="written">
      <p sl="de">Het Europees transparantie-initiatief is reeds jaren geleden ingezet, maar vertoont nog maar weinig vooruitgang. De openbaarmaking van ontvangers van landbouwsubsidies heeft bijvoorbeeld aan het licht gebracht dat deze fondsen vaak in de zakken verdwijnen van grote ondernemingen en koningshuizen e.d. Als het de EU ernst is met de transparantie, dan moet zij deze ook consistent invoeren in haar besluitvormingsprocessen. Als zo vaak is ook het transparantie-initiatief vooral weer gebakken lucht, en dat is de reden waarom ik mij onthoud van stemming.</p>
    </intervention>
    <intervention id="2-960" speaker_id="96981" name="Franz Obermayr" is_mep="True" mode="written">
      <p sl="de">Het is belangrijk en ook terecht dat er informatie wordt verzameld over hoe publieke subsidies daadwerkelijk worden besteed en over wie er eigenlijk van het geld profiteren. Dit moet er echter niet toe leiden dat de Commissie dusdanig verreikende bevoegdheden krijgt toebedeeld dat de lidstaten bijvoorbeeld niet langer zelf hun eigen projecten en partners kunnen selecteren. Ik heb mij daarom onthouden van stemming.</p>
    </intervention>
    <intervention id="2-959" speaker_id="96783" name="Wojciech Michał Olejniczak" is_mep="True" mode="written">
      <p sl="pl">De financiële transparantie van openbare instellingen is een van de fundamenten van de hedendaagse democratie. De burgers moeten weten hoe elke euro uitgegeven wordt, want hij is afkomstig uit de belastingen die zij betalen. Het is duidelijk dat we nu de eerste vruchten plukken van het Europees transparantie-initiatief dat in 2005 door de Europese Commissie aangenomen werd. Daar ben ik erg tevreden over. Aan de andere kant is er nog veel werk te doen. Ik moet spijtig genoeg vaststellen dat de transparantiestandaarden die in de Europese Commissie gelden bij de tenuitvoerlegging van het regionale beleid, lager liggen dan in de andere instellingen, met de Europese Investeringsbank op de eerste plaats. Er zijn geen redenen om zo’n stand van zaken te behouden. Ik deel ook de tevredenheid die in de resolutie uitgedrukt wordt over de vooruitgang op het gebied van sociale controle op de verdeling van fondsen voor de uitvoering van de doelen van het regionale beleid. Ik vind het ook zeer goed dat de resolutie de rol van maatschappelijke organisaties in het programmeringssysteem van het cohesiebeleid onderstreept. Ik ben ervan overtuigd dat de oplossingen die in de resolutie voorgesteld zijn, zullen leiden tot een grotere doeltreffendheid van de programma’s en een legitimering van het cohesiebeleid van de EU. Om deze redenen besloot ik de resolutie te steunen.</p>
    </intervention>
    <intervention id="2-269" speaker_id="97022" name="Robert Rochefort" is_mep="True" mode="written">
      <p sl="fr">Ik heb gestemd voor het verslag van de heer Tremopoulos, waarin bepalingen staan die erop gericht zijn de efficiëntie en de transparantie van het Europees regionaal beleid te verbeteren. Als we de potentiële begunstigden van de Europese structuurfondsen een betere toegang willen verschaffen tot de beschikbare fondsen, is het volgens mij nodig om de administratieve rompslomp die gepaard gaat met financieringsaanvragen te vereenvoudigen en de transparantie van de procedures voor toegang tot de EU-fondsen te verbeteren. Door de regels en de toepassing ervan helderder en eenvoudiger te maken, zullen deze EU-fondsen efficiënter worden. Bovendien denk ik dat burgers beter moeten worden geïnformeerd over de projecten die door de Europese Unie worden uitgevoerd, vooral over projecten waarvoor gebruik gemaakt wordt van structuurfondsen. Ik ben er daarom voor dat de Europese Commissie meer informatie voor het grote publiek publiceert over grote projecten die worden uitgevoerd met behulp van deze fondsen, en of deze projecten al voltooid of nog in uitvoering zijn.</p>
    </intervention>
    <intervention id="2-270" speaker_id="28409" name="Raül Romeva i Rueda" is_mep="True" mode="written">
      <p sl="en">Ik wil mijn Griekse fractiegenoot, Michail Tremopoulos, lof toezwaaien en feliciteren met het feit dat zijn verslag over transparantie in het regionaal beleid en de financiering ervan is aangenomen. Het resultaat, 629 stemmen vóór en slechts 6 tegen, laat zien wat een goed werk hij hier heeft verricht.</p>
    </intervention>
    <intervention id="2-271" speaker_id="96746" name="Marie-Thérèse Sanchez-Schmid" is_mep="True" mode="written">
      <p sl="fr">Ik steun en heb gestemd voor het verslag-Tremopoulos waarin de Europese Commissie en de nationale beherende autoriteiten wordt verzocht om meer transparantie in de toewijzing en het gebruik van structuurfondsen. Het is belangrijk dat we vergelijkbare gegevens over het beheer van de fondsen uit de hele Unie verkrijgen zodat de projectuitvoerders en de burgers te weten komen waar de financieringsprioriteiten van de EU liggen, welke belanghebbenden al van deze fondsen gebruik hebben gemaakt, hoe deze fondsen zijn gebruikt, en wat de procedures en tijdschema’s van de verschillende projecten zijn. Het doel hiervan is om de potentiële begunstigden een beter beeld van deze fondsen te geven en beter toezicht op het gebruik ervan te kunnen houden. Het was echter belangrijk om niet te vervallen in buitensporige transparantie en de beherende autoriteiten en projectuitvoerders te belasten met irrelevante, inefficiënte en averechts werkende informatievereisten. Daarom hebben mijn collega’s van de presidentiële meerderheid binnen de Commissie regionaal beleid en ik de oorspronkelijke tekst gewijzigd om ervoor te zorgen dat de beoogde transparantie niet gerealiseerd wordt ten koste van de door het cohesiebeleid beoogde vereenvoudiging, want juist deze twee belangrijke thema’s – vereenvoudiging en zichtbaarheid – moeten door het cohesiebeleid worden aangepakt.</p>
    </intervention>
    <intervention id="2-272" speaker_id="96960" name="Nicole Sinclaire" is_mep="True" mode="written">
      <p sl="en">Ik heb tegen deze maatregel gestemd, niet omdat ik tegen transparantie ben, verre van dat; als een van de weinige Britse leden van het Europees Parlement die rekeningen heeft gecontroleerd geloof ik in sterkere transparantie. Maar deze stemming is typerend voor de EU: doen alsof men transparant is en meer bureaucratie instellen op kosten van de belastingbetaler. De kiezers die ik vertegenwoordig verdienen beter.</p>
    </intervention>
    <intervention id="2-273" speaker_id="96974" name="Nuno Teixeira" is_mep="True" mode="written">
      <p sl="pt">Ik steun dit verslag waarin een beschrijving wordt gegeven van de transparantie van het horizontale leidend beginsel bij het programmerings- en besluitvormingsproces van het cohesiebeleid. Er worden in het verslag verschillende technische en administratieve voorstellen gedaan die nuttig zijn voor het verbeteren van de doeltreffendheid van het regionaal beleid. Naast de bekendmaking op ruimere schaal van gegevens over de begunstigden, de noodzakelijke vermindering van administratieve lasten en snellere procedures richt het voorstel zich op de transparantie van de partnerschappen tussen regio’s, lidstaten en de Europese Unie.</p>
      <p sl="pt">Op grond van die overwegingen heb ik een amendement ondertekend dat in het verslag is opgenomen. Daarin wordt verwezen naar de noodzaak op geregelder basis meer gerichte en relevantere informatie te verstrekken aan de partnerorganisaties. Dat moet vooral geschieden via meer technische bijstand en scholingsactiviteiten, wat ongetwijfeld nuttig zal zijn voor de partners van de verstafgelegen regio’s van de Unie, waaronder de ultraperifere regio’s.</p>
    </intervention>
    <intervention id="2-274" speaker_id="96698" name="Viktor Uspaskich" is_mep="True" mode="written">
      <p sl="lt">Dames en heren, ik wil erop wijzen dat transparantie voor een land als het mijne, Litouwen, erg belangrijk is. EU-fondsen als het structuurfonds en het Cohesiefonds hebben de ontwikkeling van Litouwen op economisch, sociaal en milieugebied helpen vormgeven en zullen dat ook in de nabije toekomst doen. Daarom moeten burgers de kans krijgen hierop toe te zien en een stem krijgen in de besteding van deze middelen. Hiervoor hebben we een participerende maatschappij nodig. Participatie van de maatschappij kan op verschillende manieren in het besluitvormingsproces – de toewijzing en inzet van EU-middelen – worden geïntegreerd. Wanneer de maatschappij meer bij de besluitvorming wordt betrokken, neemt de corruptie af en worden middelen efficiënter ingezet, wat vooral voor een land als Litouwen belangrijk is. Ook moeten de ontvangers van EU-middelen worden bekendgemaakt. Dit zou het debat over het gebruik van publieke middelen in het land op gang brengen, wederom een van de basisbeginselen van een functionerend democratisch land. Daarnaast wil ik wijzen op het belang van participatie van regionale en lokale instellingen en bovenal van gewone burgers. Het verslag bevat een aantal opmerkingen over een uitgebreid internetplatform waarop mensen een beter overzicht krijgen van de bestaande fondsen. Dat is een goed begin, maar toch moet er meer worden gedaan om mensen uit verschillende lagen van de maatschappij erbij te betrekken – arm en rijk, stedelingen en dorpsbewoners. Ook organisaties uit het maatschappelijk middenveld en niet-gouvernementele organisaties kunnen de effectiviteit van programma’s helpen bevorderen en hun verantwoording helpen verbeteren.</p>
    </intervention>
    <intervention id="2-275" speaker_id="96839" name="Kerstin Westphal" is_mep="True" mode="written">
      <p sl="en">Namens de S&amp;D-Fractie wil ik onze algemene steun aan dit verslag betuigen. Het is belangrijk dat het Europees Parlement vecht voor een grotere transparantie in het regionaal beleid, maar wij verwerpen het zogenoemde ‘openlijk aan de kaak stellen’, waarom in paragraaf 16 van dit verslag wordt gevraagd. We stemmen zeker in met strengere communicatie- en informatie-eisen, maar het doel van meer transparantie – dat ook wij steunen – moet niet met de verkeerde middelen worden bereikt. Wij zijn bang dat we een “heksenjacht” krijgen wanneer boosdoeners openlijk aan de kaak worden gesteld. Van de Europese Commissie moet geen morele autoriteit worden gemaakt die fractiediscipline bewerkstelligt door dergelijke praktijken of door schuldigen aan te wijzen. Wij verwerpen deze aanpak ook omdat zij tot een ingewikkeldere situatie kan leiden en niet door alle lidstaten ten uitvoer wordt gebracht. Ondanks dit punt van zorg zijn wij het, zoals in het bovenstaande vermeld, eens met de grote lijn van het verslag en zijn wij van mening dat het erg nuttig is.</p>
    </intervention>
    <intervention id="2-958" speaker_id="96862" name="Sophie Auconie" is_mep="True" mode="written">
      <p sl="fr">De totstandkoming van Europa was een idee van de grondleggers van Europa om de vrede in Europa te garanderen. Hoewel er nog altijd spanningen zijn in Noord-Ierland moet het hedendaagse Europa de verzoening tussen de twee gemeenschappen die elkaar al zo lang bevechten financieel blijven ondersteunen. Zo moet de Europese Unie de financiering handhaven voor specifieke projecten die het mogelijk maken om de banden aan te halen die nodig zijn voor duurzame vrede. Als gevolg van het feit dat het Hof van Justitie van de Europese Unie onlangs Verordening (EG) nr. 1968/2006, die deze financiering juist toestond, om juridische redenen nietig heeft verklaard, moesten de leden van het Europees Parlement een nieuwe verordening aannemen die gebaseerd is op de juiste rechtsgrondslag. Ik heb daarom voor deze nieuwe verordening gestemd.</p>
    </intervention>
    <intervention id="2-277" speaker_id="28114" name="Liam Aylward" is_mep="True" mode="written">
      <p sl="ga">Ik heb vóór dit verslag gestemd over het voortzetten van de financiële bijdragen van de EU aan het Internationaal Fonds voor Ierland. De Europese Unie heeft voor de periode 2007-2010 15 miljoen euro bijgedragen aan het fonds. De bijdrage van de EU (die 57 procent van het totaal bedraagt) is van centraal belang voor de doeltreffendheid van het fonds.</p>
      <p sl="ga">Het fonds heeft een positieve invloed gehad op zaken in zowel Ierland als Noord-Ierland, en sinds de oprichting ervan in 1986 zijn veel grensoverschrijdende initiatieven door het fonds gesteund. Het fonds heeft bijgedragen aan vrede en verzoening, het stimuleerde onderlinge betrekkingen en participatie en het droeg bij aan economische en sociale vooruitgang. Het had een duidelijk en belangrijk effect op de betrokken gemeenschappen en heeft in grote mate bijgedragen aan de inspanningen om permanente vrede te bereiken, vooral met betrekking tot de activiteiten die werden uitgevoerd in samenwerking met het Peace-programma in Noord-Ierland en de aangrenzende graafschappen.</p>
    </intervention>
    <intervention id="2-278" speaker_id="96849" name="Alain Cadec" is_mep="True" mode="written">
      <p sl="fr">Het Internationaal Fonds voor Ierland is een goed voorbeeld van transnationale en internationale samenwerking. Dit fonds, dat beheerd wordt door een onafhankelijke internationale organisatie, wordt gefinancierd door een aantal landen: de Europese Unie, de Verenigde Staten, Canada, Nieuw-Zeeland en Australië. Zowel in Noord-Ierland als in de Republiek Ierland bevorderen de projecten het contact, de dialoog en de verzoening tussen nationalisten en unionisten. Deze internationale steun wordt echter in 2010 beëindigd. We moeten ons daarom nu gaan afvragen hoe de actieprioriteiten van het fonds na die tijd kunnen worden gefinancierd, vooral wat betreft het stimuleren van de economische en sociale vooruitgang en het bevorderen van de vredesdialoog.</p>
      <p sl="fr">De projecten die door het Internationaal Fonds voor Ierland worden gedekt vormen al een aanvulling op de acties in het raamwerk van de Peace-programma’s van de Europese Unie. Het zou goed zijn om vast te stellen wat er met deze projecten gaat gebeuren in het kader van de aanstaande EU-begrotingsvooruitzichten. Ik verzoek de Europese Commissie daarom te onderzoeken hoe de structuurfondsen in de plaats zouden kunnen komen van het Internationaal Fonds voor Ierland, met name wat betreft de doelstelling “Europese territoriale samenwerking”.</p>
    </intervention>
    <intervention id="2-957" speaker_id="28122" name="David Casa" is_mep="True" mode="written">
      <p sl="en">Na talrijke jaren van instabiliteit in Ierland werd er een fonds ingesteld dat het IFI werd genoemd, met als doel om de economische en financiële stabiliteit in de regio te garanderen. We hebben gezien dat er in het verslag wordt gekeken naar de toekomstplannen voor het fonds en dat er enkele belangrijke doelen worden vastgesteld waar iets mee gedaan moet worden. Ik ben het eens met de conclusies die door de rapporteur zijn getrokken en heb derhalve besloten om vóór dit verslag te stemmen.</p>
    </intervention>
    <intervention id="2-956" speaker_id="96859" name="Ioan Enciu" is_mep="True" mode="written">
      <p sl="en">Ik heb vóór het verslag-Kelly gestemd over het voorstel voor een verordening van het Europees Parlement en de Raad betreffende financiële bijdragen van de Europese Unie aan het Internationaal Fonds voor Ierland (IFI).</p>
      <p sl="en">Dergelijke interregionale samenwerkings- en verzoeningsprojecten moeten ondersteund worden, met het oog op het bevorderen van de sociale en economische vooruitgang. Het IFI is een cruciaal onderdeel geweest van de verzoening tussen de verschillende gemeenschappen en de cruciale rol die de EU op dit gebied heeft gespeeld dient erkend te worden. Er kunnen lessen worden geleerd van de successen van de IFI-initiatieven, die op andere gebieden van de Unie toegepast kunnen worden waar sprake is van marginalisering van gemeenschappen en spanningen.</p>
      <p sl="en">Het gebruik van EU-gelden om het Football for Peace-project van het IFI te ondersteunen is een punt dat ik naar voren zou willen halen. Het bevorderen van verzoening en wederzijds begrip tussen jongeren door middel van sport is een initiatief dat geprezen moet worden. Sterker nog, de kracht van sport om mensen mondig te maken en maatschappelijke uitsluiting te bestrijden moet niet onderschat worden.</p>
    </intervention>
    <intervention id="2-279" speaker_id="96977" name="Diogo Feio" is_mep="True" mode="written">
      <p sl="pt">Het vredesproces in Noord-Ierland is een voorbeeld van een succesvol project dat de steun van de Europese instellingen waard is gebleken. Derhalve moet die steun worden gecontinueerd. Net als voor de Europese integratie geldt voor dergelijke post-conflictsituaties dat het traject richting stabiliteit wordt afgelegd via het creëren van situaties van de facto solidariteit, waardoor de grens- en gemeenschapsoverschrijdende betrekkingen gemakkelijker worden en toenemen. Ik hoop dat andere delen van de Europese Unie die worden geteisterd door terroristische activiteiten die afscheiding als doel hebben, de Ierse weg naar vrede kunnen bestuderen. Hopelijk kunnen er ook lessen uit worden getrokken die dergelijke gebieden de mogelijkheid geven het geweld uit te roeien en een samenleving op te bouwen waarin eenieder zich thuis voelt en wetten, tradities en mensenrechten worden gerespecteerd.</p>
    </intervention>
    <intervention id="2-955" speaker_id="96899" name="José Manuel Fernandes" is_mep="True" mode="written">
      <p sl="pt">Ik heb voor het voortzetten van de EU-bijdrage aan het Internationaal Fonds voor Ierland gestemd, daar ik van mening ben dat het belangrijk is de missie van de Europese Unie bij het tot stand brengen van vrede tussen volkeren en gemeenschappen te onderstrepen. Die missie is doorslaggevend voor de economische en sociale ontwikkeling en voor het verbeteren van de menselijke waardigheid en de levenskwaliteit van de burgers. Ook in het specifieke geval van Ierland kan dat proces worden vastgesteld. De Europese Unie moet een beslissende rol blijven spelen bij het handhaven van de vrede en het elimineren van regionale, etnische en culturele spanningen, waardoor de voorwaarden kunnen worden geschapen voor sociale en economische vooruitgang.</p>
    </intervention>
    <intervention id="2-954" speaker_id="96978" name="Nuno Melo" is_mep="True" mode="written">
      <p sl="pt">Sinds de oprichting in 1986 heeft het Internationaal Fonds voor Ierland bijgedragen aan de bevordering van de economische en sociale vooruitgang en het aanmoedigen van contact, dialoog en verzoening tussen de nationalisten en de unionisten in heel Ierland. De voortzetting van het huidige vredesproces in Ierland vereist het continueren van de EU-steun door bijdragen aan het Internationaal Fonds voor Ierland, dat de EU sinds 1989 steunt. Het vergroten van die bijdrage zal de solidariteit tussen de lidstaten en hun bevolking helpen versterken. Daarom heb ik voor dit verslag gestemd.</p>
    </intervention>
    <intervention id="2-953" speaker_id="96862" name="Sophie Auconie" is_mep="True" mode="written">
      <p sl="fr">Dit was een stemming in tweede lezing over de verordening inzake het Europese spoorwegnet voor concurrerend goederenvervoer. Ik heb gestemd voor de compromissen die het Parlement en de Raad van de EU overeen zijn gekomen. Deze compromissen zouden het namelijk mogelijk moeten maken om de voorwaarden te helpen creëren voor een betere governance bij het toewijzen van toegangscapaciteiten en voor het beheer van de belangrijke intra-Europese corridors voor het spoorwegvervoer. Eenmaal aangenomen moet deze verordening de effectiviteit van belangrijke goederenstromen per spoor op de Europese corridors verbeteren en daardoor de vervuiling door het transport helpen verlagen. Om al die redenen heb ik gestemd voor de tekst waarover onderhandeld is met de Raad om tot een overeenkomst in tweede lezing te komen.</p>
    </intervention>
    <intervention id="2-952" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb gestemd voor de aanbeveling voor tweede lezing die staat in het verslag van mijn Roemeense vriend, Marian-Jean Marinescu, betreffende het standpunt van de Raad in eerste lezing met het oog op de aanneming van de verordening van het Europees Parlement en de Raad inzake het Europese spoorwegnet voor concurrerend goederenvervoer. Ik steun de voorgestelde amendementen ten aanzien van de organisatie van internationale spoorwegcorridors voor de totstandbrenging van een Europees spoorwegnet voor concurrerend goederenvervoer. Ik geef mijn steun ook aan het idee van “één loket” dat wordt geïntroduceerd in de vorm van een door de beheersraad van elke goederencorridor opgerichte gemeenschappelijke instantie die aanvragers in staat stelt op één plaats en in één verrichting een treinpad aan te vragen voor een traject dat minimaal één grens overschrijdt.</p>
    </intervention>
    <intervention id="2-951" speaker_id="96680" name="Zigmantas Balčytis" is_mep="True" mode="written">
      <p sl="lt">Ik spreek mijn steun uit voor deze verordening inzake een Europees spoorwegnet voor een concurrerend goederenvervoer; de hoop bestaat dat de uitvoering ervan toegevoegde waarde zal hebben voor de hele Unie, omdat Europa verbonden zal zijn door een gemeenschappelijk spoorwegnet waarover passagiers en vracht effectief tussen de Europese regio’s kunnen worden vervoerd. Met deze verordening is ook een besluit genomen over de implementatie van de tijdstippen waarop de spoorwegcorridors voltooid moeten zijn. Er is gekozen voor een langere periode van vijf jaar, wat gunstig is voor Litouwen. Gedurende die periode moet in Litouwen een Europese spoorweg worden aangelegd. Gezien de ernstige gevolgen van de economische crisis voor Litouwen komt dit besluit extra gelegen, omdat Litouwen net als andere landen die zwaar zijn getroffen door de crisis over beperkte financiële middelen beschikt om in de nabije toekomst in projecten voor ontwikkeling van de spoorinfrastructuur te investeren.</p>
    </intervention>
    <intervention id="2-281" speaker_id="39722" name="Sebastian Valentin Bodu" is_mep="True" mode="written">
      <p sl="ro">De sector goederenvervoer in de EU heeft veel te bieden bij een constante groei. Gezien dit feit lijkt het tegenstrijdig dat bedrijven steeds minder gebruik maken van vervoer per spoor. Slechts tien procent van de goederen die in de Europese Unie worden vervoerd gaat per spoor. In vergelijking met twintig jaar geleden is het goederenvervoer per spoor gehalveerd. De Europese Commissie heeft de sleutelrol van het goederenvervoer per spoor al in 2001 erkend.</p>
      <p sl="ro">Op dat moment was de vastgestelde horizon voor het witboek over het Europees transportbeleid het jaar 2010. De markt voor goederenvervoer per spoor dient thans de uitdaging aan te gaan voor wat betreft de verbetering van de kwaliteit van de dienstverlening, omdat een gebrek aan kwaliteit voor de spoorwegen een handicap vormt in hun concurrentie met andere vervoerswijzen in het goederenvervoer. De teruggang van het goederenvervoer per spoor is niet meer uit te leggen als men bedenkt dat er drie spoorwegpakketten bestaan. Deze zijn echter onvoldoende geharmoniseerd met de nationale regelgevingen, en de spoorsystemen zijn bij de grenzen niet op elkaar aangesloten. Gegeven deze omstandigheden is de ontwerpverordening van het Europees Parlement erop gericht om het goederenvervoer per spoor efficiënter te maken, door coördinatie tussen lidstaten en infrastructuurbeheerders.</p>
    </intervention>
    <intervention id="2-282" speaker_id="28511" name="Bairbre de Brún" is_mep="True" mode="written">
      <p sl="en">Ik steun de inspanningen om het goederenvervoer per spoor effectiever te maken, vanwege de milieuvoordelen ervan vergeleken met het goederenvervoer over de weg. Ik wil echter duidelijk maken dat ik tegen de huidige liberalisering van de spoorwegen in de Europese Unie ben, die verantwoordelijk is voor de versplintering, het gebrek aan investeringen en de ineffectiviteit van het goederenvervoer per spoor van tegenwoordig. Dit compromis met de Raad is een poging om de situatie te verbeteren en daarom stem ik ervoor. Maar het bouwt voort op de liberalisering waar ik sterk tegen ben. Deze stemming gaat echter niet over deregulering, een onderwerp dat reeds in het Verdrag is opgenomen.</p>
    </intervention>
    <intervention id="2-283" speaker_id="96748" name="Cornelis de Jong" is_mep="True" mode="written">
      <p sl="en">Ik steun alle inspanningen om het goederenvervoer per spoor effectiever te maken, vanwege de milieuvoordelen ervan vergeleken met het goederenvervoer over de weg.</p>
      <p sl="en">Ik wil echter duidelijk maken dat ik tegen de huidige liberalisering van de spoorwegen in de Europese Unie ben, die verantwoordelijk is voor de versplintering en ineffectiviteit van het goederenvervoer per spoor van tegenwoordig, evenals voor het gebrek aan investeringen op dit gebied.</p>
      <p sl="en">Dit compromis met de Raad is een poging om de situatie te verbeteren. Daarom stem ik vóór, ook al bouwt het voort op de liberalisering waar ik sterk tegen ben. Deze stemming gaat niet over deregulering, een onderwerp dat reeds in het Verdrag is opgenomen.</p>
    </intervention>
    <intervention id="2-950" speaker_id="4335" name="Marielle De Sarnez" is_mep="True" mode="written">
      <p sl="fr">De ontwerpverordening bepaalt corridors voor het goederenvervoer per spoor, met andere woorden: trajecten die meerdere lidstaten doorkruisen en waarop beheerders het beheer en de exploitatie van de infrastructuur coördineren. Dit biedt een zeer grote Europese toegevoegde waarde omdat deze verordening de transparantie in de toewijzing en het beheer van treinpaden zal verbeteren en de transnationale coördinatie op alle niveaus zal bevorderen: beschikbare capaciteit, investeringen, werkzaamheden aan de infrastructuur, operationeel beheer, enzovoort. De oprichting van één loket per corridor stelt bovendien ondernemingen in staat om zich tot één contactpersoon te richten. Dit symboliseert het beheer van spoorwegcorridors geplaatst in een Europees perspectief. Deze verordening is om die reden een sterk signaal ten gunste van een heus Europees vervoers- en infrastructuurbeleid. Het is een belangrijke stap in de richting van goederenvervoer per spoor dat sneller en betrouwbaarder is en daarmee een geloofwaardig en milieuvriendelijk alternatief voor langeafstandswegvervoer biedt. Een goede Europese benadering was des te meer noodzakelijk, omdat de markt voor goederenvervoer per spoor op deze schaal van belang is.</p>
    </intervention>
    <intervention id="2-284" speaker_id="28310" name="Edite Estrela" is_mep="True" mode="written">
      <p sl="pt">Ik heb voor dit verslag gestemd, omdat het een bijdrage levert aan de totstandbrenging van een concurrerender Europees spoorwegnet voor goederenvervoer. De veranderingen in de vervoerssector van de afgelopen decennia en de toenemende openstelling van de nationale spoormarkten (wat tot ernstige problemen leidt vanwege het gebrek aan conformiteit) maken het noodzakelijk deze maatregelen toe te passen. Zij zullen bijdragen aan het tot stand komen van een efficiënt distributienetwerk tussen de lidstaten van de EU.</p>
    </intervention>
    <intervention id="2-285" speaker_id="96977" name="Diogo Feio" is_mep="True" mode="written">
      <p sl="pt">De afgelopen decennia is het marktaandeel van de spoorwegen in het goederenvervoer voortdurend afgenomen: in 2005 was het marktaandeel van het goederenvervoer per spoor nog slechts 10 procent. Om deze uitdaging aan te gaan heeft de Commissie het idee gepromoot meer voorrang te geven aan het goederenvervoer per spoor door in december 2008 een verordening voor te stellen voor de totstandbrenging van een Europees spoorwegnet voor concurrerend goederenvervoer.</p>
      <p sl="pt">In april 2009 heeft het Europees Parlement zijn standpunt betreffende dit voorstel in eerste lezing vastgesteld en steun gegeven aan de Commissie. De Raad heeft ook een politiek akkoord bereikt over deze verordening, maar heeft er wel een aantal wijzigingen in aangebracht. Ik erken zonder meer het belang van het goederenvervoer per spoor en de noodzaak dat vervoer op Europees niveau te coördineren en ik steun de totstandbrenging van de zogenaamde goederencorridors. Voor de totstandkoming van een geïntegreerd goederenvervoerssysteem zijn grote investeringen van de lidstaten noodzakelijk, maar gezien de huidige financieel-economische situatie van de EU-landen kunnen we er niet voor instaan dat de lidstaten dergelijke investeringen kunnen toezeggen of opbrengen. Hoewel wij de doelstellingen van de verordening niet betwisten en het voorstel goedkeuren, mogen we echter niet vergeten dat het huidige bezuinigingsklimaat natuurlijk alle andere plannen beïnvloedt.</p>
    </intervention>
    <intervention id="2-949" speaker_id="96810" name="Carlo Fidanza" is_mep="True" mode="written">
      <p sl="it">Ik juich het toe dat het plenum zijn goedkeuring heeft uitgesproken over de aanbeveling voor de tweede lezing met het oog op de aanneming van de verordening inzake het Europese spoorwegnet voor concurrerend goederenvervoer.</p>
      <p sl="it">Het verslag voorziet in de verwezenlijking van negen goederencorridors tussen de lidstaten van de Europese Unie en in de oprichting van “één loket” per corridor, met het doel te garanderen dat voor alle openbare en particuliere spoorwegmaatschappijen de noodzakelijke informatie beschikbaar is over de toewijzing van capaciteit voor de betreffende corridor. Ook wordt in het verslag de nadruk gelegd op de interoperabiliteit in het goederenvervoer, waarbij het voorziet in verbindingen met zee- en binnenhavens.</p>
      <p sl="it">Deze verordening betekent zonder twijfel een grote stap voorwaarts in de richting van coördinatie op Europees niveau van het spoorwegverkeer, vooralsnog alleen voor het goederenvervoer, en draagt bij tot de voltooiing van de liberalisering van de spoorwegmarkt, wat in deze sector een absolute prioriteit is.</p>
      <p sl="it">Ik betreur het dat enkele afgevaardigden hebben geprobeerd het prioritaire project van de corridor Stockholm-Napels te saboteren door een amendement in te dienen dat beoogde de Brennerpas buiten het traject te houden. Dankzij de oplettendheid van de Italiaanse afgevaardigden is deze onverantwoorde poging afgeweerd. Om deze redenen heb ik mij vol overtuiging achter de aanbeveling voor de tweede lezing geschaard.</p>
    </intervention>
    <intervention id="2-948" speaker_id="28208" name="Nathalie Griesbeck" is_mep="True" mode="written">
      <p sl="fr">Vol enthousiasme heb ik voor deze tekst gestemd. Het is een grote stap voorwaarts voor het goederenvervoer in Europa, dat nu concurrerender en goedkoper zal worden. Europa is op weg naar een grotere onderlinge verbinding tussen de Europese spoorwegnetten, goederencorridors en zee- en rivierhavens. Het is een belangrijke stap in de duurzame ontwikkeling van de spoorvervoersector in Europa, dat nu eindelijk een goed alternatief kan bieden voor het lucht- en wegvervoer. De internationale corridors die de lidstaten onderling met elkaar verbinden zullen voortaan worden beheerd door grensoverschrijdende autoriteiten die het beheer van de infrastructuren en de toewijzing van treinpaden coördineren. Dit alles wordt overkoepeld door één loket per spoorcorridor, waarvan ik de oprichting fel verdedigd heb. Europa kan door deze vernieuwing vooruitgaan en laten zien dat het streeft naar een betere samenwerking en meer integratie in de vervoersector. Ik verwelkom de aanneming van dit verslag, dat de basis versterkt van het grote Europese spoorwegnet voor goederenvervoer waar ik al jaren om vraag.</p>
    </intervention>
    <intervention id="2-286" speaker_id="28182" name="Kartika Tamara Liotard" is_mep="True" mode="written">
      <p sl="en">Stemverklaring over Marinescu (A7-0162/2010). Ik steun de inspanningen om het goederenvervoer per spoor effectiever te maken, vanwege de milieuvoordelen ervan vergeleken met het goederenvervoer over de weg. Ik wil echter duidelijk maken dat ik tegenstander ben van de huidige liberalisering van de spoorwegen in de Europese Unie, die verantwoordelijk is voor de verspintering, het gebrek aan investeringen en de ineffectiviteit van het goederenvervoer per spoor van tegenwoordig. Dit compromis met de Raad is een poging om de situatie te verbeteren en daarom heb ik ervoor gestemd, maar het bouwt voort op de liberalisering waar ik sterk tegen ben. Deze stemming gaat echter niet over deregulering, een onderwerp dat reeds in het Verdrag is opgenomen.</p>
    </intervention>
    <intervention id="2-947" speaker_id="1922" name="Thomas Mann" is_mep="True" mode="written">
      <p sl="de">Ik heb zojuist tegen het amendement in het verslag-Marinescu gestemd dat gericht is op het instellen van een centraal coördinerend orgaan dat zal optreden als “één loket” voor het beheer van het vrachtverkeer. 162 van mijn mede-Parlementsleden hebben naar aanleiding van een petitie die ik mede heb opgesteld, hetzelfde gestemd. Wij zijn voor kwaliteit en concurrentievermogen op het vlak van goederentreinen. Wij streven naar flexibele en efficiënte oplossingen en geloven tevens in de bevordering van het treinvervoer omwille van het milieu. Het plaatselijke en langeafstandstreinverkeer mag hier echter op geen enkele manier onder komen te lijden. De zeer complexe tekst van het verslag bevat op dit vlak geen heldere uitspraken. Helaas heeft het Europees Parlement vóór de aanbeveling van de Commissie en de meerderheid van de Raad gestemd om in de toekomst de toewijzing van sporen te laten beheren door een extra centraal coördinerend orgaan. Dit zal resulteren in een fragmentatie van bevoegdheden, hetgeen vergaande gevolgen zal hebben voor de dienstregelingen. In Duitsland, dat van oudsher een doorgangsland is, wordt het spoorwegnet reeds ingezet op bijna volledige capaciteit. Alle drie de geplande corridors passeren belangrijke bevolkingscentra. In het bondsland Hesse bevinden zich de steden Fulda en Frankfurt, die nu op het traject van Stockholm naar Palermo liggen. De goede reputatie van het Europees Parlement als voornaamste instelling voor de bescherming van de consument heeft vandaag een ernstige deuk opgelopen. De lidstaten verliezen de bevoegdheid om te beslissen over hun eigen spoorwegnet en alle burgers van Europa zullen worden getroffen door de daaruit voortvloeiende vertragingen.</p>
    </intervention>
    <intervention id="2-287" speaker_id="96742" name="Jean-Luc Mélenchon" is_mep="True" mode="written">
      <p sl="fr">Dit verslag bevestigt het beeld van een Europa dat het tegenovergestelde is van het Europa van solidariteit en samenwerking dat onze huidige tijd meer dan ooit tevoren nodig heeft. Land moet worden ontwikkeld op grond van het algemene belang van de Europese volkeren en niet op basis van de individuele belangen van particulieren ondernemingen. De privatisering van het vervoersbeleid is in het belang van de eurocratie ten nadele van mijn medeburgers. Ik stem tegen deze rampzalige tekst.</p>
    </intervention>
    <intervention id="2-946" speaker_id="96978" name="Nuno Melo" is_mep="True" mode="written">
      <p sl="pt">Een Europees spoorwegnet voor concurrerend goederenvervoer is essentieel om de Europese Unie in staat te stellen de doelstellingen in de EU-strategie voor groei en werkgelegenheid te realiseren. In dat licht biedt de totstandbrenging van spoorcorridors, die snelle en efficiënte verbindingen mogelijk maken tussen de nationale spoornetten, een kans de voorwaarden voor het gebruik van de infrastructuur te verbeteren. De goedkeuring van deze verordening is essentieel om het goederenvervoer per spoor concurrerender te maken ten opzichte van de nu gebruikte vervoersmodaliteiten. Dat zal vanwege het milieuvriendelijke karakter van het spoorvervoer niet alleen voor de economie maar ook voor het milieu vruchten afwerpen. Daarom heb ik voor het voorstel gestemd.</p>
    </intervention>
    <intervention id="2-288" speaker_id="28255" name="Andreas Mölzer" is_mep="True" mode="written">
      <p sl="de">Ik heb tegen de compromisvoorstellen voor de verordening inzake het Europese spoorwegnet voor concurrerend goederenvervoer gestemd. In de voorstellen wordt de bevoegdheid bij de nationale infrastructurele autoriteiten weggehaald, al hebben zij tot op heden zeer effectief en efficiënt gewerkt, ook in de internationale sfeer. De voorgestelde maatregelen resulteren daarnaast in meer bureaucratie, hetgeen toch moeilijk ons streven kan zijn. Deze inflatie gaat ten koste van de efficiëntie. Er zal ongebruikte capaciteit zijn. Naar mijn mening zal dit een schadelijk effect hebben op de spoorwegen in geheel Europa.</p>
      <p sl="de">Als de EU echt het vrachtvervoer over het spoorwegnet wil aanmoedigen, zal zij prioriteiten moeten stellen ten aanzien van de verwezenlijking van de trans-Europese vervoersnetten. Volledige uitbreiding van de zuidelijke corridor aan de hand van de zogeheten Koralmtunnel zou bijvoorbeeld een ongekende verschuiving naar het spoorwegvervoer bewerkstelligen. Wij zouden moeten streven naar beter vrachtvervoer, niet naar meer centralisatie.</p>
    </intervention>
    <intervention id="2-289" speaker_id="28279" name="Justas Vincas Paleckis" is_mep="True" mode="written">
      <p sl="en">Ik heb besloten om vóór de aanbeveling voor de tweede lezing te stemmen, aangezien een reeks onlangs gehouden informele trialoogbijeenkomsten met het Spaanse voorzitterschap tot een overeenkomst hebben geleid. Ik ben van mening dat het belangrijk is om het momentum niet te verliezen. In de eerste lezing van april 2009 heeft mijn fractie haar steun gegeven aan het doel van een concurrerend spoorwegnetwerk voor goederenvervoer door de totstandbrenging van corridors in de Europese Unie, zoals uiteengezet in het voorstel van de Commissie van december 2008. Mijn steun voor deze overeenkomst wordt ook versterkt door het belang van het spoorwegnetwerk in Litouwen en het economisch perspectief dat het mijn land biedt. Het is van het allergrootste belang, niet alleen voor Litouwen maar ook voor de Europese Unie als geheel, om een eind te maken aan de neergang van het aandeel van het goederenvervoer per spoor. Ik ben ervan overtuigd dat de markt voor het goederenvervoer per spoor van deze overeenkomst zal profiteren. Zij zal bijdragen aan de verbetering van de kwaliteit van zijn diensten en synergie tussen nationale spoorwegsystemen tot stand brengen.</p>
    </intervention>
    <intervention id="2-290" speaker_id="97308" name="Vilja Savisaar" is_mep="True" mode="written">
      <p sl="fi">Mijnheer de Voorzitter, dames en heren, helaas kon ik de groep van vier compromisamendementen niet steunen, omdat Estland en Letland buiten de spoorwegcorridor, zoals beschreven in bijlage I, punt 8, werden gehouden. Rekening houdend met de toekomst van de spoorwegen in het algemeen en het project Rail Baltica, zou men verwachten dat de corridor ook Tallinn en Riga zou omvatten. Helaas beperken de aangenomen amendementen de mogelijkheden van Estland en Letland, en op die manier zijn wij geen stap verder gekomen met het aansluiten van alle lidstaten van de Europese Unie op een eenvormig spoorwegsysteem.</p>
    </intervention>
    <intervention id="2-291" speaker_id="28134" name="Eva-Britt Svensson" is_mep="True" mode="written">
      <p sl="en">Ik steun de inspanningen om het goederenvervoer per spoor effectiever te maken, vanwege de milieuvoordelen ervan vergeleken met het goederenvervoer over de weg. Ik wil echter duidelijk maken dat ik tegenstander ben van de huidige liberalisering van de spoorwegen in de Europese Unie, die verantwoordelijk is voor de versplintering, het gebrek aan investeringen en de ineffectiviteit van het goederenvervoer per spoor van tegenwoordig. Dit compromis met de Raad is een poging om de situatie te verbeteren, en daarom heb ik ervoor gestemd, al bouwt het voort op de liberalisering waar ik sterk tegen ben. Deze stemming gaat echter niet over deregulering, een onderwerp dat reeds in het Verdrag is opgenomen.</p>
    </intervention>
    <intervention id="2-292" speaker_id="96974" name="Nuno Teixeira" is_mep="True" mode="written">
      <p sl="pt">Hoewel het goederenvervoer per spoor al meerdere jaren een dalende tendens vertoont, is het nog steeds het alternatief, voor onder meer het wegvervoer, met het hoogste niveau aan veiligheid en efficiëntie. Dit verslag beoogt het marktaandeel van de spoorwegen in het goederenvervoer te vergroten door het tot stand brengen van corridors tussen minimaal twee lidstaten, zodat goederen snel vervoerd kunnen worden.</p>
      <p sl="pt">Uit het verslag maak ik niet op dat het realiseren van deze corridors leidt tot een prioritair traject voor het goederenvervoer ten koste van het passagiersvervoer. Volgens mij is er daarom geen sprake van verschil in behandeling tussen die twee vormen van spoorvervoer. Het ene loket kan van strategisch belang zijn voor de coördinatie, aangezien de aanvragen voor de treinpaden daar behandeld zullen worden. Het standpunt van de Raad heeft het ene loket tot een informatiebalie gereduceerd. Ik deel daarentegen de mening van de rapporteur dat het ene loket essentieel is voor het bereiken van de gewenste stroomlijning van het goederenverkeer.</p>
      <p sl="pt">Dit netwerk van corridors geeft de mogelijkheid de Europese spoordiensten beter op elkaar af te stemmen, interfaces te creëren tussen de verschillende vervoersmodaliteiten en een nieuwe impuls te geven aan de investeringen in de sector. Om die redenen heb ik voorgestemd.</p>
    </intervention>
    <intervention id="2-293" speaker_id="28221" name="Thomas Ulmer" is_mep="True" mode="written">
      <p sl="de">Ik wijs dit verslag volledig van de hand hoewel helaas in de tweede lezing geen slotstemming mogelijk is. De “één loket”-strategie vormt voor Deutsche Bahn, die als enige speler te maken heeft met concurrentie in een geliberaliseerd Duits net, een maatregel die neerkomt op onteigening en zal leiden tot een concurrentienadeel dat niet goedgemaakt kan worden, aangezien Duitsland een gemengd personen- en goederenvervoer kent en geen aparte hogesnelheidsnetwerken. Ik adviseer Deutsche Bahn dringend de mogelijkheid van juridische stappen tegen deze beslissing te onderzoeken.</p>
    </intervention>
    <intervention id="2-945" speaker_id="96778" name="Artur Zasada" is_mep="True" mode="written">
      <p sl="pl">Ik ben ervan overtuigd dat het idee om een Europees spoorwegnet voor concurrerend goederenvervoer tot stand te brengen, gegrond en noodzakelijk is. Ik heb echter grote twijfels over de interpretatie van artikel 12, lid 2 bis dat de oprichting van één loket per goederencorridor voorziet. Ik heb in het bijzonder bedenkingen bij de rechten om te beslissen over de gebruiksmogelijkheden van de verschillende spoorwegnetten. De situatie wordt nog bemoeilijkt door het feit dat bepaalde lidstaten tot nu toe hun spoorwegmarkt niet openstelden.</p>
      <p sl="pl">Daarom heb ik tegen het tweede deel van het amendement 83 gestemd.</p>
    </intervention>
    <intervention id="2-944" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb vóór het besluit gestemd over de aanpassing van het Reglement van het Parlement na de inwerkingtreding van het Verdrag van Lissabon. De wijzigingen die door de plenaire vergadering zijn aangenomen, treden op 1 december 2010 in werking. Het werd noodzakelijk wijzigingen aan te brengen in het Reglement teneinde in te spelen op de komst van achttien nieuwe leden, de toegenomen wetgevende bevoegdheden en de nieuwe begrotingsprocedure die het Parlement op voet van gelijkheid stelt met de Raad. De overige veranderingen hebben betrekking op de eerbiediging van het Handvest van de grondrechten van de Europese Unie en van het subsidiariteitsbeginsel, rekening houdend met de toenemende invloed van de nationale parlementen; het recht van het Parlement om Verdragsherzieningen voor te stellen; de procedure voor de benoeming van de voorzitter van de Commissie, aangezien het Parlement meer bevoegdheden heeft op dit gebied; de mogelijkheid voor een lidstaat om zich uit de Unie terug te trekken, en, tot slot, de schending van de fundamentele beginselen door een lidstaat. Ik betreur het dat het nieuwe Reglement niet door een hogere juridische autoriteit is onderzocht om ervoor te zorgen dat deze tekst in overeenstemming is met teksten die hoger in rang staan, zoals met name de Verdragen en de grondwetten van de lidstaten.</p>
    </intervention>
    <intervention id="2-295" speaker_id="96973" name="Mário David" is_mep="True" mode="written">
      <p sl="pt">Ik stem voor dit voorstel betreffende de aanpassing van het Reglement aan het Verdrag van Lissabon. Meer bevoegdheden voor het Europees Parlement moeten ook vertaald worden in meer verantwoordelijkheid! We kunnen niet zonder het Verdrag van Lissabon, daar de Europese Unie verbreding met verdieping dient te combineren. Met dit Verdrag heeft de Unie dat op een evenwichtige, geloofwaardige en rechtvaardige wijze gedaan. Daarmee zijn de samenhang, de legitimiteit, het democratisch gehalte, de efficiëntie en de transparantie van het besluitvormingsproces verbeterd, is de afbakening van de bevoegdheden tussen de Unie en de lidstaten verduidelijkt en wordt een bijdrage geleverd aan efficiëntere inter- en intra-institutionele betrekkingen in de Unie.</p>
      <p sl="pt">De compromisamendementen in deze aanpassing van het Reglement aan het Verdrag van Lissabon zijn grotendeels de vrucht van de inspanningen van de Fractie van de Europese Volkspartij (Christendemocraten) om zowel het besluitvormingsproces in het Parlement als de betrekkingen van het Europees Parlement met de nationale parlementen te verduidelijken en te vereenvoudigen.</p>
    </intervention>
    <intervention id="2-296" speaker_id="96977" name="Diogo Feio" is_mep="True" mode="written">
      <p sl="pt">De Europese instellingen produceren zeer veel regelgeving die tot stand komt met de inbreng van veel betrokkenen. De instellingen produceren daarbij ook vaak een overdaad aan documenten en de hiërarchie tussen bronnen en wetten is niet altijd duidelijk. Daarom is het essentieel dat het Europees Parlement deze risico’s verkleint via de aanpassing van zijn Reglement aan het recente Verdrag van Lissabon. Ik denk dat dit noodzakelijk is teneinde duidelijker procedures en meer rechtszekerheid te verkrijgen.</p>
    </intervention>
    <intervention id="2-943" speaker_id="96899" name="José Manuel Fernandes" is_mep="True" mode="written">
      <p sl="pt">Door de inwerkingtreding van het Verdrag van Lissabon moet het Europees Parlement zich aanpassen aan de nieuwe omstandigheden waarin het opereert en aan de gedeelde verantwoordelijkheid van de besluitvormingsprocessen. Ik onderstreep de effecten van de ruimere bevoegdheden van het Europees Parlement, de nieuwe samenstelling van de nationale vertegenwoordigingen en de nauwere band met de nationale parlementen. Ik onderschrijf de wijzigingen in het Reglement die nu worden voorgesteld. Zij zorgen voor vereenvoudiging en een duidelijke beschrijving van de procedures in het Reglement, zodat de capaciteit om te reageren op de behoeften van de burgers, de instellingen en de lidstaten wordt verbeterd en tegelijkertijd efficiënte voorwaarden voor de uitvoering van het Europees beleid kunnen worden verzekerd.</p>
    </intervention>
    <intervention id="2-297" speaker_id="2338" name="Ian Hudghton" is_mep="True" mode="written">
      <p sl="en">Ik heb tegen amendement 110 gestemd, waarin naar voren komt dat dit Huis samenwerkt met de nationale parlementen, maar niet met de parlementen op subnationaal niveau. Hiermee wordt voorbijgegaan aan de constitutionele werkelijkheden van enkele lidstaten; hoewel bijvoorbeeld Vlaanderen deze week een historische stap heeft gezet richting onafhankelijkheid, blijft het Belgische federale parlement voor nu het “nationale” parlement in EU-termen. Desondanks heeft het Vlaamse parlement in Belgische constitutionele termen volledige bevoegdheid inzake bepaalde EU-aangelegenheden. Het amendement gaat ook voorbij aan de politieke werkelijkheden van andere lidstaten: het is belachelijk dat dit Huis niet volledig kan samenwerken met het Schotse parlement bij aangelegenheden als de visserij, waarin Schotland het grootste aandeel van het Verenigd Koninkrijk heeft.</p>
    </intervention>
    <intervention id="2-942" speaker_id="96978" name="Nuno Melo" is_mep="True" mode="written">
      <p sl="pt">De goedkeuring van het Verdrag van Lissabon heeft het Europees Parlement nieuwe verantwoordelijkheden gegeven. Daarom is het noodzakelijk het Reglement van het Europees Parlement aan te passen aan de nieuwe regels. Dit voorstel verenigt het Reglement van het Europees Parlement met de nieuwe uitdagingen die voortvloeien uit het Verdrag van Lissabon. Daarom heb ik voor dit voorstel gestemd.</p>
    </intervention>
    <intervention id="2-298" speaker_id="28255" name="Andreas Mölzer" is_mep="True" mode="written">
      <p sl="de">De ter tafel liggende aanpassing van het Reglement is enerzijds noodzakelijk geworden door de inwerkingtreding van het Verdrag van Lissabon. In dit opzicht is zij een formaliteit. De twee grote fracties – de Fractie van de Europese Volkspartij (Christendemocraten) en de Fractie van de Progressieve Alliantie van Socialisten en Democraten in het Europees Parlement – proberen echter in het kader van deze amendementen de rechten te beknotten van afgevaardigden die geen deel uitmaken van een van de grote fracties. Dit is zeer onrechtvaardig en oneerlijk omdat dit zou ondersneeuwen in de discussie over de grote aanpassingen aan het Verdrag van Lissabon. Er wordt bijvoorbeeld voorgesteld dat niet-ingeschreven leden niet meer, zoals thans het geval is, zelf mogen beslissen wie hen vertegenwoordigt. Dit is een uniek staaltje democratie dat onaanvaardbaar is. In elk democratisch parlement dat die naam verdient, mag een fractie zelf haar vertegenwoordigers in bepaalde commissies aanwijzen.</p>
      <p sl="de">Nu wordt echter voorgesteld dat de Voorzitter – die deel uitmaakt van een van de twee grote politieke partijen – beslist wie van de niet-ingeschreven leden hen zal vertegenwoordigen in de Conferentie van voorzitters. Dit betekent dat hun politieke tegenstanders de mogelijkheid hebben een vertegenwoordiger te kiezen wiens politieke overtuiging het meest overeenkomt met hun eigen overtuiging. Dat is schandalig. Naar mijn mening kan de vertegenwoordiger van de niet-ingeschreven leden slechts worden gekozen in het kader van een stemming waaraan alle niet-ingeschreven leden deelnemen. Ik heb daarom tegen het voorgestelde amendement gestemd.</p>
    </intervention>
    <intervention id="2-941" speaker_id="28255" name="Andreas Mölzer" is_mep="True" mode="written">
      <p sl="de">Steeds vaker gebeuren er natuurrampen waardoor mensen al hun hebben en houden verliezen. Mensen wier huizen onder water lopen, worden bijzonder zwaar getroffen omdat de gehele inboedel dikwijls beschadigd of verwoest wordt. Bovendien ontstaat er zware schade aan akker- en bouwland, waarvan de reparatie grote sommen geld vergt. De getroffenen kunnen dit dikwijls nauwelijks of zelfs helemaal niet opbrengen. Ik heb voor deze resolutie gestemd omdat het belangrijk is de helpende hand te reiken aan mensen die getroffen worden door een ramp.</p>
    </intervention>
    <intervention id="2-299" speaker_id="36392" name="Aldo Patriciello" is_mep="True" mode="written">
      <p sl="it">Het Europees Parlement heeft een besluit aangenomen over de aanpassing van zijn Reglement aan het Verdrag van Lissabon. De door de leden van het Parlement goedgekeurde wijzigingen betreffen onder andere de komst van achttien nieuwe afgevaardigden uit twaalf lidstaten, de versterking van de wetgevingsbevoegdheden en een nieuwe begrotingsprocedure waarin het Parlement op voet van gelijkwaardigheid met de Raad staat. De wijzigingen die in het Reglement aangebracht zijn, houden bovendien rekening met de begrotingsregels voor zover het Parlement hierover in samenwerking met de Raad besluiten zal nemen. Meer bepaald hebben de amendementen betrekking op de volgende zaken: het driejarig financieel kader dat een wetgevingshandeling wordt waarvoor de goedkeuring van het Parlement vereist is, de documenten die ter beschikking van de leden worden gesteld, de behandeling van de ontwerpbegroting, de bemiddelingsprocedure in het kader van de begroting en de definitieve vaststelling van de begroting.</p>
      <p sl="it">Veranderingen die ik verder nog van groot belang vind, betreffen de eerbiediging van het Handvest van de grondrechten van de Europese Unie, het recht van de leden van het Parlement om verdragsherzieningen voor te stellen, de benoemingsprocedure voor de voorzitter van de Commissie en vooral de schrapping van speciale bepalingen voor de benoeming van de hoge vertegenwoordiger voor het gemeenschappelijk buitenlands en veiligheidsbeleid. Ik hoop dat deze veranderingen spoedig zullen worden doorgevoerd in de tekst van het Verdrag, gezien de fundamentele vernieuwing die zij vertegenwoordigen voor de gehele Unie.</p>
    </intervention>
    <intervention id="2-940" speaker_id="96903" name="Paulo Rangel" is_mep="True" mode="written">
      <p sl="pt">Ik stem voor het verslag-Martin, dat na een lang onderhandelingstraject tot stand is gekomen. Daarbij waren alle leden van de Fractie van de Europese Volkspartij (Christendemocraten) betrokken die deel uitmaken van de Commissie constitutionele zaken, waar ikzelf ook lid van ben. Deze aanpassing van het Reglement van het Europees Parlement was noodzakelijk na de inwerkingtreding van het Verdrag van Lissabon. Bij een eerste stemming over de aanpassing tijdens de vergaderperiode van november 2009 zijn de nodige wijzigingen goedgekeurd die direct verbonden waren met de inwerkingtreding van het Verdrag van Lissabon. Tegelijkertijd is toen besloten de overige wijzigingen uit te stellen om meer tijd te geven voor bezinning. De Fractie van de Europese Volkspartij (Christendemocraten), waar de Partido Social Democrata (PSD) deel van uitmaakt, heeft verschillende compromisamendementen ondertekend. Ik noem de voorstellen met betrekking tot het vragenuur aan de voorzitter en de ondervoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid en de voorzitter van de Eurogroep, de toepassing van het Statuut van de leden, de herziening van de Verdragen en de gedelegeerde handelingen. Ik wil evenwel met nadruk de amendementen noemen betreffende de interparlementaire samenwerking, de betrekkingen tussen het Europees Parlement en de nationale parlementen tijdens het wetgevingsproces en de samenstelling van de delegatie van het Europees Parlement in de COSAC. Als ondervoorzitter van de Fractie van de Europese Volkspartij (Christendemocraten), met de betrekkingen met de nationale parlementen in mijn portefeuille, heb ik me met die drie onderwerpen speciaal moeten bezighouden.</p>
    </intervention>
    <intervention id="2-300" speaker_id="96974" name="Nuno Teixeira" is_mep="True" mode="written">
      <p sl="pt">Het Europees Parlement stemt vandaag over de noodzakelijke aanpassing van het Reglement in verband met de inwerkingtreding van het Verdrag van Lissabon. Na de stemming tijdens de vergaderperiode van november werd de stemming over de overige wijzigingen, die niet direct te maken hebben met de inwerkingtreding van het Verdrag van Lissabon, uitgesteld tot deze vergaderperiode. De Fractie van de Europese Volkspartij (Christendemocraten), waar ik toe behoor, heeft twaalf compromisamendementen ondertekend die meerdere onderwerpen betreffen: het vragenuur aan de voorzitter van de Commissie en de hoge vertegenwoordiger van de Unie, de schriftelijke vragen aan de Raad en de Commissie, de periodieke interparlementaire samenwerking, de toepassing van het Statuut van de leden, de delegatie in de COSAC, de herziening van de Verdragen en de delegatie van wetgevende bevoegdheid.</p>
      <p sl="pt">Ik stem ook voor de overige wijzigingen in het document. Daarvan noem ik de nieuwe bepalingen over subsidiariteit en evenredigheid bij de behandeling van wetgevingshandelingen en de betrekkingen tussen het Europees Parlement en de nationale parlementen tijdens het wetgevingsproces.</p>
    </intervention>
    <intervention id="2-939" speaker_id="96773" name="Rafał Trzaskowski" is_mep="True" mode="written">
      <p sl="pl">Deze tweede lezing is het einde van een lang proces van aanpassing van het Reglement van het Europees Parlement aan de wijzigingen die het Verdrag van Lissabon invoerde. Hoewel de aanpassingen waarover vandaag gestemd werd slechts in beperkte mate betrekking hebben op de fundamentele wijzigingen uit het Verdrag die de rol van het Parlement in het besluitvormingsproces versterken, zijn ze zelf een belangrijke aanvulling op de aanpassingen van het Reglement en stellen ze ons in staat de nieuwe mogelijkheden volledig te benutten. Zoals bij alle aanpassingen, en in het bijzonder bij aanpassingen in het primaire recht, hangt veel af van de manier waarop ze ten uitvoer gelegd worden.</p>
      <p sl="pl">De duivel zit in het detail, daarom is het belangrijk dat dit proces tot op het einde nauwlettend gevolgd wordt.</p>
    </intervention>
    <intervention id="2-938" speaker_id="96867" name="Maria Da Graça Carvalho" is_mep="True" mode="written">
      <p sl="pt">Een van de hoofddoelen voor 2011 zal het handhaven, bevorderen en verkrijgen van middelen zijn voor onderzoek en technologische ontwikkeling in de Unie door op adequate wijze het kaderprogramma te financieren zodat daarmee een bijdrage wordt geleverd aan de EU 2020-strategie.</p>
      <p sl="pt">De groei van het aantal aanvragen voor financiering was evenredig aan de toename van de controlemechanismen die een correct gebruik van de communautaire middelen beogen te verzekeren.</p>
      <p sl="pt">De interne bureaucratie en het maken van meer administratieve regels en procedures leiden tot minder vertrouwen in het proces. Voor kleinere organisaties als kleine en middelgrote ondernemingen, startende technologie-intensieve bedrijven, kleinere instituten, universiteiten en onderzoekscentra, is het bijzonder moeilijk met deze complexe realiteit om te gaan.</p>
      <p sl="pt">Ik doe een oproep de toegang tot de financiering voor onderzoek te vereenvoudigen. Er moet een cultuur van wederzijds vertrouwen worden ontwikkeld, waarbij alle belanghebbenden moeten worden betrokken. Dat zal zorgen voor het versterken van onderzoek en innovatie, wat Europa tot een aantrekkelijker plek om te wonen en te werken zal maken.</p>
    </intervention>
    <intervention id="2-937" speaker_id="4335" name="Marielle De Sarnez" is_mep="True" mode="written">
      <p sl="fr">De ontwerpbegroting 2011 van de Europese Commissie is niet afgestemd op de uitdagingen waarvoor Europa zich gesteld ziet. Bij een bedrag van 142 miljard euro aan vastleggingskredieten – oftewel 1,15 procent van het Europese bruto nationaal inkomen – stelt de Commissie voor om voor de financiering van nieuwe prioriteiten, evenals van programma’s die reeds in het financieel kader 2007-2013 zijn opgenomen, te putten uit kredieten van bestaande programma’s en uit een begrotingsruimte die praktisch tot nul is gereduceerd. De EU 2020-strategie voor groei en werkgelegenheid, die de komende tien jaar de routekaart van de Unie moet zijn, en de strijd tegen klimaatverandering kunnen niet echt worden gerealiseerd zonder financieringsmiddelen. Het is onaanvaardbaar dat er voor de financiering van het toekomstige instrument voor de samenwerking met geïndustrialiseerde landen uit ontwikkelingshulp wordt geput. Het is niet realistisch om de Europese financiële steun aan het vredesproces in het Midden-Oosten met een derde te verminderen. Dat is niet serieus. Wij hadden verwacht dat de Commissie moediger zou zijn. Verder is het Europees Parlement nog altijd in afwachting van een ontwerpvoorstel voor de tussentijdse herziening van de financiële vooruitzichten, waaraan Europa dringend behoefte heeft. Deze kwestie moet bij de komende begrotingsonderhandelingen met de Raad centraal staan. De delegatie van de Franse partij Mouvement Démocrate in het Parlement zal zich hiervoor inzetten.</p>
    </intervention>
    <intervention id="2-936" speaker_id="photo_generic" name="Göran Färm, Olle Ludvigsson en Marita Ulvskog" is_mep="True" mode="written">
      <p sl="sv">Wij, Zweedse sociaaldemocraten, hebben ervoor gekozen om voor het onderhandelingsmandaat voor de begroting 2011 te stemmen. Wij zijn het in grote lijnen eens met de in het verslag vermelde prioriteiten. Wij zijn bijvoorbeeld van mening dat het belangrijk is dat er wordt geïnvesteerd in jongeren, in onderzoek en ontwikkeling en in groene technologie. Wij zijn ook van mening dat het belangrijk is dat er voldoende middelen worden uitgetrokken om van de nieuwe Europese strategie voor groei en werkgelegenheid, “EU 2020”, een succes te maken.</p>
      <p sl="sv">Wij willen echter onderstrepen dat we niet vinden dat er meer rechtstreekse steun voor de landbouw nodig is. Wij willen evenmin permanente marktsteun van de EU voor melk en zuivelproducten.</p>
    </intervention>
    <intervention id="2-302" speaker_id="96977" name="Diogo Feio" is_mep="True" mode="written">
      <p sl="pt">De rol van het Europees Parlement bij de onderhandelingen over de communautaire begroting is versterkt door de inwerkingtreding van het Verdrag van Lissabon. In deze tijd van economische, financiële en sociale crisis is het van fundamenteel belang middelen toe te wijzen die de groei en het concurrentievermogen van de Unie stimuleren. In de huidige context is het belangrijk dat het Solidariteitsfonds van de Unie wordt versterkt – mits die gelden effectief worden gebruikt door de regeringen – zodat de effecten van de crisis in de meest benadeelde regio’s worden verkleind.</p>
    </intervention>
    <intervention id="2-935" speaker_id="96899" name="José Manuel Fernandes" is_mep="True" mode="written">
      <p sl="pt">Ik herinner mij dat de ontwerpbegroting voor 2011 de eerste in zijn soort was sinds de inwerkingtreding van het Verdrag van Lissabon, en dat zij ontegenzeggelijk een grotere samenwerking en coördinatie vereist met de andere tak van de begrotingsautoriteit. Ik benadruk de bezorgdheid en de inspanning om adequate financiering te verkrijgen van de strategische ontwikkelingslijnen voor de Europese Unie, vooral op het gebied van jeugd en innovatie, tezamen met energie-efficiëntie, de strijd tegen de klimaatverandering, bevordering van de werkgelegenheid en van de gendergelijkheid. Ik vind ook dat de uitvoerbaarheid van mechanismen die de duurzaamheid van de landbouwsector waarborgen, moet worden gegarandeerd. Ik denk dan vooral aan de melksector. In de huidige situatie van crisis en grote druk op de openbare financiën van de lidstaten benadruk ik de noodzaak de budgettaire houdbaarheid van de Europese Unie te garanderen, met het oog op het nastreven van de centrale doelstelling van sociale en economische cohesie. Ik vind het desondanks belangrijk dat de ontwerpbegroting voor 2011 vanaf nu de financiële implicaties reflecteert van de kerninitiatieven van de Europa 2020-strategie, zoals “Innovatie-Unie”, “Jeugd in beweging”, “Efficiënt gebruik van hulpbronnen”, “Nieuwe vaardigheden en banen” en “Industriebeleid in een tijd van mondialisering”.</p>
    </intervention>
    <intervention id="2-303" speaker_id="4466" name="Ilda Figueiredo" is_mep="True" mode="written">
      <p sl="pt">Wij hebben tegen dit verslag over de ontwerpbegroting voor 2011 gestemd omdat het nergens de eisen weerspiegelt die vandaag de dag worden gesteld aan de financiering van de Europese Unie, waar de schepping van de eurozone de sociale en territoriale ongelijkheid heeft verergerd zonder dat er voldoende rekening is gehouden met het beginsel van economische en sociale cohesie.</p>
      <p sl="pt">In deze periode van crisis is er nog meer behoefte aan een communautaire begroting die de uitgaven ten minste verdubbelt, zodat in ieder geval de helft van de begroting (berekend op basis van 2 procent van het bnp van de Unie) kan worden gebruikt voor investeringen in de productiesector en voor steun aan de sociale functie van de lidstaten. Zo kan meer werkgelegenheid met rechten worden geschapen, de armoede worden bestreden, de regionale ongelijkheid worden verminderd en de economische en sociale cohesie worden bevorderd.</p>
      <p sl="pt">Aan de andere kant is het ook essentieel om de tarieven voor communautaire cofinanciering te verhogen voor de economisch zwakkere landen, vooral voor sociale programma’s en voor productie-investeringen.</p>
      <p sl="pt">Ten slotte moeten de bedragen die bestemd zijn voor het militaire apparaat substantieel worden verlaagd en de centrale doelstellingen van de begroting worden gewijzigd om een evenwichtige ontwikkeling en sociale vooruitgang te bewerkstelligen.</p>
    </intervention>
    <intervention id="2-934" speaker_id="96978" name="Nuno Melo" is_mep="True" mode="written">
      <p sl="pt">De ontwerpbegroting voor 2011 is de eerste sinds de inwerkingtreding van Verdrag van Lissabon, en de voorbereiding ervan vereist een grotere samenwerking en coördinatie tussen alle betrokken partijen zodat een akkoord kan worden bereikt over alle uitgaven tijdens het proces. De trialoog in juli moet duidelijk zijn over de voorbereiding van de route, opdat van tevoren de punten kunnen worden vastgesteld waarover overeenstemming moet zijn. De belangrijkste punten zijn daarbij de begrotingsimplicaties van het Europees stabilisatiemechanisme, van Europa 2020 en van de programma’s voor jongeren.</p>
    </intervention>
    <intervention id="2-933" speaker_id="96981" name="Franz Obermayr" is_mep="True" mode="written">
      <p sl="de">De begroting voor 2011 bevat talrijke punten waarop ernstige kritiek kan worden geuit. De begroting voor het Europees Vluchtelingenfonds, dat onder andere de hervestiging van asielzoekers in de EU bevordert, wordt bijvoorbeeld verhoogd, terwijl de kredieten voor het Europees Agentschap voor het beheer van de operationele samenwerking aan de buitengrenzen (Frontex) worden verlaagd. De financiële steun aan Palestina wordt eveneens verlaagd maar de begroting voor EU-toetredingskandidaten, inclusief Turkije, wordt aanzienlijk verhoogd. Ik heb daarom tegen het verslag over de ontwerpbegroting 2011 gestemd.</p>
    </intervention>
    <intervention id="2-304" speaker_id="28409" name="Raül Romeva i Rueda" is_mep="True" mode="written">
      <p sl="en">Onze fractie, de Fractie De Groenen/Vrije Europese Alliantie, was niet tegen de prioriteiten van de rapporteur voor de trialoogonderhandelingen. Wij hebben enkele gedetailleerdere amendementen ingediend over de “vergroening” van de structuurfondsen, de plattelandsontwikkeling en het landbouwbeleid, die allemaal verworpen werden – wat nauwelijks een verrassing kan worden genoemd – maar die opnieuw ingebracht kunnen worden voor de meer gedetailleerde eerste lezing van de begroting van het Parlement in september. De leden van De Groenen die zitting hebben in andere commissies hebben de amendementen uit naam van hun respectieve commissies medeondertekend. Door de aanpak van de rapporteur om de tekst niet onnodig op te blazen, zijn ook de meeste van die amendementen verworpen.</p>
    </intervention>
    <intervention id="2-305" speaker_id="96974" name="Nuno Teixeira" is_mep="True" mode="written">
      <p sl="pt">Ik steun het standpunt van mijn fractie over dit document van het Parlement in reactie op de ontwerpbegroting voor 2011 zoals die door de Europese Commissie is voorgesteld. Het lijkt ons onmogelijk duidelijk de implicaties te definiëren van de begroting voor de kerninitiatieven van Europa 2020, en dat er meer en betere informatie nodig is.</p>
      <p sl="pt">Ook zie ik met genoegen dat het programma voor de jeugd een van de prioriteiten is voor het komende jaar in het ontwerp van de Commissie, maar ik betreur het dat de toename van middelen daarvoor slechts symbolisch is, terwijl we toch van deze initiatieven meer zouden mogen verwachten. Mijn collega’s uit de ultraperifere regio’s en ik vinden het onaanvaardbaar dat de middelen voor Posei, het programma van speciaal op een afgelegen en insulair karakter afgestemde maatregelen, voor 2011 lager zijn dan die over 2010, vooral in een periode waarin de sluiting van het akkoord tussen de EU, Colombia en Peru ernstige repercussies zal hebben voor de productie van bananen, suiker en rum in de ultraperifere regio’s. Daarom steunen wij een amendement waarin de Commissie wordt gevraagd, op zo kort mogelijke termijn, om een studie naar de invloed van deze situatie op die regio’s.</p>
    </intervention>
    <intervention id="2-306" speaker_id="96776" name="Róża Gräfin von Thun und Hohenstein" is_mep="True" mode="written">
      <p sl="pl">Het verslag over het mandaat voor de trialoog over de ontwerpbegroting 2011, dat vandaag op de plenaire vergadering van het Europees Parlement aangenomen is, geeft zes prioriteiten aan voor de onderhandelingen over de begroting voor het jaar 2011. Een van deze prioriteiten omvat de programma’s voor de jeugd zoals “Jeugd in beweging”, “Een leven lang leren”, “Jeugd in actie” en “Erasmus Mundus”. Het verslag wijst er in paragraaf 12 van de algemene opmerkingen op dat een verhoging van de middelen voor deze programma’s in de ontwerpbegroting ondanks het zeer hoge tenuitvoerleggingspercentage (tussen 95 en 100 procent in de jaren 2007 t/m 2009) niet voldoende is. Ik ben blij dat de goedgekeurde tekst oproept om deze middelen te verhogen zodat de programma’s voor de jeugd uitgevoerd kunnen worden op een manier die past bij hun betekenis voor de burgermaatschappij in Europa.</p>
      <p sl="pl">Ondanks de economische crisis die de lidstaten tot aanzienlijke besparingen dwong, breidt de Europese Unie haar activiteiten steeds verder uit. Hierbij moet een aangepast financieringsniveau van reeds bestaande programma’s gegarandeerd blijven. Het verslag van Sidonia Jędrzejewska vraagt aandacht voor deze kwestie, die mijns inziens met recht erkend is als een van de prioriteiten voor de onderhandelingen over de begroting.</p>
    </intervention>
    <intervention id="2-932" speaker_id="97016" name="Angelika Werthmann" is_mep="True" mode="written">
      <p sl="de">Geachte dames en heren, het mandaat voor de trialoog is van groot belang voor het Europees Parlement omdat het onderhandelingsstandpunt van het Parlement hierin wordt vastgelegd. De ontwerpbegroting voor 2011 staat in het teken van de crisis en de recessie, wat onder andere blijkt uit de zeer krappe marges. Er zijn echter ook positieve signalen. Een van die positieve signalen is de prioriteit die wordt gegeven aan jeugdprogramma’s. Indien de Europese Unie een duurzame uitweg uit de crisis wil vinden, is het voor haar van cruciaal belang om te investeren in jonge mensen, omdat zij onze toekomst zijn. Bovendien moeten wij met het oog op de economische situatie in Europa een mandaat voor een sociaal evenwichtige EU-begroting ondersteunen die ook rekening houdt met ons concurrentievermogen. Dank u wel.</p>
    </intervention>
    <intervention id="2-931" speaker_id="28422" name="Alfredo Antoniozzi" is_mep="True" mode="written">
      <p sl="it">Mijnheer de Voorzitter, zoals de recente financieel-economische crisis uitgebreid heeft aangetoond, moeten we een strategie in het leven roepen om derivatenmarkten beter te reguleren en transparanter te maken en om buitensporig speculeren te voorkomen. Ik kan mij met name vinden in het voorstel van de rapporteur een centrale toezichtsrol toe te bedelen aan de EAEM, de Europese Autoriteit voor effecten en markten, en in de oproep de kosten van de toekomstige marktinfrastructuur te laten dragen door de marktdeelnemers en niet door de belastingbetalers. Daarom heb ik voor dit verslag gestemd.</p>
    </intervention>
    <intervention id="2-930" speaker_id="96862" name="Sophie Auconie" is_mep="True" mode="written">
      <p sl="fr">Het Europees Parlement roept in deze resolutie op tot een strenger toezicht op de derivatenmarkt. Ik heb de resolutie gesteund, omdat ik het van essentieel belang vind dat het Parlement een heldere boodschap afgeeft aan de Raad en de Commissie, opdat er wettelijke maatregelen worden getroffen op dit gebied. Doelstelling is buitensporige speculatie tegen te gaan door een standaardprocedure en toezichthoudende instanties in te stellen, en door een gemeenschappelijk register voor de transacties te gebruiken.</p>
    </intervention>
    <intervention id="2-929" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb vóór het initiatiefverslag van mijn geachte Duitse collega, de heer Langen, over derivatenmarkten gestemd, dat een reactie vormt op de mededeling van de Europese Commissie over ditzelfde onderwerp. Ik steun het initiatief van de Commissie om de regelgeving op het gebied van derivaten te verbeteren. Het is absoluut noodzakelijk dat de toekomstige Europese Autoriteit voor effecten en markten (EAEM) een belangrijke rol krijgt bij de toelating van Europese clearinginstellingen en dat deze autoriteit daarop ook toezicht uitoefent.</p>
    </intervention>
    <intervention id="2-928" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb voor dit verslag gestemd omdat we naar mijn mening de transparantie op de derivatenmarkt (handel in toekomstige transacties) moeten verhogen en de markt sterker moeten reguleren. Afgeleide instrumenten kunnen een nuttige rol spelen bij het verplaatsen van financiële risico’s in een economie, maar door een gebrek aan transparantie en regulering hebben zij juist bijgedragen aan een verergering van de financiële crisis. Ik ben verheugd over het initiatief van de Commissie voor betere regulering van derivaten, en in het bijzonder van over-the-counter-derivaten, met het oog op het reduceren van de gevolgen van de risico’s voor de stabiliteit van de financiële markten als geheel en voor de standaardisatie van derivatenovereenkomsten, het gebruik van gecentraliseerde gegevensopslag en georganiseerde handelsplatforms.</p>
    </intervention>
    <intervention id="2-927" speaker_id="97198" name="Mara Bizzotto" is_mep="True" mode="written">
      <p sl="it">In het verslag van collega Langen wordt een reeks maatregelen voorgesteld die de derivatenmarkt transparanter zouden moeten maken. Gezien de manier waarop de financiële crisis van 2008 is ontstaan en de kwetsbare situatie waarin de markten zich door dit soort ingewikkelde producten nog steeds bevinden, is het zonder meer wenselijk te streven naar een grotere stabiliteit en transparantie. Ik heb dan ook voor het verslag-Langen gestemd.</p>
      <p sl="it">Niettemin zouden wij een ander punt moeten benadrukken, dat een fundamenteel beginsel is wanneer we het hebben over financiële zaken, de economische crisis en de markt. Meer nog dan de derivaten en de gecompliceerde financiële engineering heeft het feit dat wij abusievelijk te lang hebben gedacht dat we ons niet druk hoefden te maken over de reële economie geleid tot de crisis van 2008, die een kettingreactie van negatieve gevolgen in gang zette waaronder onze samenlevingen nog steeds gebukt gaan. Maatregelen ter bevordering van de transparantie van de financiële markten en van de producten die worden aangeboden door banken en aandelenmarkten zijn op dit moment dan ook van harte welkom, maar laten we met ons allen niet vergeten dat we ons dringend moeten herbezinnen op het economisch systeem waarop de wereldmarkten gebaseerd zijn. Al onze inspanningen moeten dus gericht zijn op het versterken van de reële economie, die de enige zekere bron is van welvaart en duurzame stabiliteit.</p>
    </intervention>
    <intervention id="2-308" speaker_id="29074" name="Vito Bonsignore" is_mep="True" mode="written">
      <p sl="it">Allereerst wil ik mijn vriend en collega, de heer Langen, feliciteren met het ontwerpverslag dat hij vandaag ter stemming aan het Parlement heeft voorgelegd.</p>
      <p sl="it">In het licht van de financiële en economische crisis hebben wij geconstateerd hoe gevaarlijk bepaalde financiële instrumenten zijn die op een schaamteloze wijze, zonder regels of beperkingen, worden gebruikt door de markten. Veel burgers en talloze lokale autoriteiten, die zich nu met ontzettende begrotingstekorten geconfronteerd zien, zijn het slachtoffer geworden van deze gevaarlijke instrumenten, ook in Italië.</p>
      <p sl="it">Om dergelijke onaangename situaties te voorkomen, acht ik het juist – sterker nog, noodzakelijk – derivaten goed te reguleren, zodat we een stabielere en veiligere markt krijgen die zowel marktdeelnemers en consumenten in staat stelt weloverwogen keuzen te maken. De Europese Unie moet pleitbezorgster worden van een radicale verandering in het financieel beleid ten opzichte van het verleden en krachtige signalen afgeven om te verhinderen dat instrumenten zoals over-the-counter-derivaten de interne financiële markt in de toekomst in gevaar kunnen brengen.</p>
      <p sl="it">Tot slot ben ik het eens met de richtsnoeren die door collega Langen worden uiteengezet in de tekst waarover vandaag gestemd wordt, ook omdat financiële derivaten niet voorbehouden zijn aan de professionals in de sector, maar op grote schaal gebruikt worden. Daarom zal strengere wetgeving een grotere transparantie garanderen, waardoor “marktdeelnemers in staat zijn de risico’s juist in te schatten”.</p>
    </intervention>
    <intervention id="2-926" speaker_id="96867" name="Maria Da Graça Carvalho" is_mep="True" mode="written">
      <p sl="pt">Een strakkere regulering van de derivatenmarkten moet rekening houden met de bijzondere situatie van bedrijven die moeten blijven garanderen dat hun financiële en bedrijfsrisico’s onder gunstige omstandigheden gedekt zijn, dan wel worden aangepast met behulp van derivaten.</p>
      <p sl="pt">Niet-financiële bedrijven gebruiken deze instrumenten om de dekking te garanderen van risico’s met betrekking tot valuta, rente en grondstoffen. Deze protectie is niet speculatief en draagt bij tot het scheppen van stabiliteit en groei van werkgelegenheid en investeringen.</p>
      <p sl="pt">De voorgestelde regulering mag echter niet leiden tot duidelijke verslechtering van de risicodekking voor bedrijven.</p>
      <p sl="pt">Ik pleit voor het toestaan van afwijkingen en vermindering van eisen als het gaat om inzet van eigen middelen in het geval van bilaterale derivaten, vooral voor kleine en middelgrote ondernemingen.</p>
    </intervention>
    <intervention id="2-309" speaker_id="26851" name="Nikolaos Chountis" is_mep="True" mode="written">
      <p sl="el">Ik heb tegengestemd omdat, hoewel het verslag positieve punten bevat en bepaalde minimumbeperkingen en regels tracht op te leggen aan de derivatenmarkt, het in werkelijkheid geen fundamentele oplossing biedt voor de problematiek. Een essentiële oorzaak van de economische en financiële instabiliteit is de ontwikkeling en de toename van extrabancaire transacties, waaronder risicopremies en andere financiële derivaten.</p>
      <p sl="el">De recente instorting van de geldmarkten en de speculatie tegen Griekse obligaties heeft aangetoond dat het financiële systeem niet alleen behoefte heeft aan een strikte regelgeving, maar dat bovendien bepaalde transacties moeten worden verboden, waaronder de risicopremietransacties. Volgens mij zou het verkeerd en onvoldoende zijn onze aandacht uitsluitend toe te spitsen op “beleidsmaatregelen”, zoals degene die in het verslag worden voorgesteld, omdat die niet in verhouding staan tot de werkelijke omvang van het probleem en onvoldoende oplossingen bieden.</p>
    </intervention>
    <intervention id="2-310" speaker_id="96977" name="Diogo Feio" is_mep="True" mode="written">
      <p sl="pt">Zoals gebleken is in de economische, financiële en sociale crisis die we doormaken, heeft de derivatenmarkt een efficiënte regulering nodig. Daardoor ontstaat een grotere transparantie in de commercialisering van deze financiële instrumenten. Deze producten moeten worden onderworpen aan een meer doelmatige supervisie, zodat de handel erin de markt niet negatief beïnvloedt. Wel steun ik, vanwege de verscheidenheid aan derivaten en de noodzakelijke bescherming voor de investeerders, het voorstel voor strakkere informatieregels.</p>
    </intervention>
    <intervention id="2-925" speaker_id="96899" name="José Manuel Fernandes" is_mep="True" mode="written">
      <p sl="pt">Ik ben blij met de mobilisering van de Europese instellingen om de efficiëntie, zekerheid en soliditeit van de derivatenmarkten te vergroten en erken het belang ervan voor de economische ontwikkeling en de noodzaak van het garanderen van de regulering en verificatie van de procedures en onderhandelingen in verband met handel en commercialisering van deze financiële instrumenten. Tegenover de omvang van de derivatenmarkt en haar invloed op de wereldeconomie – die duidelijk is gebleken in de huidige economische en financiële crisis – en tegenover de exponentiële groei van de risicocomponent op de wereldmarkt, vind ik het essentieel dat transparantie wordt gewaarborgd. Daarvoor is niet alleen doelmatige supervisie van de markten nodig, maar ook duidelijke, beknopte en volledige normen voor financiële verslaglegging. De credit default swaps van de soevereine emittenten die worden gebruikt door financiële speculanten hebben ertoe geleid dat diverse nationale spreidingen ongerechtvaardigd hoge niveaus bereikten. Dit onderstreept de noodzaak van verdere markttransparantie en meer uitgebreide Europese regelgeving met het oog op de handel in credit default swaps, met name van credit default swaps die verband houden met staatsobligaties. Het is te hopen dat de toekomstige wetgeving niet alleen transparantie op de derivatenmarkten, maar ook een solide regulering bevat. Ik benadruk dat de kosten van de toekomstige infrastructuur van de markt gedragen moeten worden door de deelnemers aan die markt en niet door de belastingbetalers.</p>
    </intervention>
    <intervention id="2-311" speaker_id="4466" name="Ilda Figueiredo" is_mep="True" mode="written">
      <p sl="pt">In plaats van voor te stellen een einde te maken aan de derivatenmarkt heeft de meerderheid van het Europees Parlement zich ertoe beperkt de speculatieve handel in credit default swaps (CDS) op basis van staatsobligaties te verbieden. Er is bij de Commissie op aangedrongen maximumgrenzen te overwegen voor derivaten, met name CDS, en deze met de internationale partners af te stemmen. Maar naar nu is gebleken hoeft de Commissie haar voorstel over derivatenmarkten pas in september te presenteren, en het Parlement zal hierover op gelijke voet met de Raad wetgeving creëren.</p>
      <p sl="pt">Al dit wachten is betreurenswaardig in het licht van de recente dramatische stijgingen van de rente op staatsobligaties in sommige landen van de eurozone tot een niveau dat op den duur niet houdbaar is, als we zien welke negatieve rol de credit default swaps in het hele proces hebben gespeeld. We kunnen speculatieve effecten op basis van staatsobligaties niet langer toestaan.</p>
      <p sl="pt">Het Europees Parlement heeft vandaag gepleit voor een verbod op handel in credit default swaps omdat dit “pure speculatiehandel is waarbij op kredietverliezen wordt gespeculeerd”, maar vervolgens beperkt het zich tot het vragen om langere vervaltermijnen bij de verkoop van effecten en derivaten vanuit een ongedekte positie. Wij steunen dus de positieve voorstellen, maar zijn tegen het terughoudende standpunt en de enorme vertraging in de regulering van de kapitaalmarkt.</p>
    </intervention>
    <intervention id="2-312" speaker_id="1186" name="Astrid Lulling" is_mep="True" mode="written">
      <p sl="fr">Ik heb vóór het verslag-Langen over derivatenmarkten gestemd, omdat ik er net als de rapporteur van overtuigd ben dat de sector gereguleerd moet worden en dat de transparantie van de derivatenmarkten moet worden vergroot. Ik steun in het bijzonder het idee dat er een clearingplatform moet worden opgericht voor de afwikkeling van transacties in derivaten tussen marktspelers. Door transacties te standaardiseren en ervoor te zorgen dat de clearinginstellingen onafhankelijk zijn, zal er aanzienlijke vooruitgang worden geboekt.</p>
      <p sl="fr">De regelgeving die dankzij de samenwerking tussen de Commissie, de Raad en het Parlement op vrij korte termijn tot stand zou moeten komen, mag er evenwel niet toe leiden dat de derivatenmarkten, die een belangrijke rol spelen in de mondiale financiële sector, volledig aan banden worden gelegd. Er dient onderscheid te worden gemaakt, zoals de rapporteur overigens ook doet, tussen derivaten die gebruikt worden als een risicobeheerinstrument ter afdekking van risico’s die rechtstreeks samenhangen met de activiteiten van ondernemingen en derivaten die uitsluitend voor speculatiedoeleinden worden gebruikt. Alleen deze laatste derivaten kunnen een wezenlijk systemisch risico opleveren waarop adequaat moet worden toegezien om een herhaling van het soort crises dat wij de laatste tijd hebben meegemaakt, te voorkomen.</p>
    </intervention>
    <intervention id="2-924" speaker_id="96978" name="Nuno Melo" is_mep="True" mode="written">
      <p sl="pt">De instrumenten voor derivaten speelden in het verleden een belangrijke rol bij risico-overdracht in de economie. Intussen heeft het gebrek aan transparantie en regulering van de derivatenmarkt een desastreus effect gehad op economische crisis. Een van de instrumenten die de Europese economieën het meest heeft beïnvloed en heeft geleid tot toename van de rente op staatsobligaties wordt gevormd door de credit default swaps. In deze regeling wordt een verbod op de speculatieve handel in dit instrument bepleit, omdat die tot verstoring van de markt voor staatsobligaties kan leiden. Het is essentieel dat er onderscheid wordt gemaakt tussen de derivaten die worden gebruikt als instrument van risicobeheer om een onderliggend reëel risico voor het onderwerp af te dekken, en de derivaten die alleen worden gebruikt voor speculatieve doeleinden. Vandaar dat ik gestemd heb zoals ik gestemd heb.</p>
    </intervention>
    <intervention id="2-313" speaker_id="28409" name="Raül Romeva i Rueda" is_mep="True" mode="written">
      <p sl="en">Ik ben blij dat de belangrijkste paragrafen van de resolutie in de tekst zijn blijven staan, hoofdzakelijk de paragrafen 33, 34, 35 en 36, evenals de overwegingen K, S en X. Dit is de reden dat wij vóór hebben gestemd. Als minstens een van de afzonderlijke stemmingen was verworpen, dan zouden wij Groenen tegen het verslag hebben gestemd.</p>
    </intervention>
    <intervention id="2-314" speaker_id="2081" name="Peter Skinner" is_mep="True" mode="written">
      <p sl="en">De voornaamste aspecten van het verslag van de heer Langen zijn aanvaardbaar. Tijdens het debat in de commissie werd er echter sterk de nadruk gelegd op de gevaren van de bedrijfstak. Het is duidelijk dat de omvang van de derivatenactiviteit vragen doet ontstaan over hoe de bedrijfstak gereguleerd moet worden, en dus worden transparantie en een geharmoniseerd toezicht als zeer belangrijke factoren beschouwd. Tegelijkertijd is het niet nodig om de kosten van de handel te laten toenemen door erop aan te dringen om de clearing van dit soort handel te concentreren via afzonderlijke beurzen. Gelukkig is de heer Langen zich terdege bewust van de beperkingen van een dergelijke benadering waarmee de kosten op een beurs wel tien keer hoger zouden kunnen worden dan elders. We moeten er ook voor zorgen dat de zogenoemde op maat gemaakte derivaten, die bedrijven de mogelijkheid geven om toekomstige stijgingen in de grondstoffenmarkten af te dekken, gehandhaafd blijven. Wij zouden ook de internationale compatibiliteit moeten waarborgen, in het bijzonder met de Verenigde Staten, de grootste markt.</p>
    </intervention>
    <intervention id="2-923" speaker_id="96862" name="Sophie Auconie" is_mep="True" mode="written">
      <p sl="fr">De snelle ontwikkeling van het internet zorgt voor een toename van onderling gekoppelde objecten die beschikbaar en verhandelbaar zijn op het internet. Op die manier ontstaat er een ‘internet van de dingen’, dat alles omvat van boeken tot auto’s, en van elektrische apparaten tot voeding. Dit initiatiefverslag van het Europees Parlement is bedoeld als reactie op de mededeling van de Europese Commissie, die veertien maatregelen bevat die ervoor moeten zorgen dat de EU een drijvende kracht wordt achter de ontwikkeling van deze nieuwe netwerken van onderling gekoppelde objecten. In het verslag van het Parlement wordt specifiek de nadruk gelegd op de kwestie van de eerbiediging van de privacy, de voordelen van het internet van de dingen voor de kwaliteit van leven van de Europese consumenten, en de toegankelijkheid en het inclusieve karakter van het internet van de dingen. Omdat ik het volkomen eens ben met deze prioriteiten, heb ik vóór dit initiatiefverslag gestemd.</p>
    </intervention>
    <intervention id="2-922" speaker_id="97198" name="Mara Bizzotto" is_mep="True" mode="written">
      <p sl="it">De ontwikkeling van de informatie- en communicatietechnologie (ICT) heeft in de afgelopen twintig jaar een ware revolutie teweeggebracht op het gebied van kennis, vooral doordat burgers steeds vertrouwder raken met internet en het World Wide Web.</p>
      <p sl="it">Nu we kennis op internet hebben gezet en we informatie uitwisselen zonder dat afstand daarbij ook maar enige rol speelt, zijn we aangekomen bij de nieuwe grens van deze technologie: de mogelijkheid een nieuw radiofrequentie-identificatiesysteem te combineren met producten, zodat deze onmiddellijk informatie kunnen afgeven aan consumenten.</p>
      <p sl="it">Ik ben er voorstander van dat, mede door middel van proefprojecten, onderzoek wordt gedaan naar de ethische en sociale gevolgen van deze nieuwe IT-hulpbron, die in de toekomst een nieuwe tak van werkgelegenheid zou kunnen genereren, en daarom steun ik het verslag van collega Maria Badia i Cutchet.</p>
    </intervention>
    <intervention id="2-921" speaker_id="96867" name="Maria Da Graça Carvalho" is_mep="True" mode="written">
      <p sl="pt">Ik ben blij met de algemene lijnen van de mededeling door de Commissie. De ontwikkeling van nieuwe toepassingen en de werking van het ‘internet van de dingen’, en de grote invloed die dit zal hebben in het dagelijks leven en gewoonten van de Europese burger, zijn nauw verbonden met het vertrouwen dat de Europese consumenten stellen in het systeem.</p>
      <p sl="pt">Er moet allereerst een regelgevings- en juridisch kader worden opgezet dat enerzijds de Europese consument beschermt en anderzijds de publieke en private investeringen in het internet van de dingen bevordert.</p>
      <p sl="pt">Het internet van de dingen betekent een grote kans in economische zin, want daardoor kunnen de productieprocessen en de energieconsumptie worden geoptimaliseerd, en kunnen nieuwe banen en diensten worden geschapen voor steeds meer Europese burgers en bedrijven.</p>
      <p sl="pt">Als de Europese Unie werkelijk een leidinggevende positie in deze markt wil innemen, moet zij in dezen een proactieve aanpak hanteren en onderzoek en pilootprojecten stimuleren.</p>
    </intervention>
    <intervention id="2-316" speaker_id="1892" name="Carlos Coelho" is_mep="True" mode="written">
      <p sl="pt">De snelle ononderbroken groei van internet heeft ertoe geleid dat momenteel ongeveer anderhalf miljard mensen verbonden zijn door middel van computers en mobiele apparaten. De volgende stap zal zijn een progressieve transformatie van een net van onderling verbonden computers naar een net van onderling verbonden objecten – het internet van de dingen – van boeken tot auto’s, van huishoudelijke apparaten tot voedingsmiddelen (bijvoorbeeld een koelkast die kan nagaan of een product de uiterste houdbaarheidsdatum nadert, dan wel daar al overheen is). Deze technologische innovaties kunnen helpen bij het geven van een antwoord op verschillende verwachtingen van de maatschappij en van de burgers, maar ook functioneren als een katalysator voor groei en innovatie, en voordeel brengen in economische zin en voor het welzijn van de bevolking.</p>
      <p sl="pt">Toch moet het voorwerp zijn van een precieze en uitgebreide regulering, waardoor het internet van de dingen kan beantwoorden aan uitdagingen inzake vertrouwen, acceptatie en veiligheid. Het is essentieel dat er volledig respect komt voor het privéleven en de bescherming van persoonlijke gegevens, en dat er maatregelen worden genomen tegen mogelijk misbruik en andere risico’s die te maken hebben met persoonlijke gegevens. Ik steun dus deze proactieve aanpak, zonder echter te vergeten dat het internet van de dingen in feite een ‘internet voor de mensen’ is.</p>
    </intervention>
    <intervention id="2-317" speaker_id="96775" name="Lara Comi" is_mep="True" mode="written">
      <p sl="it">Ik heb voor dit verslag gestemd. De ontwikkeling van de toepassing van het internet van de dingen biedt enerzijds een grote kans voor groei en concurrentiekracht, en leidt anderzijds tot een grote sociale verandering, doordat ze het gedrag van de burgers in belangrijke mate beïnvloedt. Daarom ben ik ingenomen met het voornemen van de Commissie om in 2010 een mededeling te publiceren over privacy en vertrouwen in de informatiemaatschappij, omdat het mijns inziens van fundamenteel belang is de aspecten die te maken hebben met de bescherming van persoonsgegevens permanent in de gaten te houden.</p>
      <p sl="it">Even belangrijk is het debat over de technisch-juridische aspecten van het recht op stilzwijgen van de chip. Bovendien is het vanwege de ingrijpende veranderingen die het internet van de dingen met zich mee zal brengen essentieel dat we een uniforme technologische ontwikkeling op regionaal niveau mogelijk maken door de overheden op adequate wijze bij dit proces te betrekken en aandacht te schenken aan de ultraperifere gebieden, om op die manier te voorkomen dat er verschillen ontstaan die nog groter zijn dan de verschillen die er nu al zijn.</p>
      <p sl="it">Tot besluit vind ik het belangrijk dat er meer Europees geld voor het internet van de dingen wordt uitgetrokken in de context van onderzoeksprojecten van het zevende kaderprogramma en proefprojecten van het kaderprogramma voor concurrentievermogen en innovatie, en in te zetten op de ontwikkeling van infrastructuur, de verspreiding van breedband en de verdere verlaging van de kosten voor roaming.</p>
    </intervention>
    <intervention id="2-920" speaker_id="96856" name="George Sabin Cutaş" is_mep="True" mode="written">
      <p sl="ro">Ik heb voor het verslag over het internet van de dingen gestemd, omdat ik van mening ben dat het aannemen hiervan een impuls zal geven aan innovatieve technologie in de Europese Unie. Deze zal Europese bedrijven commerciële mogelijkheden bieden en heeft als voordeel dat de klimaatverandering wordt bestreden en het beheer van energie en transport wordt verbeterd.</p>
      <p sl="ro">In mijn rol van schaduwrapporteur heb ik een aantal amendementen ingediend met betrekking tot de bescherming van persoonsgegevens, om te vermijden dat die worden gebruikt voor andere doeleinden door de bedrijven die er toegang toe hebben. Het verslag bevat zodoende belangrijke bepalingen in verband met de bescherming van de grondrechten van burgers.</p>
    </intervention>
    <intervention id="2-318" speaker_id="96859" name="Ioan Enciu" is_mep="True" mode="written">
      <p sl="ro">Het internet van de dingen is een concept van de toekomst, dat verankerd is in het heden. Afhankelijk van het standpunt dat wij innemen kan dit op harmonieuze en efficiënte wijze in het voordeel werken van alle burgers. Bij de uitwerking van dit nieuwe systeem, waarbij technologie in het dagelijks leven wordt geïntegreerd, moet de persoonlijke levenssfeer strikt worden gerespecteerd. De Commissie moet voortdurend de Werkgroep voor gegevensbescherming om advies vragen, en niet slechts wanneer zij dat nodig vindt. We hebben het over apparaten en technologieën die de positie, kenmerken en identiteit van een object kunnen doorgeven. Deze apparaten mogen, in aanvulling op het “recht op stilzwijgen” alleen op verzoek van de betreffende persoon worden geïntegreerd en niet standaard bij de fabricatie. Tegelijkertijd moet de Commissie in het oog houden welk verbindingsnetwerk van deze objecten wordt gekozen op het moment dat er wordt besloten tot het uitvoeren van projecten met betrekking tot het internet van de dingen. Op dit moment zijn er vele cyberaanvallen op internet. In mijn perceptie leidt het gebruik van het wereldwijde web als verbindingsnetwerk voor het internet van de dingen tot een mogelijk veiligheidsrisico, maar ook tot een substantiële belasting van het huidige netwerk. Het ontwikkelen van een parallel netwerk voor het verbinden van de objecten kan de oplossing zijn voor dit moment. Op die wijze wordt het digitale spectrum en ook het dividend verdeeld.</p>
    </intervention>
    <intervention id="2-319" speaker_id="28310" name="Edite Estrela" is_mep="True" mode="written">
      <p sl="pt">Ik heb voor het verslag-Badia i Cutchet gestemd omdat ik het ontstaan van een internet van de dingen ondersteun. Ik vind dat nieuwe informatietechnologieën belangrijke voordelen hebben voor onze maatschappij, maar we moeten er zeker van zijn er rekening wordt gehouden met mogelijke invloed op de gezondheid en het milieu, alsmede met privacyaspecten.</p>
    </intervention>
    <intervention id="2-320" speaker_id="96977" name="Diogo Feio" is_mep="True" mode="written">
      <p sl="pt">Internet is een deel geworden van het dagelijks leven van miljoenen mensen en vervult vandaag de dag een onvervangbare rol als communicatiemiddel en vehikel van kennis- en informatieoverdracht. De exponentiële groei van content maakt internet tot een instrument met vele mogelijkheden en dat aantal groeit. Maar daarnaast wordt het ook een platform voor een nieuw soort criminaliteit die gebruik maakt van de snelheid en de dematerialisatie van informatiestromen en van het enorme volume aan persoonlijke gegevens die beschikbaar zijn gesteld door gebruikers van het net.</p>
      <p sl="pt">Ik deel de bezorgdheid die in de resolutie wordt verwoord over de toegangsbeperkingen tot het internet om politieke redenen, alsmede over grotere beveiliging in het gebruik van het net door kinderen en jongeren. Ik vind ook dat het gebruik en beheer van het net moet worden overgelaten aan privépersonen, maar dat de lidstaten niet onder een duidelijke actieve regulerende rol uitkomen, met als doel vooral het vermijden van misbruik en het schenden van de burgerrechten.</p>
    </intervention>
    <intervention id="2-919" speaker_id="96899" name="José Manuel Fernandes" is_mep="True" mode="written">
      <p sl="pt">De invloed van nieuwe technologieën op de veiligheid en kwaliteit van leven is onmiskenbaar. Dat legt de nadruk op zowel de voordelen als de risico’s ervan. In die context betekent het internet van de dingen nieuwe voordelen voor de mens, maar moeten ook de mogelijke risico’s worden onderkend die inherent zijn aan een instrument met enorme mogelijkheden. Ik benadruk de bevordering van onderzoek en het starten van pilootprojecten, tezamen met het benutten van kansen die zich voordoen, vooral bij de optimalisatie van zuinig energiegebruik, bij productieprocessen, het creëren van nieuwe werkgelegenheid en uitdagingen. Het is echter essentieel dat de Unie een gemeenschappelijk referentiekader krijgt om de bepalingen voor het beheer van het systeem te versterken, vertrouwelijkheid, informatiebeveiliging, ethisch beheer, privacy, verzameling en opslag van persoonlijke gegevens en van consumenteninformatie. De snelle ontwikkeling van het internet van de dingen vereist een veilig, transparant en multilateraal beheer. Daarom deel ik de bezorgdheid van de Commissie over veiligheid, bescherming van persoonlijke bescherming en privacy voor de burgers, tezamen met het beheer van het internet van de dingen omwille van het respecteren van de privacy en de bescherming van persoonlijke gegevens.</p>
    </intervention>
    <intervention id="2-321" speaker_id="4466" name="Ilda Figueiredo" is_mep="True" mode="written">
      <p sl="pt">Het internet van de dingen is als project begonnen in 1999 in de Verenigde Staten. Het wint voortdurend aan populariteit en er wordt de komende tien tot vijftien jaar een revolutie verwacht in de interactie tussen personen en dingen en tussen dingen onderling door middel van een toenemend gebruik van RFID-technologie (radio frequency identification).</p>
      <p sl="pt">De ontwikkeling van het internet van de dingen, hoe innovatief en positief ook voor ons dagelijks leven, kent nog veel onzekerheden, in conceptuele en in technische zin, die reden geven tot bezorgdheid. De onderliggende technologie, RFID, is een tag, een elektronische component bestaande uit een chip en een antenne. De chip is slechts een paar millimeter groot en kan informatie bevatten en draadloos ontvangen en verzenden. Dat roept problemen op met betrekking tot onder andere eigendom, beheer en privacy.</p>
      <p sl="pt">Voor wat betreft privacy en gegevensbescherming stelt de rapporteur dat alle grondrechten, niet alleen de privacy, in het kader van de ontwikkeling van het internet van de dingen moeten worden beschermd, en dat vinden wij positief. Wel hebben wij grote twijfel over het beheer van die gegevens. De weg is nog verre van duidelijk, daarom hebben wij ons onthouden van stemming.</p>
    </intervention>
    <intervention id="2-322" speaker_id="2338" name="Ian Hudghton" is_mep="True" mode="written">
      <p sl="en">Nu de technologie geavanceerder dan ooit wordt, is het belangrijk dat de EU en andere beleidsmakers op de hoogte blijven van de ontwikkelingen. In dit verslag wordt een aantal belangrijke onderwerpen behandeld, zoals kwesties rond privacy en gezondheid, en ik steun de oproep van de rapporteur dat de EU op dit gebied proactief moet zijn ten volle.</p>
    </intervention>
    <intervention id="2-918" speaker_id="96978" name="Nuno Melo" is_mep="True" mode="written">
      <p sl="pt">Informatie- en communicatietechnologie (ICT) heeft een belangrijke rol gespeeld bij de bevordering van de sociale ontwikkeling, economische groei, onderzoek en innovatie en creativiteit bij Europese openbare en private instellingen. De snelle ontwikkeling van internet in de laatste jaren leidt tot nieuwe bezorgdheid. De Europese Unie moet kunnen beschikken over een gemeenschappelijk referentiekader om de bestaande bepalingen voor het beheer van het systeem te versterken, vooral inzake vertrouwelijkheid, informatiebeveiliging, ethisch beheer, privacy, verzameling en opslag van persoonlijke gegevens en van consumenteninformatie. Het is dus zeer belangrijk dat het beheer van internet van de dingen gaat over het respecteren van de privacy, over gegevensbescherming en privacy van degene die het gebruikt, want alleen dan is er sprake van voordeel voor de Europese burger. Vandaar dat ik gestemd heb zoals ik gestemd heb.</p>
    </intervention>
    <intervention id="2-323" speaker_id="28255" name="Andreas Mölzer" is_mep="True" mode="written">
      <p sl="de">Anderhalf miljard mensen zijn tegenwoordig reeds online en maken gebruik van internet. Nu is met het internet van de dingen een nieuwe vorm van netwerktechnologie in opmars die een soort communicatie tot stand wil brengen tussen mensen en dingen alsmede tussen dingen en dingen. Informatie over producten wordt opgeslagen, ontvangen en verstuurd. Het risico bestaat echter dat de voordelen van deze nieuwe technologie niet zullen opwegen tegen de nadelen. We moeten ervoor zorgen dat de persoonlijke levenssfeer beschermd blijft worden en dat er geen misbruik gemaakt kan worden van persoonsgegevens. Toekomstige netgebruikers schijnen echter nog kwetsbaarder te worden dan zij toch al zijn. Ik heb voor dit verslag gestemd omdat de voorgestelde maatregelen van de auteur ter bescherming van de persoonlijke levenssfeer en van persoonsgegevens duidelijk nodig zijn.</p>
    </intervention>
    <intervention id="2-917" speaker_id="96981" name="Franz Obermayr" is_mep="True" mode="written">
      <p sl="de">Het is altijd belangrijk om bij nieuwe technologische ontwikkelingen, in dit geval het zogenoemde internet van de dingen, naast de mogelijke vooruitgang ook ethische kwesties aan de orde te stellen en persoonlijke rechten te beschermen. Dit verslag gaat in die richting, en daarom heb ik ervoor gestemd.</p>
    </intervention>
    <intervention id="2-324" speaker_id="28279" name="Justas Vincas Paleckis" is_mep="True" mode="written">
      <p sl="lt">Het is pas twee decennia terug dat het internet aan een opmars begon; nu is het een onafscheidelijk onderdeel van de maatschappij geworden, net als de telefoon of de radio. Momenteel hebben anderhalf miljard mensen toegang tot het internet, en over een paar jaar zal dit aantal verdubbeld zijn. Het duurt niet lang of de nieuwste technologie zorgt ervoor dat niet alleen computers op het net zijn aangesloten, maar ook auto’s of zelfs boeken, levensmiddelen en andere dingen. Zodra een auto met het internet wordt verbonden, kan de bestuurder informatie krijgen over de bandendruk. Geprogrammeerde koelkasten kunnen herkennen of producten over de houdbaarheidsdatum heen zijn. Ik heb voor dit verslag gestemd omdat het internet van de dingen de economie, die schade heeft geleden door de crisis, een impuls zal geven en voor steeds meer burgers en bedrijven in de EU nieuwe banen en nieuwe diensten zal helpen creëren. Hierdoor kunnen we tevens productieprocessen optimaliseren en energie besparen, wat erg belangrijk is in de strijd tegen klimaatverandering.</p>
    </intervention>
    <intervention id="2-325" speaker_id="28409" name="Raül Romeva i Rueda" is_mep="True" mode="written">
      <p sl="en">Wij Groenen hebben dit verslag van onze socialistische collega Badia i Cutchet ten sterkste gesteund. Het zal een belangrijke nieuwe toepassing van internettechnologie zijn. De voorspelling is dat het internet van de dingen de komende vijf à tien jaar deel van ons dagelijks leven zal zijn. Het gebruikt RFID-technologie (radiofrequentie-identificatietechnologie) om informatie draadloos te ontvangen en te verzenden. Het werkt met een heel kleine chip die heel veel informatie kan opslaan over het voorwerp of de persoon waarop hij geplaatst is. In bijvoorbeeld de agrovoedingssector kunnen producten door RFID bijvoorbeeld beter en sneller opgespoord worden en kan informatie worden verstrekt over de ingrediënten: chemische kenmerken, of er gluten in zitten enzovoort. Vergelijkbare toepassingen zijn reeds in gebruik, zoals een chip die een chauffeur in realtime informatie kan overbrengen over de bandendruk. Met deze nieuwe technologie zal de interactie tussen mens en ding en ding en ding radicaal veranderd en verbreed worden. De innovatie ligt in de ding-tot-dingrelatie. Het praktische voorbeeld hiervan dat meestal wordt aangehaald is dat van de koelkast die, als zij goed geprogrammeerd is, kan aangeven dat een product (bijna) over de houdbaarheidsdatum heen is.</p>
    </intervention>
    <intervention id="2-327" speaker_id="photo_generic" name="Alexander Alvaro, Jorgo Chatzimarkakis, Jürgen Creutzmann, Wolf Klinz, Silvana Koch-Mehrin, Britta Reimers en Michael Theurer" is_mep="True" mode="written">
      <p sl="de">De bestrijding van misbruik van kinderen en kinderpornografie is van cruciaal belang. We moeten de beschikbaarheid van kinderpornografie in communicatienetwerken met man en macht bestrijden. De permanente en effectieve strijd tegen het misbruik van kinderen is zowel een politieke verantwoordelijkheid als een rechtsstatelijk gebod. De Duitse Vrije Democratische Partij in het Europees Parlement is van mening dat het noodzakelijk is om dergelijke criminele content zo snel mogelijk te verwijderen.</p>
    </intervention>
    <intervention id="2-916" speaker_id="96862" name="Sophie Auconie" is_mep="True" mode="written">
      <p sl="fr">Ik heb vóór dit initiatiefverslag gestemd, dat tot doel heeft invloed uit te oefenen op het volgende forum voor internetgovernance, dat van 25 tot 29 september zal plaatsvinden in Vilnius. In het verslag verzoekt het Parlement het forum zijn werkzaamheden voort te zetten en daarbij enerzijds de participatie van ontwikkelingslanden en anderzijds de coördinatie met nationale en regionale fora te verbeteren. Tevens roept het Parlement de EU op om een strategie te ontwikkelen met betrekking tot de basiselementen van internetgovernance, en om aan te sturen op een interne hervorming van ICANN (Internet Corporation for Assigned Names and Numbers).</p>
    </intervention>
    <intervention id="2-915" speaker_id="97198" name="Mara Bizzotto" is_mep="True" mode="written">
      <p sl="it">Ik kan niet anders dan voor het verslag van de heer Sosa Wagner over de noodzaak van een ethisch verantwoorde en betrouwbare internetgovernance stemmen.</p>
      <p sl="it">Het instrument dat een einde heeft gemaakt aan de rol van afstand en tijd in communicatie en dat enorme potentiële voordelen biedt, is tegelijkertijd een dagelijkse bron van risico’s, zowel voor de bescherming van persoonsgegevens als voor minderjarigen. Het is van fundamenteel belang dat de vrije circulatie van informatie en communicatie wordt gewaarborgd, maar in de zekerheid dat de meest kwetsbare individuen en de meest gevoelige gegevens op passende wijze beschermd blijven. Alleen op die manier zal internet de drijvende kracht kunnen blijven achter een positieve maatschappelijke verandering die de waardigheid van elk individu eerbiedigt.</p>
    </intervention>
    <intervention id="2-914" speaker_id="96867" name="Maria Da Graça Carvalho" is_mep="True" mode="written">
      <p sl="pt">Internet is een “internationaal openbaar goed”, en het feit dat een zekere regering het eenzijdig beheert en controleert, heeft enorm veel kritiek opgeleverd.</p>
      <p sl="pt">De Europese Unie moet een strategie ontwikkelen van consensus over de fundamentele aspecten van het internetbeheer, die met verve kan worden verdedigd op internationale fora en in de bilaterale relaties met de VS.</p>
      <p sl="pt">Ik steun het positieve standpunt van de Europese Commissie in verband met het huidige beheermodel dat is gebaseerd op leiderschap in de private sector.</p>
      <p sl="pt">Ik zou ook willen pleiten voor grotere betrokkenheid van de ontwikkelingslanden, vooral door hun deelname te financieren.</p>
    </intervention>
    <intervention id="2-328" speaker_id="1892" name="Carlos Coelho" is_mep="True" mode="written">
      <p sl="pt">Internet heeft de laatste twintig jaar een enorme invloed gehad op de maatschappij en het leven. De EU is hiervan een goed voorbeeld, want hoewel zij iets meer dan zeven procent van de wereldbevolking bevat, woont negentien procent van de wereldwijde internetgebruikers in de EU. Het beheer van internet heeft bovenaan de prioriteitenlijst gestaan van de politiek. Men wil garanderen dat het publiek volledig profijt kan trekken van het potentieel van internet. Tegelijkertijd wil men de beste oplossingen zoeken voor het probleem van onvolledige of illegale content, op afdoende wijze de consument beschermen, en proberen de kwesties van rechterlijke bevoegdheid in een onlinewereld op te lossen.</p>
      <p sl="pt">Ik ben het helemaal eens met het idee dat het internet een wereldwijd publiek goed is dat altijd het openbare belang moet verdedigen en respecteren. Het is essentieel dat de EU een strategie ontwikkelt voor de fundamentele aspecten van internetbeheer. Ik steun het initiatief van het Spaanse voorzitterschap voor het opstellen van een Europees handvest van de rechten van internetgebruikers. We moeten overgaan tot een interne hervorming van de Internet Corporation for Assigned Names and Numbers (ICANN) en haar een structuur van grotere vertegenwoordiging te geven, met meer controle vanuit de internationale gemeenschap, meer verantwoordelijkheid en meer transparantie.</p>
    </intervention>
    <intervention id="2-329" speaker_id="28310" name="Edite Estrela" is_mep="True" mode="written">
      <p sl="pt">Ik heb voor dit verslag over internetgovernance gestemd. Het gaat over gevoelige onderwerpen zoals de bescherming en garantie van fundamentele rechten en vrijheden, toegang tot en gebruik van het internet, en cybercriminaliteit. Het voorstel van het Spaanse voorzitterschap om een Europees handvest van de rechten van internetgebruikers op te stellen en het idee om een vijfde fundamentele vrijheid van de EU te erkennen – vrijheid van toegang tot internet – zouden de EU efficiëntere instrumenten kunnen verschaffen bij het garanderen van een betere bescherming (als het gaat om veiligheidsaspecten) en algemene, non-discriminatoire toegang tot het net.</p>
    </intervention>
    <intervention id="2-913" speaker_id="photo_generic" name="Göran Färm, Olle Ludvigsson en Marita Ulvskog" is_mep="True" mode="written">
      <p sl="sv">Wij, Zweedse sociaaldemocraten, hebben ervoor gekozen om ons van stemming te onthouden met betrekking tot de formulering betreffende blokkering van websites. Wij vinden dat die maatregel in bepaalde gevallen – bijvoorbeeld bij kinderpornografiemisdrijven – gerechtvaardigd kan zijn, maar de verwijzing in de desbetreffende tekst naar blokkering van websites bij “cybercriminaliteit” was voor ons te ruim om er voor te kunnen stemmen.</p>
    </intervention>
    <intervention id="2-330" speaker_id="96977" name="Diogo Feio" is_mep="True" mode="written">
      <p sl="pt">Het valt niet te ontkennen dat het internet tegenwoordig een openbare rol vervult en niet alleen een invloed uitoefent op ons dagelijks leven, maar ook op massabewegingen, politieke ideeën en communicatiestrategieën. We kunnen wel stellen dat het internet een onvervangbare openbare rol is gaan spelen. De lidstaten van de Europese Unie dienen daar rekening mee te houden. Ze moeten aandringen op een wijder verspreide toegang tot en deelname aan internetgovernance, zonder daarbij evenwel de leidende rol van de privésector bij het dagelijks gebruik en beheer van het internet te ondermijnen. De inbreng van de privésector is voor de groei en vitaliteit van het internet immers van doorslaggevend belang geweest. De rol van de lidstaten wordt nu belangrijker, terwijl kwesties die verband houden met cybercriminaliteit, privacy en de vrijheid van toegang en vrijheid van meningsuiting van de burgers steeds meer aandacht opeisen.</p>
    </intervention>
    <intervention id="2-912" speaker_id="96899" name="José Manuel Fernandes" is_mep="True" mode="written">
      <p sl="pt">Het internet speelt een steeds dominantere rol in het dagelijks leven van de burgers en instellingen, en zelfs bij het bestuur van landen. Het internet heeft bovendien een grote invloed op de economische, culturele, sociale en menselijke ontwikkeling. Daarom is internetgovernance voor deze gemondialiseerde wereld een onderwerp van fundamenteel belang. Het is dus heel belangrijk dat de Europese Unie de voorwaarden schept voor actieve interventie op dit gebied, om zo het algemeen belang en onze waarden en beginselen te beschermen. Met die gedachte in het achterhoofd heb ik vóór dit verslag gestemd. Het wijst erop dat de mondiale diversiteit beter tot uitdrukking moet komen in de vertegenwoordiging bij de entiteiten die de internetmarkt momenteel beheren, zoals de Internet Corporation for Assigned Names and Numbers (ICANN) en de Internet Assigned Numbers Authority (IANA).</p>
    </intervention>
    <intervention id="2-331" speaker_id="4466" name="Ilda Figueiredo" is_mep="True" mode="written">
      <p sl="pt">Dit verslag gaat over de belangrijke rol die het internet vertegenwoordigt. Het internet is uitgegroeid tot een onmisbaar hulpmiddel voor de bevordering van democratische initiatieven, politieke discussies en digitale geletterdheid, en voor de verspreiding van kennis. Internettoegang staat garant voor en hangt af van de uitoefening van een aantal essentiële grondrechten, zoals onder meer eerbied voor het privéleven, bescherming van gegevens, vrije meningsuiting, vrijheid van spreken en vrijheid van vereniging, persvrijheid, vrije politieke meningsuiting en vrije deelname aan het politieke leven, niet-discriminatie, onderwijs en culturele en taalkundige verscheidenheid.</p>
      <p sl="pt">Het verslag onderstreept dat de op de respectieve niveaus betrokken instellingen en partijen er gezamenlijk op moeten toezien dat iedereen zijn recht om deel te nemen aan de informatiemaatschappij kan uitoefenen.</p>
      <p sl="pt">Het wijst er verder op dat cybercriminaliteit een groeiende bedreiging vormt voor samenlevingen die afhankelijk zijn van ICT, en dat de stimulansen tot terroristische aanvallen, op haat berustende misdaden en kinderpornografie toegenomen zijn en individuele personen, onder wie kinderen, in gevaar brengen. Het verslag bevestigt “dat de rol van de overheid bij de uitwerking van een overkoepelende strategie moet worden versterkt”. Het spreekt bezorgdheid uit over de weinig representatieve structuur van de Internet Corporation for Assigned Names and Numbers (ICANN) en de geringe controle van de internationale gemeenschap, inclusief de EU, op de werking van ICANN.</p>
    </intervention>
    <intervention id="2-332" speaker_id="2338" name="Ian Hudghton" is_mep="True" mode="written">
      <p sl="en">In dit verslag wordt het belang van het internet bij het bevorderen van culturele verscheidenheid en het stimuleren van democratisch burgerschap erkend. Bij het bevorderen van democratische waarden is het echter van essentieel belang dat overheden zich onthouden van het opleggen van censuur en daarom juich ik de bepalingen in paragraaf 13 toe.</p>
    </intervention>
    <intervention id="2-333" speaker_id="95017" name="Iosif Matula" is_mep="True" mode="written">
      <p sl="ro">Het debat over internetgovernance is zonder twijfel van groot belang, gegeven het feit dat dit communicatiemiddel in veel landen onmisbaar is geworden, zowel voor werk- als privéomstandigheden. Juist hierom is het op zijn minst ongeïnspireerd om de strategische beslissingen over de toekomst van het internet uitsluitend over te laten aan een aantal private firma’s uit Amerika.</p>
      <p sl="ro">Het verslag waar we vandaag over hebben gestemd is essentieel voor het opzetten van een beheersmodel waarbij ook de eindgebruikers worden betrokken. Ik denk dat het nodig is om de samenwerking tussen universiteiten en het bedrijfsleven aan te moedigen, zowel op lokaal, regionaal en nationaal niveau, en ook spelers van de Aziatische markt erbij te betrekken vanwege de zeer snelle groei op dit terrein. Daarnaast is het belangrijk dat we veel aandacht besteden aan een evenwicht tussen bescherming van de persoonlijke levenssfeer van gebruikers en het registreren van persoonsgegevens op verschillende websites, met name vanwege de verschijning van sociale netwerken maar ook door de toename van commercie op internet. Het is ook zeer belangrijk dat het internet een uitstekend middel is om het culturele erfgoed en de Europese waarden te bevorderen, maar ook een motor voor innovatie, waardoor we de kloof in vergelijking met andere delen van de wereld kunnen verkleinen.</p>
    </intervention>
    <intervention id="2-334" speaker_id="96742" name="Jean-Luc Mélenchon" is_mep="True" mode="written">
      <p sl="fr">Ik sta positief tegenover de overwegingen in dit verslag die het internet bestempelen als een internationaal openbaar goed dat in het belang van elkeen moet worden beheerd. In het verslag wordt het belang van internet in het politieke debat onderstreept. Omwille van deze terecht genoemde beginselen heb ik tegen deze tekst gestemd. Hoe kunnen wij namelijk enerzijds pleiten voor inachtneming van het gemeenschappelijk belang, en anderzijds oproepen tot een gezamenlijk publiek-privaat beheer dat de vrije mededinging niet in de weg staat? Deze tekst mag dan de verdienste hebben dat de importantie van het algemeen belang wordt onderstreept; het resultaat dat wordt bereikt is precies het tegenovergestelde. Het euroliberale dogmatisme is een ramp voor Europa.</p>
    </intervention>
    <intervention id="2-911" speaker_id="96978" name="Nuno Melo" is_mep="True" mode="written">
      <p sl="pt">Het Internet is nu een wereldwijde hulpbron geworden, reden waarom er bij internetgovernance rekening moet worden gehouden met het algemeen belang. Het Internet is tegenwoordig een van de belangrijkste instrumenten voor de wereldwijde verspreiding van democratische waarden en een onmisbaar hulpmiddel voor de bevordering van democratische initiatieven, politieke discussies en de verspreiding van kennis. Het dus van cruciaal belang dat het internet zodanig ontwikkeld wordt dat iedereen in de EU er op steeds duidelijker egalitaire grondslag toegang tot krijgt. Het is verder van belang dat het internet veilig is voor alle gebruikers, inzonderheid kinderen, die minder goed in staat zijn zich te weer te stellen tegen de mogelijke gevaren van het internetgebruik. We moeten verhinderen dat één enkele entiteit of entiteitengroep de bovenhand krijgt bij het beheer van het Internet, zodat het Internet zijn status als mondiaal openbaar goed kan behouden. Vandaar dat ik gestemd heb zoals ik gestemd heb.</p>
    </intervention>
    <intervention id="2-335" speaker_id="28255" name="Andreas Mölzer" is_mep="True" mode="written">
      <p sl="de">Wat internet betreft moeten wij enerzijds de vrijheid van meningsuiting handhaven en anderzijds cybercriminaliteit en de uitwassen ervan bestrijden. Wij mogen echter niet in naam van de strijd tegen criminaliteit en terrorisme data bewaren zonder dat er sprake is van een verdenking. Internet heeft juist gezorgd voor nieuwe problemen, zoals dat van de gegevensbescherming bij sociale netwerksites of in verband met projecten zoals Google Street View. We hebben nauwelijks aandacht geschonken aan de problemen met de laatste ontwikkelingen op internet; daarom heb ik mij van stemming onthouden.</p>
    </intervention>
    <intervention id="2-336" speaker_id="96900" name="Georgios Papanikolaou" is_mep="True" mode="written">
      <p sl="el">Het internet is een mondiaal openbaar goed en moet in dienst staan van het publieke belang. Er moet een specifieke infrastructuur voor internetgovernance worden opgericht om de veiligheid, de integriteit en de bestendigheid ervan te garanderen en om de kans van aanvallen in cyberspace te beperken. Een open samenwerking op wereldvlak voor internetgovernance is nodig en wij moeten een Europees handvest van de rechten van internetgebruikers opstellen, en ook de vijfde fundamentele vrijheid van de EU erkennen, namelijk de toegang tot het internet. Om die reden was mijn stem vandaag vóór het verslag van de Commissie industrie, onderzoek en energie over internetgovernance, waarbij ik noteer dat de EU een strategie moet uitwerken voor toegang tot het internet zonder discriminatie, met garanties van neutraliteit van het internet, respect voor het privéleven, gegevensbescherming, vrijheid van meningsuiting en bescherming van minderjarigen. Bijzondere aandacht dient te worden geschonken aan die bevolkingsgroep die kwetsbaarder is voor aanvallen in cyberspace en de noodzakelijke beperkingen moeten worden opgelegd om minderjarigen zo goed mogelijk te beschermen. Ook moet de internationale samenwerking worden bevorderd in de strijd tegen illegale en schadelijke inhoud op het internet.</p>
    </intervention>
    <intervention id="2-337" speaker_id="96994" name="Fiorello Provera" is_mep="True" mode="written">
      <p sl="it">Internet is inmiddels een essentieel instrument geworden voor de ontwikkeling van de interne markt, die de pijler is waarop de groei en de ontwikkeling van de Europese Unie steunen. Het percentage van de Europese bevolking dat toegang heeft tot de wereld van de informatietechnologie is bovendien inmiddels meer dan 60 procent. Het lijkt dan ook noodzakelijk dat de Unie het voortouw neemt in het debat over internetgovernance en er zo voor zorgt dat deze dienst die van cruciaal belang is geworden voor de sociale en commerciële interactie de waarden van de Unie, zoals bescherming van consumenten en minderjarigen, naar behoren in acht neemt. Daarom steun ik de inhoud van en de voorstellen in het verslag van de heer Sosa Wagner.</p>
    </intervention>
    <intervention id="2-338" speaker_id="28349" name="Teresa Riera Madurell" is_mep="True" mode="written">
      <p sl="es">Om te beginnen wil ik de samensteller feliciteren met de kwaliteit van zijn verslag en met de goede timing ervan gezien de op handen zijnde volgende bijeenkomst van het Internet Governance Forum (IGF), die voor de eerste keer plaats zal vinden binnen de grenzen van de Europese Unie.</p>
      <p sl="es">De Europese Unie heeft sinds de oprichting ervan aan dit forum deelgenomen, maar het feit dat de bijeenkomst in Vilnius plaatsvindt, verleent aan onze delegatie deze keer een speciale relevantie. Dit jaar is het precies vijf jaar geleden dat het forum werd opgericht en er zal, in overeenstemming met de agenda van Tunis, een beslissing genomen moeten worden over zijn voortbestaan. De delegatie van de Europese Unie heeft zich in Sharm el Sheikh al uitgesproken ten gunste van het voortbestaan van het forum in zijn huidige vorm, vanwege de belangrijke rol die het speelt als instrument voor een open dialoog tussen alle actoren die betrokken zijn bij internetgovernance.</p>
      <p sl="es">Dat moet ons standpunt blijven in de debatten die in Vilnius zullen plaatsvinden. Wat betreft de overige kwesties die ongetwijfeld een belangrijke plaats zullen innemen in de debatten van het komende forum, zoals de ontwikkeling van de ICANN, wordt in het verslag van de heer Sosa Wagner op zeer heldere wijze uitgelegd wat het standpunt is dat wij als vertegenwoordigers van de Europese instellingen in het IGF gezamenlijk zullen verdedigen.</p>
    </intervention>
    <intervention id="2-339" speaker_id="28409" name="Raül Romeva i Rueda" is_mep="True" mode="written">
      <p sl="en">Ik heb bij de eindstemming over dit verslag tegengestemd, omdat er ook wordt gesproken over het bevorderen van overheidsbemoeienis met internetgovernance, wat niet bepaald het standpunt van De Groenen is.</p>
    </intervention>
    <intervention id="2-910" speaker_id="96874" name="Alexandra Thein" is_mep="True" mode="written">
      <p sl="de">De bestrijding van misbruik van kinderen en kinderpornografie is van cruciaal belang. We moeten ons tot het uiterste inspannen om te voorkomen dat kinderpornografie beschikbaar wordt gesteld op internet. De permanente en effectieve preventie van het misbruik van kinderen is zowel een politieke verantwoordelijkheid als een rechtsstatelijk gebod. De leden van de Duitse Vrije Democratische Partij in het Europees Parlement zijn van mening dat dergelijke criminele content zo snel mogelijk moet worden gewist.</p>
    </intervention>
    <intervention id="2-340" speaker_id="96918" name="Derek Vaughan" is_mep="True" mode="written">
      <p sl="en">Ik heb vóór het verslag-Sosa Wagner gestemd, omdat de EU in de internationale arena sterk leiderschap zou moeten tonen inzake alle aspecten van internetgovernance. Ook in dit verslag komt de nadruk van de EU op de behoefte aan een veilig en stabiel mondiaal internet, de eerbiediging van de mensenrechten, vrijheid van meningsuiting, privacy, bescherming van persoonsgegevens en de bevordering van culturele en linguïstische verscheidenheid naar voren.</p>
    </intervention>
    <intervention id="2-341" speaker_id="96858" name="Marie-Christine Vergiat" is_mep="True" mode="written">
      <p sl="fr">Ik heb vóór het verslag over internetgovernance gestemd. Ik heb mij echter van stemming onthouden met betrekking tot het punt waarin wordt opgeroepen prioriteit te geven aan de bescherming van houders van intellectuele-eigendomsrechten door hen op één lijn te plaatsen met consumenten.</p>
      <p sl="fr">Een goede internetgovernance moet namelijk de toegang van eenieder tot goederen – met name culturele goederen – in een digitale omgeving waarborgen, maar dit mag niet worden gerealiseerd ten koste van de rechten van de scheppers en in het bijzonder van auteurs. Deze rechten mogen niet simpelweg als intellectuele-eigendomsrechten worden behandeld; auteurs zouden moeten kunnen kiezen op welke manier zij hun werken toegankelijk willen maken.</p>
      <p sl="fr">Daarnaast dienen de privacy van de gebruikers en de creativiteit eveneens gewaarborgd te worden.</p>
      <p sl="fr">Daarom is het absoluut noodzakelijk om een evenwicht te vinden tussen de rechten van de gebruikers en de rechten van de scheppers, zodat mensen zich als geïnformeerde burgers, consumenten en scheppers kunnen ontplooien.</p>
    </intervention>
    <intervention id="2-909" speaker_id="96976" name="Luís Paulo Alves" is_mep="True" mode="written">
      <p sl="pt">Ik heb voor deze resolutie gestemd, maar wil er wel graag op wijzen dat toegang tot innovatie in bepaalde regio’s, inzonderheid de ultraperifere regio’s, aan beperkingen onderhevig is. Om het potentieel van deze regio’s op het gebied van onderzoek en innovatie beter te benutten moeten we rekening houden met de obstakels die het gevolg zijn van het ontbreken van een kritische massa. De unieke eigenschappen van de ultraperifere regio’s in geografisch en klimatologisch opzicht vormen echter evenzovele specifieke voordelen bij het ontwikkelen van bepaalde acties op het gebied van biodiversiteit, mariene hulpbronnen, klimaatverandering, hernieuwbare energiebronnen, water, het milieu, natuurlijke hulpbronnen, gezondheid en nieuwe technologieën.</p>
      <p sl="pt">Juist in de context van natuurlijke hulpbronnen en biodiversiteit zijn de ultraperifere regio’s interessant voor de Europese onderzoekers: ze bieden gemakkelijke toegang tot tropische ecosystemen met een unieke biodiversiteit en landbouw. Er kan daar in het kader van de Europese Ruimte voor Onderzoek research worden uitgevoerd in ‘natuurlijke laboratoria’. En die gebieden zijn ook heel geschikt voor experimenten. Deze regio’s bieden vele mogelijkheden en er zijn de nodige inspanningen verricht. Toch blijven ze meer moeilijkheden ondervinden dan andere regio’s bij hun pogingen om overeenkomstig de strategie van Lissabon betere voorwaarden te scheppen voor mededinging, groei en werkgelegenheid, zeker als het gaat om onderzoek en ontwikkeling.</p>
    </intervention>
    <intervention id="2-908" speaker_id="28422" name="Alfredo Antoniozzi" is_mep="True" mode="written">
      <p sl="it">Mijnheer de Voorzitter, ik deel het standpunt van de heer Winkler, wiens verslag ik gesteund heb, over de herziening van het communautaire innovatiebeleid. Ik sta met name achter de wens een brede aanpak te ontwikkelen, die niet alleen technologische innovatie omvat, maar ook administratieve, organisatorische en sociale innovatie. De inbreng van de financiële wereld en van het MKB (kleine en middelgrote ondernemingen) bij het vaststellen van maatregelen ter bevordering van de innovatie lijkt mij in dit verband van cruciaal belang, evenals aandacht voor de doelstellingen van het economisch beleid op regionaal niveau.</p>
    </intervention>
    <intervention id="2-907" speaker_id="96862" name="Sophie Auconie" is_mep="True" mode="written">
      <p sl="fr">In dit initiatiefverslag worden de communautaire maatregelen op het gebied van het innovatiebeleid onderzocht en wordt een aantal prioriteiten gedefinieerd met het oog op de vaststelling van een nieuw innovatiebeleid. Een van deze prioriteiten is de wens van het Parlement dat innovatie niet beperkt blijft tot technologische aspecten, maar ook administratieve, organisatorische en sociale innovaties dient te omvatten. Het Parlement dringt tevens aan op de ontwikkeling van nieuwe innovatie-indicatoren die beter aansluiten op economieën die steeds meer op kennis zijn gebaseerd. Een belangrijk punt in mijn ogen, tot slot, is dat in het verslag wordt benadrukt dat de synergie tussen de kaderprogramma’s voor onderzoek en innovatie en de structuurfondsen moet worden verbeterd. Aangezien ik het volledig eens ben met de richtsnoeren die door dit verslag worden aanbevolen, heb ik er tijdens de stemming mijn steun aan gegeven.</p>
    </intervention>
    <intervention id="2-906" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb vóór het initiatiefverslag van mijn Duitse collega, de heer Winkler, gestemd, dat is opgesteld naar aanleiding van de mededeling van de Europese Commissie met als titel “Herziening van het communautaire innovatiebeleid in een veranderende wereld”. Innovatie is van wezenlijk belang voor een succesvolle aanpak van de problemen waarmee de EU momenteel op maatschappelijk en milieugebied te maken heeft en is tevens van groot belang voor de verwezenlijking van de strategische beleidsdoelstellingen van de EU. Wij zullen onze energie- en klimaatdoelstellingen voor 2020 alleen halen als de ontwikkeling en algemene toepassing van schone, duurzame en efficiënte energietechnologie wordt versneld. Ik steun de intensivering van de dialoog tussen de universiteiten en het bedrijfsleven. Wat de begrotingsaspecten betreft, is het bij een gelijkblijvend niveau van overheidsheffingen noodzakelijk het innovatiebeleid verder te communautariseren.</p>
    </intervention>
    <intervention id="2-905" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb voor dit verslag gestemd. Wetenschappelijk onderzoek en innovatie zijn van cruciaal belang om de huidige grote uitdagingen van de EU op maatschappelijk en milieugebied succesvol aan te kunnen gaan en haar strategische politieke doelen op het gebied van onder meer het concurrentievermogen, de klimaatverandering, de werkgelegenheid en demografische veranderingen te verwezenlijken. De EU moet investeren in duurzame technologieën en de benodigde financiering rond krijgen om haar concurrentiekracht te behouden. Tot dusverre loopt Europa ver achter op het gebied van wetenschappelijk onderzoek en innovaties, omdat het een erg gefragmenteerd terrein is en er verschillen bestaan tussen wetenschappelijk onderzoek en innovaties en markttoepassing. Ik ben van mening dat het toekomstplan voor innovaties van de Europese Commissie de kwestie van financiering van wetenschappelijk onderzoek en innovaties door de particuliere sector moet oplossen, waardoor bedrijven innovatieve producten en diensten zouden kunnen ontwikkelen en ze in de markt zouden kunnen aanpassen.</p>
    </intervention>
    <intervention id="2-904" speaker_id="97198" name="Mara Bizzotto" is_mep="True" mode="written">
      <p sl="it">Of ze nu betrekking hebben op producten of processen, of ze nu radicaal zijn of organisch aansluiten op wat er al was, innovaties zijn vandaag de dag de drijvende kracht achter het concurrentievermogen van hedendaagse economische en bedrijfssystemen die gericht zijn op efficiëntie en duurzaamheid. Onderzoek, dat de basis vormt voor elke innovatieve maatregel en uitvinding, moet dus worden ondersteund, vooral wanneer het erin slaagt kleine en middelgrote ondernemingen en de wereld van nieuwe technologieën dichter bij elkaar te brengen.</p>
      <p sl="it">Ik kon dan ook niet anders dan mijn steun geven aan het initiatiefverslag van de heer Winkler, waarin een derde partij wordt opgevoerd om de kennisdriehoek te sluiten: de consument. In een zo veranderlijke context als de moderne werkelijkheid hebben we referentiepunten nodig. Het is daarom belangrijk dat ook in de groei en de concurrentiekracht van het sociaaleconomisch systeem de menselijk maat steeds behouden blijft.</p>
    </intervention>
    <intervention id="2-343" speaker_id="39722" name="Sebastian Valentin Bodu" is_mep="True" mode="written">
      <p sl="ro">Minder dan een procent van de EU-begroting gaat op dit moment naar innovatie. En dit terwijl Europa zich realiseert dat zijn toekomst ligt in de driehoek onderzoek-innovatie-onderwijs. De oproep van het Europees Parlement om het budget voor innovatie te verhogen is daarom zeer gerechtvaardigd. Wij naderen het moment van de financiële vooruitzichten voor de periode 2014-2020, waarbij rekening moet worden gehouden met deze oproep. De transformatie van de Europese economie in een duurzame economie moet het effect sorteren van een grotere concurrentiekracht van de Europese bedrijven en nieuwe kansen genereren voor de nationale economieën, als reactie op de economische en ecologische uitdagingen waar Europa voor staat.</p>
      <p sl="ro">Daarnaast is de intensivering van de financiering op communautair en nationaal niveau en het creëren van adequate financieringsinstrumenten van beslissend belang voor de innovatiecapaciteit, juist vanwege de financiële en kredietcrisis. Tot nu toe heeft de fragmentatie van middelen over een veelheid van doelstellingen niet tot bevredigende resultaten geleid. De middelen moeten worden aangewend waar het boemerangeffect het grootst is. Hierbij moet de meerwaarde voor Europa het doorslaggevende criterium zijn.</p>
    </intervention>
    <intervention id="2-344" speaker_id="29074" name="Vito Bonsignore" is_mep="True" mode="written">
      <p sl="it">Ik heb voor dit verslag gestemd. Allereerst wil ik de rapporteur, de heer Winkler, complimenteren met zijn uitstekende werk.</p>
      <p sl="it">Innovatie en onderzoek zijn, evenals onderwijs en opleiding, de hoekstenen die Europa in staat stellen daadwerkelijk te concurreren in een wereld die vanuit technologisch oogpunt concurrerender is. En toch wordt tot op heden slechts 1 procent van de EU-begroting gereserveerd voor deze sector. Dat is ontoereikend om de lastige uitdagingen waarvoor Europa zich gesteld ziet, het hoofd te kunnen bieden. Het is tijd dat de Europese Unie meer investeert in onderzoek en innovatie. Ik ben er namelijk van overtuigd dat we de economische crisis ook te boven kunnen komen door meer middelen beschikbaar te stellen.</p>
      <p sl="it">Mijns inziens is het bovendien noodzakelijk particuliere investeringen in innovatie te stimuleren en aan te moedigen, want alleen door onderzoek uit te voeren zullen we een concurrerende markt kunnen verwezenlijken die bestand is tegen het groeiende aantal bedrijfsverplaatsingen. Ik sta, tot besluit, achter het voorstel te voorzien in instrumenten voor bedrijven die innovaties willen doorvoeren en de bureaucratische rompslomp voor kleine en middelgrote ondernemingen terug te dringen, wat bevorderlijk zou zijn voor onmiskenbare technologische innovatie.</p>
    </intervention>
    <intervention id="2-903" speaker_id="96867" name="Maria da Graça Carvalho" is_mep="True" mode="written">
      <p sl="pt">Het innovatiebeleid moet antwoorden proberen te formuleren op de grote maatschappelijke uitdagingen waarvoor we ons gesteld zien, en al de daarbij betrokken actoren bij elkaar brengen.</p>
      <p sl="pt">Investeringen in kennis en hervormingen met het oog op het stimuleren van technologische vooruitgang, onderzoek, innovatie, onderwijs en opleiding zijn essentieel voor het bevorderen van welvaart, groei en werkgelegenheid op de middellange en lange termijn.</p>
      <p sl="pt">De nieuwe uitdagingen zijn van dien aard dat we een innovatieve benadering zullen moeten volgen bij het toepassen van nieuwe technologieën. Er is bovendien behoefte aan innovatieve initiatieven op sociaal gebied, vooral op organisatorisch vlak.</p>
      <p sl="pt">Ik roep daarom op tot extra inspanningen, zodat we via technologische innovatie kunnen overstappen op sociale innovatie, met vernieuwde openbare diensten in de regio’s.</p>
    </intervention>
    <intervention id="2-345" speaker_id="96775" name="Lara Comi" is_mep="True" mode="written">
      <p sl="it">Voor een intelligente groei die gebaseerd is op de kenniseconomie zijn concrete maatregelen nodig van de kant van supranationale en nationale instellingen.</p>
      <p sl="it">Een versterkt beleid ter ondersteuning van bedrijven in de onderzoekssector moet gepaard gaan met beleid dat investeringen in nieuwe experimenten stimuleert, ook om ervoor te zorgen dat geschoolde arbeidskrachten erop voorbereid zijn om op de Europese arbeidsmarkt te concurreren. Wanneer we landen vragen meer te investeren in onderzoek, moeten we hun tegelijkertijd ook een Europees regelgevingskader bieden dat zowel algemeen als specifiek is en dat gemeenschappelijke en gecoördineerde richtsnoeren voor ontwikkeling bevat, alsmede adequate instrumenten waarmee kan worden gecontroleerd of de financiering de gewenste resultaten oplevert.</p>
      <p sl="it">Enkele landen voorzien in hun onderwijsstelsels al in maatregelen voor zowel oriënterende als beroepsstages. Ik steun deze maatregelen en stel voor ze op Europees niveau bij wet te regelen, evenals “rechten en plichten” op onderwijsgebied. Als we echter willen dat 3 procent van het bruto binnenlands product aan de financiering van onderzoek besteed wordt, moet de academische wereld meer garanties geven over, bijvoorbeeld, de academische productiviteit van docenten, en de versnippering van financiële middelen vermijden die de afgelopen jaren heeft geleid tot een oneigenlijk en ontoereikend gebruik van de toch al beperkte fondsen, met alle onbevredigende resultaten van dien.</p>
      <p sl="it">Tot slot acht ook ik het noodzakelijk dat we komen tot een gemeenschappelijk stelsel voor de beslechting van octrooigeschillen, om rechten te standaardiseren op supranationaal niveau.</p>
    </intervention>
    <intervention id="2-346" speaker_id="96859" name="Ioan Enciu" is_mep="True" mode="written">
      <p sl="ro">Innovatie is in de moderne samenleving een bijzonder belangrijke factor. Een op innovatie gebaseerde samenleving kan een eventuele sociaaleconomische crisis of natuurramp afwenden. Daarom is het essentieel dat het innovatiebeleid de vooruitgang van de samenleving kan faciliteren en niet stagneert door verschillende bureaucratische horden. Zoals de heer Winkler aangeeft in zijn verslag, moet innovatie vandaag de dag rekening houden met haar sociale meerwaarde. Ik ben van mening dat de innovatie van de eenentwintigste eeuw ook rekening moeten houden met haar effect op het individu en op de samenleving. Innovaties zoals het internet van de dingen moeten bijvoorbeeld rekening houden met en respect hebben voor het recht op privacy en bescherming van persoonsgegevens. De Europese samenleving moet geen “Big Brother”-samenleving worden. Integendeel, de innovaties moeten de mensen helpen om vrij te kunnen communiceren in een open samenleving. De bijdrage van de technologische en sociale innovaties is in feite de basis van onze vooruitgang. Daarom roep ik de Commissie op dit thema met het grootst mogelijke verantwoordelijkheidsgevoel te behandelen en met een visie te komen voor een innovatief actieplan voor de toekomst.</p>
    </intervention>
    <intervention id="2-347" speaker_id="96977" name="Diogo Feio" is_mep="True" mode="written">
      <p sl="pt">Kennis en innovatie nemen op de agenda en in het politieke jargon een steeds prominentere plaats in. Slechts weinigen wagen het om twijfels uit te spreken bij het nut van investeringen op dit gebied en de noodzaak om een verband te leggen tussen kennis, innovatie, bedrijven en werkgelegenheid.</p>
      <p sl="pt">Eensgezindheid op dit punt kan er echter toe leiden dat deze concepten uitgehold worden, zoals dat ook gebeurd is met andere modegevoelige onderwerpen als het milieu, de duurzaamheid van de economie en steun aan het ondernemerschap. Deze onderwerpen vullen de bladzijden van verkiezingsmanifesten en -programma’s, met als uiteindelijk gevolg dat ze tot holle frasen verworden en elke onderscheidende betekenis verliezen. De Portugese regering heeft op een aantal punten serieuze inspanningen geleverd, maar ik moet toch mijn afkeuring uitspreken over het technologisch populisme dat zich van de eerste minister meester lijkt te hebben gemaakt. Hij zou er verstandiger aan doen zich meer op inhoud te concentreren, en wat minder op de formele aspecten van zijn uitspraken over het verbeteren van de arbeidsomstandigheden en de wetenschappelijke productie. Hij zou er eens bij stil moeten staan dat het voor het verbeteren van de mededinging niet volstaat ambitieus te zijn – we hebben op dit punt vooral behoefte aan realisme.</p>
    </intervention>
    <intervention id="2-902" speaker_id="96899" name="José Manuel Fernandes" is_mep="True" mode="written">
      <p sl="pt">Dat innovatie doorslaggevend is voor een duurzame economische en sociale ontwikkeling en een succesvolle Europese integratie wordt thans universeel aanvaard. Het belang van innovatie – een begrip dat steeds moet worden gekoppeld aan onderzoek en onderwijs – wordt nog eens duidelijker als we kijken naar de voortdurend sneller verlopende evolutie van de mondiale en menselijke werkelijkheid. Daarom steun ik dit verslag over de herziening van het Europees innovatiebeleid. Het wijst erop dat de Europese Unie zich nu eindelijk moet gaan concentreren op het efficiënter gebruik van hulpbronnen. Ik wijs verder op het belang van het bevorderen van het particulier initiatief en het ontwikkelen van een algemene, alle sectoren omvattende strategie voor het implementeren van het Europees innovatiebeleid.</p>
    </intervention>
    <intervention id="2-348" speaker_id="4466" name="Ilda Figueiredo" is_mep="True" mode="written">
      <p sl="pt">We zijn het met een aantal punten in dit verslag eens, maar vinden wel dat het niet altijd voldoende aandacht aan de belangrijkste kwesties schenkt. Ook wij geloven bijvoorbeeld dat innovatie een factor van wezenlijk belang is – maar niet de enige factor – voor een succesvolle aanpak van de problemen waarmee de EU momenteel op maatschappelijk en milieugebied (of andere even belangrijke maatschappelijke gebieden) te maken heeft.</p>
      <p sl="pt">De prioriteiten zoals die worden toegekend aan elk van de elementen van de Europa 2020-strategie – waaronder ondernemerschap, concurrentievermogen, klimaatverandering, werkgelegenheid, demografische veranderingen en een op integratie gerichte samenleving – zijn echter van dien aard dat dit document, alsook de erin opgenomen beoordeling van de innovatie waaraan we in deze veranderende wereld behoefte hebben, tekort schieten om aan te zetten tot werkelijke economische en sociale cohesie, de groei van de productie en de werkgelegenheid, en eerlijke lonen in de lidstaten. En dat zijn allemaal zaken die voor ons cruciaal zijn. Daarom hebben we ons van stemming onthouden.</p>
      <p sl="pt">In haar op 2 september 2009 uitgebrachte mededeling inzake de herziening van het communautaire innovatiebeleid in een veranderende wereld geeft de Europese Commissie een schets van de ontwikkelingen zoals die zich sinds 2005 in de context van het EU-innovatiebeleid hebben voorgedaan. We verwachten nu dat de Commissie een aantal van de hier genoemde aspecten zal verwerken in het binnenkort uit te brengen actieplan voor innovatie.</p>
    </intervention>
    <intervention id="2-349" speaker_id="28377" name="Lidia Joanna Geringer de Oedenberg" is_mep="True" mode="written">
      <p sl="pl">Het verslag over de uitdagingen die het innovatiebeleid van de Europese Unie moet aangaan, is een heel goed document, waarin de belangrijkste kwesties rond dit thema aangekaart worden. Net als mijn collega’s uit de S&amp;D-Fractie heb ik voor het verslag gestemd, en daarmee ook voor amendement 46, dat de Commissie en de lidstaten oproept om hun inspanning te coördineren om overeenstemming te bereiken over een Gemeenschapsoctrooi en een gemeenschappelijk stelsel voor de beslechting van octrooigeschillen. Deze kwestie sleept al jaren aan en al jaren worden dezelfde argumenten met betrekking tot een Gemeenschapsoctrooi en dezelfde geschilpunten herhaald (bijvoorbeeld naar hoeveel talen Gemeenschapsoctrooien vertaald dienen te worden). Sinds het Verdrag van Lissabon van kracht is, zijn bepaalde juridische kwesties opgelost. We zullen twee verordeningen hebben: één betreffende het octrooi zelf, en één betreffende het talensysteem.</p>
      <p sl="pl">Daarbij komt nog de kwestie van het stelsel voor beslechting van octrooigeschillen. Hiervoor moeten de relaties tussen de EU en de Europese Octrooiorganisatie geregeld worden op een manier die conform is met de bevoegdheden van de Europese instellingen, met inbegrip van het Europees Parlement. Ik wil hier de details van het octrooisysteem, die zeker nog het voorwerp van talrijke discussies zullen vormen, niet gaan analyseren. Ik wil wel benadrukken dat deze kwestie een van de belangrijkste uitdagingen van deze ambtstermijn van het Europees Parlement is. Daarom ben ik van mening dat we de andere instellingen voortdurend moeten aansporen tot constructieve samenwerking op dit gebied. Dat is precies van het verslag van de heer Winkler doet.</p>
    </intervention>
    <intervention id="2-350" speaker_id="2338" name="Ian Hudghton" is_mep="True" mode="written">
      <p sl="en">Het verslag-Winkler gaat op een aantal belangrijke kwesties in, waaronder ecologische innovatie en groen ondernemen. Gezien de uitdagingen waarvoor de aarde staat, is het duidelijk dat innovatie op deze gebieden van essentieel belang is. Mijn eigen land, Schotland, loopt voorop bij vele aspecten van ecologische innovatie, in het bijzonder op het gebied van hernieuwbare energie. De Schotse regering heeft een Saltire Prize ter waarde van tien miljoen Britse ponden ingesteld die bedoeld is om de innovatie op het gebied van de getijden- en golfslagenergie een impuls te geven. Dit past mooi bij de bredere inspanningen van de EU om een passend beleid te hebben in een veranderende wereld.</p>
    </intervention>
    <intervention id="2-901" speaker_id="96693" name="Juozas Imbrasas" is_mep="True" mode="written">
      <p sl="lt">Door de wereldwijde competitie om het aantrekken van kapitaal worden niet alleen bepaalde productielocaties, maar ook de bijbehorende onderzoeks- en ontwikkelingscapaciteiten steeds vaker naar derde landen verplaatst. Deze trend vormt een fundamentele bedreiging voor Europa als vestigingsplaats voor de industrie en moet daarom voordat zij onomkeerbaar wordt worden gekeerd door het innovatieve potentieel actief te promoten. Uit gegevens van de Commissie blijkt dat momenteel minder dan 1 procent van de EU-begroting direct wordt besteed aan innovatiegerelateerde maatregelen. Gezien de sociale uitdagingen waar wij voor komen te staan, is dit ontoereikend. Ik sta daarom achter de oproep de EU-begroting voor innovatie te verhogen. Deze verhoging moet tot uiting komen in het planningsproces in het kader van de financiële vooruitzichten voor 2014-2020. Zeker tegen de achtergrond van de financiële crisis en de kredietschaarste is het voor de innovatieve kracht van bedrijven van cruciaal belang dat op EU- en nationaal niveau meer financiering beschikbaar wordt gesteld en dat financiële instrumenten worden ontwikkeld die zijn afgestemd op de behoeften van hun afnemers. Het innovatiebeleid moet meer effect gaan sorteren door een betere coördinatie en koppeling van de verschillende steunmechanismen en een soberder beheerstructuur; met andere woorden: de financiële steun moet doelmatiger worden ingezet.</p>
    </intervention>
    <intervention id="2-351" speaker_id="96771" name="Jarosław Kalinowski" is_mep="True" mode="written">
      <p sl="pl">Ontwikkeling heeft geen kans als er niet voortdurend innovaties ingevoerd worden. Elke sector van de economie en de maatschappij voelt de behoefte aan innovatieve oplossingen – van moderne behandelingsmethodes en steeds snellere communicatiemogelijkheden, tot innovatieve ideeën in de industrie en de wetenschap, en nieuwe, alternatieve methodes voor energiewinning. Dit is van uitzonderlijk belang in de context van de wereldwijde economische crisis en het probleem van de verouderende maatschappij. Ik wil erop wijzen dat naast het horizontale karakter van dit beleid ook het burgerinitiatief van belang is.</p>
      <p sl="pl">De innovatiekracht van kleine en middelgrote ondernemingen, en ook van landbouwbedrijven, is een onlosmakelijk element van de concurrentiekracht van de economie. Als we streven naar een snelle economische ontwikkeling, en daarbij ook zorg willen dragen voor het milieu, dan mogen we de mensen en het gebrek aan sociale gelijkheid niet vergeten, een stijging van deze ongelijkheid kan ten koste gaan van maatregelen voor ontwikkeling.</p>
    </intervention>
    <intervention id="2-352" speaker_id="4462" name="Clemente Mastella" is_mep="True" mode="written">
      <p sl="it">Ik heb voor dit verslag gestemd, omdat ik vind dat de huidige transformatie van de Europese economie in een duurzame economie de concurrentiekracht van onze Europese ondernemingen kan vergroten. Het is noodzakelijk dat de economische uitdagingen worden omgevormd tot nieuwe kansen voor de nationale economieën. Het moet onze doelstelling worden de strijd aan te binden met het toenemende aantal bedrijfsverplaatsingen naar derde landen, waarbij het niet alleen gaat om productiefaciliteiten, maar ook om de daarmee samenhangende capaciteit voor onderzoek en ontwikkeling.</p>
      <p sl="it">Concurrentiekracht is één beleidsdoelstelling van de Europese Unie, maar daarnaast moet zij ook andere belangrijke maatschappelijke uitdagingen aanpakken, zoals de klimaatverandering of de demografische ontwikkeling. Tot op heden wordt minder dan 1 procent van de begroting van de Unie rechtstreeks uitgetrokken voor innovatiemaatregelen. In aanmerking genomen welke maatschappelijke uitdagingen ons te wachten staan, vinden wij dit percentage ontoereikend.</p>
      <p sl="it">Daarom heb ik mij aangesloten bij het standpunt van onze rapporteur die erop aandringt om bij de komende programmering van de nieuwe financiële vooruitzichten voor 2014-2020 het budget van de EU voor innovatie te verhogen. Het zal absoluut noodzakelijk zijn dat de financiële stimulansen worden afgestemd op de doelstellingen. Daarbij moeten synergieën tussen de stimuleringsinstrumenten voor nieuwe technologieën worden gevonden en versterkt, en moet gezorgd worden voor een betere coördinatie tussen de betrokken partijen. Naast het verlenen van overheidssteun dienen ook particuliere investeringen in innovaties aangemoedigd en gestimuleerd te worden.</p>
    </intervention>
    <intervention id="2-900" speaker_id="96978" name="Nuno Melo" is_mep="True" mode="written">
      <p sl="pt">Innovatie is – samen met onderzoek en opleiding – een van de belangrijkste elementen bij het ontwikkeling van kennis in de EU. Een communautair innovatiebeleid is van groot belang voor het verwezenlijken van de doelstellingen van het EU 2020-Strategie. Om innovatiecapaciteit op te bouwen is echter geld nodig, zeker als het om bedrijven gaat. En het is voor bedrijven, met name kleine en middelgrote ondernemingen, op dit moment niet gemakkelijk financiële hulpmiddelen te verwerven. Goedkeuring van deze verordening is een belangrijke stap bij het beschikbaar maken van fondsen aan ondernemers. Die zijn immers de drijvende kracht achter innovatie in Europa.</p>
    </intervention>
    <intervention id="2-353" speaker_id="28178" name="Miroslav Mikolášik" is_mep="True" mode="written">
      <p sl="sk">De gedachte dat de wereldwijde concurrentie er uiteindelijk toe leiden zal dat niet alleen productiefaciliteiten, maar ook de daaraan verbonden onderzoeks- en ontwikkelingscapaciteiten naar derde landen vertrekken, is voor mij volstrekt onaanvaardbaar.</p>
      <p sl="sk">Deze trend dient onverwijld een halt te worden toegeroepen middels een moedig en grondig doordacht innovatiebeleid waarmee het concurrentievermogen van de Europese economie, alsook de overgang naar een kennis- en koolstofarme economie, wordt veiliggesteld.</p>
      <p sl="sk">Ik acht de innovatiesteun van de EU ter hoogte van minder dan 1 procent van de EU-begroting dan ook verregaand ontoereikend en ben het met de rapporteur eens dat dit in de financiële vooruitzichten voor de periode 2014-2020, waaraan aan het einde van dit jaar de eerste hand gelegd zal worden, rechtgezet dient te worden.</p>
      <p sl="sk">Verder is het met het oog op het feit dat de financiële crisis tot bevriezing van de kredietverstrekking voor innovatieve projecten in het bedrijfsleven heeft geleid van belang dat ook de lidstaten ernstig nadenken over een verregaande verhoging van de financiële steun aan onderzoek en ontwikkeling, geld dat per slot van rekening op de lange termijn terugkomt in de vorm van behoud van concurrentievermogen en arbeidsplaatsen en de schepping van nieuwe.</p>
    </intervention>
    <intervention id="2-354" speaker_id="28255" name="Andreas Mölzer" is_mep="True" mode="written">
      <p sl="de">Onderzoek, innovatie en onderwijs zijn belangrijke factoren voor het concurrentievermogen van een land. Indien ondernemingen innovatief moeten blijven, moeten zij veel geld investeren − dat is vaak een probleem, met name gezien de kredietcrisis. In een tijd van schaarser wordende middelen is het van cruciaal belang duurzame technologieën uit te breiden en te bevorderen. Eens te meer moeten wij plattelandsgebieden ondersteunen door de uitbreiding van breedbandinternet in deze gebieden te bevorderen, terwijl de infrastructuur van deze gebieden wordt aangetast als gevolg van de privatisering van het spoorwegnet, de post en dergelijke.</p>
      <p sl="de">Terwijl wij spreken over het belang van universiteiten en onderzoeksinstellingen worden de middelen voor deze instellingen de facto verlaagd. Zoals altijd onderstrepen wij in dit verband het belang van kleine en middelgrote ondernemingen, maar het is nog maar de vraag of de daad bij het woord wordt gevoegd. In dit verslag worden voornamelijk oude maatregelen opgesomd; daarom heb ik mij van stemming onthouden.</p>
    </intervention>
    <intervention id="2-355" speaker_id="96900" name="Georgios Papanikolaou" is_mep="True" mode="written">
      <p sl="el">De strategie voor het komende decennium (EU 2020) stelt als tweede hoofddoelstelling dat 3 procent van het bbp van de EU voor 2020 moet worden geïnvesteerd in onderzoek en ontwikkeling (O&amp;O). In dit initiatiefverslag wordt de Commissie opgeroepen tot concrete en ambitieuze initiatieven in de schaduw van de mislukking van de strategie van Lissabon op dit terrein.</p>
      <p sl="el">Er dient op te worden gewezen dat in Europa de uitgaven voor O&amp;O minder dan 2 procent bedragen, in vergelijking tot 2,6 in de VS en 3,4 procent in Japan, vooral wegens het lagere niveau van investeringen uit het bedrijfsleven. De veranderingen die zich voordoen op de arbeidsmarkt ten gevolge van de economische crisis en de veranderende productieprocessen vereisen de stimulering van innovaties, die niet alleen technologische maar ook sociale meerwaarde zullen brengen.</p>
    </intervention>
    <intervention id="2-356" speaker_id="97022" name="Robert Rochefort" is_mep="True" mode="written">
      <p sl="fr">Het zijn de innovaties van morgen die Europa in staat zullen stellen de belangrijke uitdagingen van de komende decennia op economisch, maatschappelijk en milieugebied het hoofd te bieden. Wij moeten onze inspanningen opvoeren om een ambitieus innovatiebeleid ten uitvoer te leggen in Europa. Dat is de strekking van het verslag van mijn collega, de heer Winkler, waaraan ik mijn steun heb gegeven. Allereerst moeten wij de financiële steun voor dit beleid verhogen. Het deel van de Europese begroting dat voor innovatie is bestemd, moet op substantiële wijze worden vergroot, en ik hoop dat de komende financiële vooruitzichten 2014-2020 in die richting zullen gaan.</p>
      <p sl="fr">Daarnaast moeten de lidstaten zich meer inspannen om de doelstelling van Barcelona zo snel mogelijk te verwezenlijken door ten minste 3 procent van hun bbp aan onderzoek en ontwikkeling te besteden. Het is tevens van essentieel belang om de coördinatie van Europees en nationaal beleid te verbeteren. Als wij willen dat het gevoerde innovatiebeleid effectief is, moet dit absoluut op coherente wijze en met oog voor het geheel worden opgesteld en voor de lange termijn worden gepland. Bovendien moet de dialoog tussen de onderzoekssector en de economische sector worden versterkt. In die zin verwelkom ik de oprichting van het Europees Instituut voor innovatie en technologie, dat het mogelijk zal maken de betrekkingen tussen deze twee werelden te verbeteren.</p>
    </intervention>
    <intervention id="2-357" speaker_id="28409" name="Raül Romeva i Rueda" is_mep="True" mode="written">
      <p sl="en">Ik betreur het dat de stemming in onderdelen waarom De Groenen hebben verzocht om daarmee de oproep tot een Europese octrooirechtbank eruit te halen niet heeft gewerkt, waardoor dit helaas is opgenomen. Hoe dan ook, in dit verslag wordt opgeroepen tot het gebruik van octrooigemeenschappen, gemeenschappelijke octrooiplatforms en full-rights licences , en wordt het belang van de kwaliteit van octrooien benadrukt.</p>
    </intervention>
    <intervention id="2-899" speaker_id="96976" name="Luís Paulo Alves" is_mep="True" mode="written">
      <p sl="pt">Ik heb voor dit verslag gestemd, omdat ik geloof dat het uitbannen van armoede een zaak van het allergrootste gewicht is. Het uitbannen van armoede is in de context van het EU-beleid voor ontwikkelingssamenwerking de belangrijkste doelstelling van het Verdrag van Lissabon. Het gaat hier om een morele verplichting die op de lange termijn voor de belangen van de EU van doorslaggevende betekenis zal blijken te zijn. Het is daarom volgens mij van cruciaal belang dat we deze doelstelling in het kader van ons buitenlands beleid prioriteit verlenen. We moeten er verder op wijzen dat we, zelfs nu Europa en de rest van de wereld een ernstige crisis doormaken, ontwikkelingshulp niet kunnen en mogen verwaarlozen. Die hulp is voor het verwezenlijken van een rechtvaardiger wereld met een hechtere solidariteit van fundamenteel belang.</p>
      <p sl="pt">We hebben op de millenniumtop van 2000 – waar we ons hebben verplicht de bestrijding van armoede te intensiveren – een aantal doelstellingen vastgelegd, en deze zijn nog lang niet verwezenlijkt. Het jaar 2015, ofwel het streefjaar voor het realiseren van deze doelstellingen, komt echter snel dichterbij. Het is nu dus hoog tijd dat we gaan onderzoeken welke factoren kunnen bijdragen tot het optimaliseren van de resultaten van onze millenniuminspanningen. Ik wil de rapporteur daarom bedanken voor dit document en van deze gelegenheid gebruik maken om mijn steun voor dit project uit te spreken.</p>
    </intervention>
    <intervention id="2-359" speaker_id="1941" name="Roberta Angelilli" is_mep="True" mode="written">
      <p sl="it">Ieder jaar sterven bijna acht miljoen kinderen jonger dan vijf jaar. Drieënhalf miljoen kinderen sterven direct na de geboorte als gevolg van zwangerschapscomplicaties. Zo’n vier miljoen kinderen sterven alleen al in vijf landen: India, Nigeria, de Democratische Republiek Congo, Pakistan en China.</p>
      <p sl="it">Veel van deze sterfgevallen hadden eenvoudig voorkomen kunnen worden met kleine maatregelen, zoals het geven van borstvoeding, het gebruiken van muskietennetten die met insecticide zijn behandeld en het toedienen van vaccins tegen voornamelijk longontsteking en malaria. Veel moeders zijn zich niet bewust van het belang van vaccins, of ze zijn, ook als ze zich daar wel van bewust zijn, zo arm dat ze het vervoer naar de polikliniek of het ziekenhuis niet kunnen betalen.</p>
      <p sl="it">Er zijn geen enorme investeringen nodig om deze kinderen een toekomst te geven. Het volstaat om geneesmiddelen naar deze landen te brengen die heel weinig kosten en die voor ons behoren tot de normale middelen ter voorkoming van ziekte, putten voor drinkwater te slaan, eenvoudige muskietennetten te verstrekken en ervoor te zorgen dat hulpmiddelen daar komen waar ze nodig zijn.</p>
      <p sl="it">Wat we dus vooral nodig hebben, is de politieke vastberadenheid om in actie te komen om vele mensenlevens te redden, om een einde te maken aan deze stille slachting onder onschuldige kinderen, wier enige fout het is dat ze in een arm land zijn geboren.</p>
    </intervention>
    <intervention id="2-898" speaker_id="96862" name="Sophie Auconie" is_mep="True" mode="written">
      <p sl="fr">Ik heb vóór het door de heer Cashman gepresenteerde verslag gestemd, omdat ik vind dat het Parlement duidelijk stelling moest nemen met betrekking tot de verwezenlijking van de millenniumontwikkelingsdoelstellingen (MOD’s). Deze mogen niet op losse schroeven worden gezet door de huidige economische crisis. Deze doelstellingen, die tijdens de millenniumtop in 2000 zijn aangenomen, zijn nog lang niet gehaald. Het gaat om het verminderen van extreme armoede en honger, het waarborgen van universeel basisonderwijs, het bevorderen van gendergelijkheid, het terugdringen van kindersterfte, het verbeteren van de gezondheid van moeders, het bestrijden van hiv/aids, malaria en tuberculose, het beschermen van het milieu op een duurzame manier en het instellen van een mondiaal partnerschap voor ontwikkeling. In september 2010 zullen alle lidstaten van de Verenigde Naties bijeenkomen om te bepalen welke aanpak moet worden gevolgd en om de resultaten te verbeteren. Door deze resolutie aan te nemen toont het Europees Parlement de staatshoofden en regeringsleiders zijn commitment om de MOD’s te verwezenlijken.</p>
    </intervention>
    <intervention id="2-897" speaker_id="96680" name="Zigmantas Balčytis" is_mep="True" mode="written">
      <p sl="lt">Ik steun dit verslag. Armoedebestrijding is een van de hoofddoelstellingen van het Europese ontwikkelingsbeleid. De negatieve gevolgen van de economische en financiële recessie hebben echter een extra rem gezet op de vooruitgang van ontwikkelingslanden en van de minst ontwikkelde landen. Daarom moeten de EU-lidstaten zich extra inspannen om zo snel mogelijk concrete ontwikkelingshulpmaatregelen te nemen die de handel, ontwikkelingssamenwerking en het gemeenschappelijk landbouwbeleid beslaan. Ook moeten we de integratie van ontwikkelingslanden in de wereldeconomie en de ontwikkeling van de handel in deze landen proberen te bevorderen. De Commissie moet daarnaast zorgen voor een effectief beheer van steunmaatregelen voor ontwikkelingslanden en de minst ontwikkelde landen en voor transparantie en doelmatigheid bij de verdeling van financiële hulp.</p>
    </intervention>
    <intervention id="2-360" speaker_id="photo_generic" name="Gerard Batten, John Bufton, David Campbell Bannerman, Trevor Colman en Nigel Farage" is_mep="True" mode="written">
      <p sl="en">De UK Independence Party steunt schuldenkwijtschelding niet, omdat dit op de volgende punten economisch ondeugdelijk is: 1. Een schuldeisende natie is gewoonlijk een schuldennatie. Zo is het Verenigd Koninkrijk donor van een aanzienlijke hoeveelheid buitenlandse hulp. En toch is het Verenigd Koninkrijk, en daarmee zijn belastingbetalers, gewoonlijk niet graag bereid om als donor ontvangers te helpen terwijl de schulden zich voor de NV Het Verenigd Koninkrijk hoog opstapelen. 2. Schuldenkwijtschelding belet derdewereldlanden die in de schulden zitten om verdere internationale financiële middelen te werven. Het is daarom niet in het belang van de natie die schulden heeft. 3. Schuldenkwijtschelding brengt een moreel gevaar met zich mee. Hoe zit het met de derdewereldlanden die aan hun schuldenverplichtingen voldoen, waarvan er vele zijn? 4. Door kwijtschelding wordt fraude, corruptie en misbruik van leningen, hetgeen in Afrikaanse schuldenlanden zo veel voorkomt, impliciet door de vingers gezien. 5. Wie maakt uit, gegeven de enorme schuld die de meeste internationale economieën nu hebben, waar kwijtschelding op zijn plaats is? Een verder moreel gevaar.</p>
    </intervention>
    <intervention id="2-896" speaker_id="28214" name="Jean-Luc Bennahmias" is_mep="True" mode="written">
      <p sl="fr">Ik heb vóór het verslag-Cashman gestemd over de mate waarin de in 2000 opgestelde millenniumontwikkelingsdoelstellingen zijn verwezenlijkt. Alles lijkt erop te wijzen dat deze doelstellingen niet zullen worden gehaald. De EU heeft een enorme verantwoordelijkheid, aangezien zij de belangrijkste steunverlener is voor arme landen en er vanuit dat oogpunt op het internationale politieke toneel naar haar wordt geluisterd als het om ontwikkelingsvraagstukken gaat. In het verslag-Cashman wordt een bijzonder eerlijk beeld geschetst van de stand van zaken met betrekking tot de millenniumontwikkelingsdoelstellingen, waarbij de nadruk wordt gelegd op extreme armoede, de situatie van vrouwen, gezondheidszorg, onderwijs en het milieu. Dit verslag herinnert ons eraan dat de Europese Unie ervoor moet zorgen dat de diverse vormen van ontwikkelingsbeleid samenhang vertonen. De landbouw-, visserij- en handelsactiviteiten van een land mogen zijn ontwikkeling niet in de weg staan. In dit verslag laat het Parlement voortdurend zien dat het proactief is, door steun te geven aan nieuwe vormen van financiering die algemeen moeten worden verbreid. Het rapport dat tijdens de millenniumtop in 2000 is opgemaakt, is nu meer dan ooit actueel. Het is de plicht van onze leiders om deze realistische en haalbare doelstellingen zo snel mogelijk te verwezenlijken. Dat is in de eerste plaats een kwestie van politieke wil.</p>
    </intervention>
    <intervention id="2-361" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik heb voor dit verslag gestemd omdat de verwezenlijking van de millenniumdoelstellingen voor ontwikkeling een hoofddoelstelling voor de Europese Unie moet blijven. Het verwezenlijken van deze doelstelling, tegen alle verwachtingen in, is een erg belangrijke en op Europees en internationaal niveau urgente uitdaging. De EU en de internationale gemeenschap moeten zich richten op concrete maatregelen om de verwezenlijking van de millenniumdoelstellingen voor ontwikkeling dichterbij te brengen. Ik wil benadrukken dat dit niet het moment is om te bezuinigen over de rug van zieke en honger lijdende mensen. Daarom moet onze bijzondere aandacht uitgaan naar gebieden als gezondheidszorg, vrouwen en kinderen en armoedebestrijding en is meer actie nodig op het gebied van werkgelegenheid en fatsoenlijk werk. Ik wil erop wijzen dat armoedebestrijding door het verwezenlijken van de millenniumdoelstellingen moet worden erkend als het algemene doel van het EU-beleid; ook moet Europa vooroplopen om de beloften van de EU aan de allerarmste landen na te komen. Ik sta achter de oproep van het Europees Parlement om het grootste deel van de financiële hulp van de EU te geven aan diegenen die deze het hardst nodig hebben, met name vrouwen, kinderen en personen met een handicap en alle anderen die het dringendst hulp nodig hebben. Speciale aandacht moet ook uitgaan naar gendergelijkheid, de rechten van minderheden en bestrijding van discriminatie.</p>
    </intervention>
    <intervention id="2-895" speaker_id="96867" name="Maria da Graça Carvalho" is_mep="True" mode="written">
      <p sl="pt">Ik ben heel tevreden dat Europa wereldwijd de belangrijkste ontwikkelingshulpverlener is en blijft.</p>
      <p sl="pt">Ontwikkelingshulp heeft bijgedragen tot het lenigen van de armoede van miljoenen mensen in de zich ontwikkelende wereld. Het aantal mensen dat in extreme armoede leeft is gedaald van 1,8 tot 1,4 miljard. Bijna 90 procent van de arme kinderen gaat nu naar school. Er zijn grote vorderingen gemaakt bij het bestrijden van malaria en tuberculose, en de kindersterfte is scherp gedaald.</p>
      <p sl="pt">De recente voedsel- en brandstofcrises en de wereldwijde economische recessie hebben echter een belangrijk deel van de vorderingen zoals die het afgelopen decennium zijn geboekt ongedaan gemaakt.</p>
      <p sl="pt">De rijke landen zijn verantwoordelijk voor de huidige financiële, economische en klimaatcrises, maar het zijn nu juist de ontwikkelingslanden die de ernstigste gevolgen van de opwarming van de aarde ondervinden. Het is dus heel belangrijk dat we meer ondernemen om klimaatverandering te bestrijden, onder meer door het beschikbaar maken van daarop gerichte technologie.</p>
      <p sl="pt">Ik dring aan op het opzijzetten van extra middelen voor ontwikkelingslanden. Het is zaak dat deze landen zich op de middellange en lange termijn duurzaam ontwikkelen, daarbij geholpen door de particuliere sector, de koolstofmarkt en de openbare sector van de geïndustrialiseerde landen en de verst gevorderde ontwikkelingslanden.</p>
    </intervention>
    <intervention id="2-894" speaker_id="28122" name="David Casa" is_mep="True" mode="written">
      <p sl="en">Ik heb tegen dit verslag gestemd vanwege de controversiële formulering van paragraaf 42 over abortus. Ik ben om ethische redenen tegen abortus en kan een dergelijke zin niet accepteren. Toch moet ik ook zeggen dat ik vind dat de rapporteur uitstekend werk heeft verricht wat betreft alle andere kwesties.</p>
    </intervention>
    <intervention id="2-362" speaker_id="988" name="Carlo Casini" is_mep="True" mode="written">
      <p sl="it">Het is buitengewoon betreurenswaardig dat het Europees Parlement er al jaren niet in slaagt een tragische tegenstrijdigheid op te lossen. In elk document waarin prijzenswaardige maatregelen worden voorgesteld tegen de armoede, de honger en het geweld in de wereld, slagen enkelen erin, rechtstreeks of op slinkse wijze, het zogenaamde recht op abortus in te voegen als instrument voor de gezondheid en voor de ontwikkeling van bevolkingen.</p>
      <p sl="it">Op deze initiatieven van enkelen reageert enerzijds de meerderheid met wezenlijke onverschilligheid en anderzijds de minderheid met een zekere schuchterheid. Het is evenwel evident dat we hier te maken hebben met een tragische tegenstrijdigheid. Het beginsel van een gelijke waardigheid voor ieder menselijk wezen en het beginsel van een bijzondere plicht tot solidariteit met de allerkleinsten worden opgegeven, juist op het moment dat we discriminatie zouden moeten bestrijden en gezondheid zouden moeten beschermen.</p>
      <p sl="it">Dit is ook vandaag het geval in het verslag-Cashman. Paragraaf 42 van dit verslag, dat in tegenspraak is met het hele document, heeft mij, en een niet gering aantal leden van het Parlement met mij, ertoe genoopt het hele verslag te verwerpen. Per saldo wegen de positieve punten in andere delen van de tekst in feite helaas niet op tegen de negatieve zaken die worden bepleit.</p>
    </intervention>
    <intervention id="2-363" speaker_id="1892" name="Carlos Coelho" is_mep="True" mode="written">
      <p sl="pt">Het verwezenlijken van de millenniumontwikkelingsdoelstellingen (MOD’s) is een prioriteit bij het ontwikkelingsbeleid. De VN-bijeenkomst op hoog niveau zal over een aantal maanden reeds worden gehouden, en ook al is er met sommige MOD’s al behoorlijke vooruitgang geboekt, we zijn toch lang niet zo ver als we hadden gehoopt. Er moet meer worden gedaan. De lidstaten moeten de beloften die ze ten aanzien van de officiële ontwikkelingshulp hebben gedaan ook werkelijk nakomen. We moeten verder proberen nieuwe mechanismen voor financiering te vinden die in deze tijden van crisis niet leiden tot extra belastingen. Maar het is vooral van belang dat de ontwikkelingsstrategieën op elkaar zijn afgestemd (zoals bedoeld in de in mei van dit jaar goedgekeurde resolutie inzake de samenhang van het EU-ontwikkelingsbeleid en het concept van officiële ontwikkelingshulp).</p>
      <p sl="pt">Ik ben blij dat het Europees Parlement in het kader van de MOD’s prioriteit verleent aan gezondheid, onderwijs, de meest kwetsbare groepen en de uitbanning van armoede via concrete beleidsmaatregelen op het gebied van handel, landbouw en visserij. Positief is ook de oproep tot een nieuwe structuur voor wereldwijde governance die de ontwikkelingslanden een sterkere stem geeft en de democratie, de vrede en de rechtsstaat in die landen bevordert. Ik ben het er echter niet mee eens dat men abortus als een anticonceptiemiddel beschouwt.</p>
    </intervention>
    <intervention id="2-364" speaker_id="96973" name="Mário David" is_mep="True" mode="written">
      <p sl="pt">Scott McKenzie zong ooit: “If you’re going to San Francisco, be sure to wear some flowers in your hair, If you’re going to San Francisco, you’re gonna meet some gentle people there”. Maar zo zit de wereld niet in elkaar. Je kunt deze boodschap dan ook niet toepassen op de complexe economische en sociale werkelijkheid van dit moment. Daarom heb ik tegen dit verslag gestemd – al wil dat natuurlijk niet zeggen dat ik de goede bedoelingen achter de doelstellingen ervan in twijfel trek. “Imagine there’s no countries, it isn’t hard to do, nothing to kill or die for, and no religion too. Imagine all the people living life in peace”. Het was echter John Lennon zelf die daaraan toevoegde: “You may say I’m a dreamer”. En de werkelijkheid is inderdaad – helaas – niet zo. Het is wel aan ons om ervoor te zorgen dat deze wereld veiliger en rechtvaardiger wordt, een plek waar iedereen althans met een zekere waardigheid kan leven.</p>
      <p sl="pt">De voorstellen in dit verslag zijn op de verwezenlijking van een aantal doelstellingen gericht, zonder dat ze ergens specifiek op zijn geconcentreerd. Er worden nergens duidelijke prioriteiten vastgelegd. De pijlen vliegen in alle richtingen, maar dat heeft wel tot gevolg dat geen van de doelstellingen uitvoerbaar is. Ik geloof verder dat deze voorstellen te veel op staten en centrale regeringen zijn gericht. Ik ben het met die benadering niet eens. Integendeel: ik geloof dat we in de context van de millenniumdoelstellingen vooral moeten investeren in communautaire projecten (zoals de millennium villages), projecten waarbij alle EU-actoren nauw betrokken zijn.</p>
    </intervention>
    <intervention id="2-893" speaker_id="1289" name="Proinsias De Rossa" is_mep="True" mode="written">
      <p sl="en">Ik steun dit verslag over de vorderingen bij de verwezenlijking van de millenniumdoelstellingen voor ontwikkeling ten zeerste. De EU loopt 20 miljard euro achter op haar financieringstoezeggingen, in een tijd dat staten in hun begroting voor ontwikkelingshulp snijden. De lidstaten van de EU moeten niet gaan wankelen als het aankomt op het voldoen aan hun verplichtingen in het kader van de Europese Consensus inzake ontwikkeling. Bovendien moet er naar de millenniumdoelstellingen voor ontwikkeling worden gekeken vanuit het perspectief van ontwikkeling mogelijk maken, terwijl tegelijkertijd de wezenlijke oorzaken van armoede onder ogen gezien en aangepakt moeten worden. De lidstaten moeten zoals beloofd uiterlijk in 2015 0,7 procent van het bni hebben vastgelegd voor hulp, in plaats van dat aandeel te verminderen, hetgeen dubbel zo verontrustend is in tijden van crisis, aangezien het bni zelf kleiner wordt. Daarnaast is het niet acceptabel dat de EU de definitie van officiële ontwikkelingshulp zodanig verbreedt, dat er ander financiële stromen onder vallen, zoals overmakingen of maatregelen op het gebied van schuldenkwijtschelding. Om iets aan onderontwikkeling te doen moet de ontwikkelde wereld belastingparadijzen en illegale kapitaalstromen, die ontwikkelingslanden onthouden van de middelen die ze zo verschrikkelijk hard nodig hebben, krachtig bestrijden. Ik ben van mening dat de verantwoordelijkheid voor ontwikkeling binnen de bevoegdheid van het commissaris voor ontwikkeling moet blijven, die druk moet uitoefenen opdat er een betere beleidssamenhang komt, in het bijzonder wat betreft het beleid op het gebied van de handel en het gemeenschappelijke landbouw- en visserijbeleid.</p>
    </intervention>
    <intervention id="2-892" speaker_id="4335" name="Marielle De Sarnez" is_mep="True" mode="written">
      <p sl="fr">Door een resolutie over de vorderingen bij de verwezenlijking van de millenniumdoelstellingen voor ontwikkeling aan te nemen, geeft het Parlement een krachtige boodschap af. Daaruit blijkt wel hoeveel belang Europa hecht aan het uitbannen van armoede, honger, ziekte en kinder- en moedersterfte binnen nu en 2015. Aan de vooravond van de Europese Raad is de boodschap duidelijk. De staatshoofden en regeringsleiders van de EU moeten zich aan hun financiële toezeggingen houden, ook – en zelfs juist – in deze periode van wereldwijde economische en financiële crisis. Wat nodig is, is een bijdrage van 0,7 procent van het bnp van de lidstaten. Om de achterstand ten opzichte van zijn financiële toezeggingen goed te maken, moet Europa nieuwe financieringsmechanismen instellen, zoals een belasting van 0,05 procent op financiële transacties. Gezien het bedrag dat momenteel met deze transacties gemoeid is – en dat onlangs uitkwam op zeventig maal het mondiale bruto nationaal inkomen – zou een dergelijke belasting 10 miljard euro per jaar kunnen opleveren. Een bijkomstig voordeel hiervan zou zijn dat wij de financiële sector laten meebetalen. Dat lijkt rechtvaardig, aangezien deze sector enorme bedragen aan staatssteun heeft ontvangen om de ongekende crisis te overleven die zij zelf heeft veroorzaakt. Een unilateraal initiatief van de EU zou als katalysator kunnen werken op mondiaal niveau.</p>
    </intervention>
    <intervention id="2-365" speaker_id="96914" name="Anne Delvaux" is_mep="True" mode="written">
      <p sl="fr">Ik verwelkom de stemming over het verslag-Cashman over de vorderingen bij de verwezenlijking van de millenniumdoelstellingen voor ontwikkeling: tussentijdse herziening ter voorbereiding op de VN-bijeenkomst op hoog niveau in september 2010. Dit moest wel aangenomen worden! Slechts vijf jaar voor het verstrijken van de op 2015 gestelde termijn voor de verwezenlijking van de millenniumontwikkelingsdoelstellingen (MOD’s) biedt het verslag de internationale gemeenschap een unieke kans haar inspanningen te verdubbelen om deze doelstellingen te halen. De situatie is kritiek en vereist dringend actie. Het is noodzakelijk hernieuwde inspanningen te doen met het oog op de kwijtschelding van de schulden van de minst ontwikkelde landen en een beleid te volgen van verlichting van de schuldenlast voor ontwikkelingslanden.</p>
      <p sl="fr">Ik ben tevens vóór het instellen van versterkte maatregelen om te controleren of de belofte om uiterlijk in 2015 0,7 procent van het bni aan officiële ontwikkelingshulp (ODA) te besteden, wordt nagekomen. De financiering van de MOD’s moet beginnen op nationaal niveau, en ontwikkelingslanden moeten eigen middelen genereren en toekennen om deze doelstellingen te verwezenlijken, maar de donorgemeenschap moet haar belofte nakomen om haar ODA aanzienlijk te verhogen. Tijdens de bijeenkomst in september moeten de gedane beloften absoluut worden ingelost.</p>
    </intervention>
    <intervention id="2-366" speaker_id="4318" name="Harlem Désir" is_mep="True" mode="written">
      <p sl="fr">Verwezenlijking van de millenniumontwikkelingsdoelstellingen (MOD’s) in 2015 is een fundamentele belofte van de internationale gemeenschap. Zij heeft zich echter niet uitgerust met de middelen om die belofte te houden. Nu wij op twee derde van het traject zijn, is het duidelijk dat veel minst ontwikkelde landen geen enkele doelstelling zullen kunnen halen met betrekking tot het uitbannen van armoede en het bieden van toegang tot onderwijs en gezondheidszorg, en dat de meeste ontwikkelingslanden ze eveneens bij lange na niet zullen verwezenlijken. Europa is ‘s werelds belangrijkste donor, maar kan er – met 0,4 procent van het bni – geen genoegen mee nemen dat het zo ver verwijderd blijft van de doelstelling om 0,56 procent aan officiële ontwikkelingshulp te besteden; een doel dat Europa zichzelf gesteld heeft. Feit is dat de behoeften aan steun groter zijn dan ooit tevoren, met name op het gebied van voedselzekerheid, de strijd tegen klimaatverandering, onderwijs, gezondheidszorg – in het bijzonder voor mensen met hiv –, de gezondheid van moeders en de reproductieve gezondheid. Met het verslag-Cashman roept de Fractie van de Progressieve Alliantie van Socialisten en Democraten in het Europees Parlement de Europese Raad van 17 juni op om steun te geven aan het voorstel om een belasting van 0,05 procent op internationale financiële transacties in te stellen, hetgeen 10 miljard euro zou opleveren, en om zich ten doel te stellen om in 2012 0,63 procent van het Europese bni aan ontwikkelingshulp te besteden, en dit uiteindelijk te verhogen naar 0,7 procent.</p>
    </intervention>
    <intervention id="2-367" speaker_id="96692" name="Leonidas Donskis" is_mep="True" mode="written">
      <p sl="lt">Als schaduwrapporteur van dit verslag sta ik vierkant achter dit verslag dat tot doel heeft ervoor te zorgen dat de millenniumdoelstellingen voor ontwikkeling worden gehaald. Ik wil mijn volle steun uitspreken voor de pogingen van mijn collega-Parlementsleden om de Europese Unie op dit vlak met één stem te laten spreken en vooruitstrevend te laten zijn. Ik kan mij echter niet vinden in de twee ingediende amendementen; als liberaal vind ik de bepalingen hierin onacceptabel. Daarom heb ik tegen het voorstel gestemd om in de EU unilateraal een belasting op valuta- en derivatentransacties in te voeren om mondiale collectieve goederen te financieren, waaronder de millenniumdoelstellingen voor ontwikkeling. De Europese Unie moet haar burgers niet extra belasten, en al helemaal niet met belastingen waarvan nog niet geheel duidelijk is hoe ze werken en wat ze voor gevolgen zullen hebben. Ook ben ik tegen het wettelijk bindende karakter van maatregelen voor ontwikkelingshulp.</p>
      <p sl="lt">De lidstaten moeten zich houden aan hun verplichtingen om het bedrag aan officiële ontwikkelingshulp te verhogen, maar de Europese Unie mag geen wettelijke sancties opleggen aan lidstaten die hun verplichtingen in de gewijzigde context van de financiële crisis slechts ten dele nakomen. Niet alle lidstaten hebben in dezelfde mate te lijden gehad van de crisis, en niet alle landen zullen de doelstelling van 0,7 procent halen. Het Europees Parlement moet deze landen steunen door middel van ‘zachtere’ en acceptabelere middelen dan strikte wettelijke maatregelen.</p>
    </intervention>
    <intervention id="2-891" speaker_id="28127" name="Lena Ek" is_mep="True" mode="written">
      <p sl="sv">Het is angstaanjagend dat zo veel Parlementsleden in hun poging om paragraaf 42 uit het verslag te laten schrappen tegen het recht van vrouwen in ontwikkelingslanden stemden om over hun eigen lichaam en reproductieve gezondheid te beslissen. Het is een zeer zorgwekkende tendens dat tegenstanders van abortus in Europa hulpprogramma’s gebruiken om hun standpunten door te drukken. De mogelijkheid tot gezinsplanning is een belangrijk element om vrouwen in ontwikkelingslanden de kans te geven om over hun eigen leven te beslissen en zodoende uit de armoede te geraken.</p>
    </intervention>
    <intervention id="2-368" speaker_id="28310" name="Edite Estrela" is_mep="True" mode="written">
      <p sl="pt">Ik heb vóór het verslag-Cashman gestemd, omdat we nog een lange weg zullen moeten afleggen om de millenniumdoelstellingen voor ontwikkeling te behalen. Het is zaak de bestaande maatregelen te versterken om de verwezenlijking van deze doelstellingen tegen 2015 mogelijk te maken, onder andere door ervoor te zorgen dat de lidstaten de beloften die ze met betrekking tot steun voor de ontwikkelingslanden hebben gedaan ook inderdaad nakomen.</p>
      <p sl="pt">Ik ben daarom heel tevreden dat paragraaf 42 is goedgekeurd, waarin alle lidstaten en de Commissie verzocht worden “om de zorgwekkende neergang in de financiering van seksuele en reproductieve gezondheidszorg en de rechten op dat vlak in de ontwikkelingslanden te keren, en om beleid inzake vrijwillige gezinsplanning, veilige abortus, de behandeling van seksueel overdraagbare infecties en de verstrekking van producten voor reproductieve gezondheid zoals levensreddende geneesmiddelen en anticonceptiemiddelen, waaronder condooms, te steunen”.</p>
    </intervention>
    <intervention id="2-369" speaker_id="96977" name="Diogo Feio" is_mep="True" mode="written">
      <p sl="pt">Het uitbannen van armoede en het verkleinen van de kloof die de armen en rijken van elkaar scheidt zijn belangrijke doelstellingen. Regeringen moeten daar aandacht aan besteden en middelen voor vrijmaken. Deze doelstellingen zijn op de millenniumtop van 2000 aanvaard, en de Europese Unie heeft als belangrijkste donor een groot aandeel in de resultaten van deze inspanningen.</p>
      <p sl="pt">Het is zeker waar dat de ontwikkelingslanden zich een inspanning hebben getroost. Veel van deze landen zijn echter verwikkeld in crises die hun inzet kunnen verzwakken. Toch blijft de uiteindelijke verantwoordelijkheid berusten bij de landen die steun ontvangen: zij zullen moeten laten zien dat ze hun verantwoordelijkheden met betrekking tot goed bestuur, de rechtsstaat en de fundamentele burgerlijke vrijheden kunnen nakomen. Ik betreur het intussen wel dat de rapporteur dit Parlement onder het mom van goede bedoelingen probeert te bewegen een resolutie aan te nemen, waarin – in flagrante strijd met de bevoegdheden van de lidstaten en derde landen in dezen – het bevorderen van abortus wordt gepropageerd als middel om de millenniumdoelstellingen te verwezenlijken. Nieuw is deze tactiek niet, maar daarom niet minder achterbaks en laakbaar.</p>
    </intervention>
    <intervention id="2-890" speaker_id="96899" name="José Manuel Fernandes" is_mep="True" mode="written">
      <p sl="pt">De verwezenlijking van de millenniumdoelstellingen voor ontwikkeling (MOD’s) is voor de internationale gemeenschap een zaak van fundamenteel belang. Financiële steun voor de ontwikkelingslanden draagt bij tot het lenigen van armoede, het terugdringen van de sterfte en het verbeteren van het opleidingsniveau van miljoenen mensen. Extreme armoede is inderdaad afgenomen, bijna 90 procent van arme kinderen gaat naar school en de kindersterfte neemt snel af. Er moet nog veel gedaan worden, en er moet nog veel steun worden verleend om ervoor te zorgen dat de minder ontwikkelde landen de MOD’s met betrekking tot het uitbannen van armoede en de toegang tot onderwijs en gezondheidszorg behalen. Europa is voorvechter van de grondrechten en de mensenrechten. Bij ons geldt solidariteit als grondbeginsel en wij zijn wereldwijd de belangrijkste donor van ontwikkelingshulp. Daarom moet Europa op dit gebied een leidersrol vervullen, en zeker bij de volgende VN-evaluatietop, die in september zal plaatsvinden. Ik betreur het intussen wel dat in dit verslag nobele doelstellingen vermengd zijn geraakt met gevoelige kwesties in de sfeer van het individuele geweten, zoals abortus. Het bevorderen van een pro-abortusbeleid zal niet helpen bij het verwezenlijken van de MOD’s. Daarom heb ik tegen dit verslag gestemd.</p>
    </intervention>
    <intervention id="2-370" speaker_id="4466" name="Ilda Figueiredo" is_mep="True" mode="written">
      <p sl="pt">Volgens de Millenniumverklaring van 2000 ging het er oorspronkelijk om “het aantal mensen dat in extreme armoede leeft te halveren, ervoor zorg te dragen dat iedereen toegang heeft tot schoon drinkwater en basisonderwijs, [en] de verspreiding van hiv/aids te keren”. Die doelstellingen – op zich al vrij beperkt – zijn nog lang niet behaald, en dat wordt in dit verslag erkend. De EU heeft haar begrotingen voor ontwikkelingshulp verlaagd, terwijl de lidstaten van diezelfde Unie onlangs miljarden dollars hebben uitgegeven om hun banken te redden. De daarmee corresponderende rekening hebben ze uiteindelijk laten betalen door de volkeren van de EU, terwijl ze de grote economische en financiële concerns die deze banken bezaten ongedeerd hebben gelaten.</p>
      <p sl="pt">De tekst van het verslag bevat echter een aantal contradicties. Wij geloven dat het van belang is daarop te wijzen, vooral wanneer de tekst aan de ene kant kritiek levert op de liberalisering van de handel, maar tegelijkertijd het openstellen van die handel na de afsluiting van de Doha-ronde van de WTO steunt en de economische partnerschapsovereenkomsten en de vrijhandelszones aanvaardt. De liberalisering van de handel accentueert de ongelijkheid. Ze leidt tot ernstiger uitbuiting van de werkers en de natuurlijke hulpbronnen, met meer armoede en uitsluiting, en versterkt de afhankelijkheidsrelatie van landen. Door de ontwikkelingshulp aan deze doelstellingen op te offeren, zoals de EU en de VS doen, bereik je alleen maar dat de millenniumontwikkelingsdoelstellingen in 2015 niet gerealiseerd zullen worden.</p>
    </intervention>
    <intervention id="2-889" speaker_id="96952" name="Sylvie Guillaume" is_mep="True" mode="written">
      <p sl="fr">Ik heb vóór dit verslag gestemd, omdat ik ermee instem dat een belangrijke doelstelling van het ontwikkelingsbeleid, namelijk het terugdringen van de armoede, wordt nagestreefd. De lidstaten hebben een belangrijke verantwoordelijkheid en moeten zich op dit punt aan hun belofte houden; wij moeten hen hier weer aan herinneren. Hoewel de tot op heden geboekte vooruitgang bemoedigend is, met name wat betreft het toegenomen schoolbezoek van arme kinderen of de bestrijding van malaria en tuberculose, moeten er nog aanzienlijke inspanningen worden geleverd om de beloften van iedereen binnen nu en 2015 gestand te kunnen doen, en dit ondanks de huidige context van de crisis. Ik steun dan ook de invoering van een belasting op valuta- en derivatentransacties, evenals de verlichting van de schuldenlast voor ontwikkelingslanden en de kwijtschelding van de schulden van de minst ontwikkelde landen. Tot slot heb ik ook vóór verscheidene amendementen gestemd die ten doel hebben maatregelen te treffen op het gebied van de seksuele en reproductieve gezondheid, aangezien deze van essentieel belang zijn bij de bestrijding van aids en het terugdringen van de moedersterfte. Dit zijn maatregelen waaraan wij niet voorbij mogen gaan.</p>
    </intervention>
    <intervention id="2-371" speaker_id="2338" name="Ian Hudghton" is_mep="True" mode="written">
      <p sl="en">In het verslag-Cashman worden belangrijke oproepen gedaan aan de EU en haar lidstaten om een aantal beleidsmaatregelen op het gebied van internationale ontwikkeling ten uitvoer te brengen en ik onderschrijf deze oproepen van ganser harte. Er zou ook aan toegevoegd moeten worden dat er op ander niveau dan het niveau van de EU of de lidstaten actie kan worden ondernomen. Schotland bijvoorbeeld, kan een onderscheiden bijdrage leveren in zijn werk met ontwikkelingslanden en de Schotse regering heeft ook een internationaal ontwikkelingsbeleid gepubliceerd dat wil bijdragen aan de verwezenlijking van de millenniumdoelstellingen voor ontwikkeling.</p>
    </intervention>
    <intervention id="2-888" speaker_id="4260" name="Eija-Riitta Korhola" is_mep="True" mode="written">
      <p sl="fi">Ik wil wijzen op paragraaf 14 van het verslag over de verwezenlijking van de millenniumdoelstellingen, waarin de Europese Unie wordt opgeroepen tot het verstrekken van aanzienlijke middelen om de arme landen te helpen bij de bestrijding van de gevolgen van de klimaatverandering en er bovendien op wordt aangedrongen dat deze middelen een aanvulling vormen op de bestaande steunverbintenissen.</p>
      <p sl="fi">Klimaatverandering is een feit en wij moeten ermee leren leven. Een van de grootste beoordelingsfouten van de milieubeweging is dat zij lange tijd weigerde over aanpassing te praten. Dat werd als een luxeprobleem van het Westen gezien, want aanpassingsmaatregelen en de daarvoor benodigde financiering waren geen optie voor de armen in de wereld. Het is de verdienste van Kopenhagen dat er een klimaatfonds voor de ontwikkelingslanden is opgericht.</p>
      <p sl="fi">De betekenis van klimaatverandering in alle problemen van de ontwikkelingslanden moet echter niet worden overdreven. Het lijkt erop dat klimaatverandering in onze fantasieën alle andere problemen tenietdoet. Men denkt opeens dat als wij de uitstoot reduceren, dan alle andere problemen als het ware wegsmelten. Niets is minder waar. Wij moeten ervoor zorgen dat wij niet in naam van het klimaat verhinderen dat honderden miljoenen kinderen inentingen en onderwijs krijgen of dat wij de bestrijding van erosie en andere op te lossen milieuproblemen in gevaar brengen.</p>
      <p sl="fi">De beste manier om het klimaat te helpen is door mensen uit hun armoede te verlossen, want vooral armoede zorgt ervoor dat mensen hun toevlucht nemen tot oplossingen die schadelijk zijn voor het milieu. Daarom is het naar mijn mening zeer belangrijk dat er in het verslag vooral wordt geëist dat het geld voor de bestrijding van en aanpassing aan de klimaatverandering niet wordt gehaald uit de andere ontwikkelingshulpverplichtingen van de Europese Unie.</p>
    </intervention>
    <intervention id="2-372" speaker_id="96742" name="Jean-Luc Mélenchon" is_mep="True" mode="written">
      <p sl="fr">Dit verslag bevat een aantal positieve punten, zoals het feit dat de nadruk wordt gelegd op de ecologische schuld die de noordelijke landen hebben ten opzichte van de zuidelijke landen, en het verzoek om aanvullende steun op dit gebied. Ik kan mij eveneens vinden in het verzoek om de schuldenkwijtschelding van de landen niet langer als onderdeel van de officiële ontwikkelingshulp aan te merken.</p>
      <p sl="fr">Hetzelfde geldt voor de invoering van een eerlijke verdeling van de rijkdom, steun voor lokale kleinschalige landbouw en maatregelen om de toegang tot land, water en andere bronnen van biodiversiteit te bevorderen. Het is echter betreurenswaardig dat er, nadat dergelijke voorstellen naar voren zijn gebracht, in het verslag steun wordt gegeven aan de economische partnerschapsovereenkomsten, de Doha-ronde en alle WTO-overeenkomsten, met andere woorden aan het tegenovergestelde van de beginselen die in het verslag worden gepropageerd. Daarom onthoud ik mij van stemming.</p>
    </intervention>
    <intervention id="2-887" speaker_id="96978" name="Nuno Melo" is_mep="True" mode="written">
      <p sl="pt">De EU is nog steeds de drijvende kracht bij het verwezenlijken van de millenniumdoelstellingen voor ontwikkeling (MOD’s). Ze is wereldwijd ook de belangrijkste donor. Daarom moet de EU haar verantwoordelijkheden aanvaarden en een leidersrol vervullen bij de in september 2010 te houden VN-bijeenkomst op hoog niveau. Om het leed van miljoenen mensen over de gehele wereld te lenigen is het van groot belang dat we de MOD’s behalen, in de eerste plaats door het uitbannen van armoede. We moeten er intussen wel op wijzen dat onder het mom van armoedebestrijding opnieuw op slinkse wijze, zonder de nodige duidelijkheid, is geprobeerd gevoelig liggende zaken in het pleit te betrekken, zoals bijvoorbeeld het abortusbeleid in de ontwikkelingslanden.</p>
    </intervention>
    <intervention id="2-373" speaker_id="28255" name="Andreas Mölzer" is_mep="True" mode="written">
      <p sl="de">Armoedebestrijding is sinds jaar en dag een van de belangrijkste doelen van het ontwikkelingsbeleid. Er is echter weinig bereikt in de afgelopen decennia; ontwikkelingspolitieke inspanningen hebben veeleer dikwijls averechts gewerkt. Het is bijzonder zorgwekkend dat middelen van industrielanden in vele landen zijn gebruikt om dictators of de heersende klassen aan de macht te houden en de arme massa’s te onderdrukken. Zelfs programma’s ter bestrijding van de honger hebben blijkbaar slechts geleid tot een explosieve groei van de bevolking. Indien we de armoede willen bestrijden, is het in ieder geval noodzakelijk voedselspeculatie te voorkomen en het ontwikkelingsbeleid te herzien.</p>
      <p sl="de">Microkredieten zijn duidelijk een goed uitgangspunt voor zelfhulp. We moeten echter tevens erop kunnen rekenen dat landen die ontwikkelingshulp ontvangen, migranten terugnemen die illegaal onze landen zijn binnengekomen. Zolang onze ontwikkelingshulp niet volledig wordt herzien, zullen we de gestelde doelen waarschijnlijk niet bereiken. Ik heb dit verslag derhalve afgewezen.</p>
    </intervention>
    <intervention id="2-374" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Ik ben van mening dat het belangrijk is om uit paragraaf 22 de oproep te verwijderen dat de EU de exportsubsidies voor landbouwproducten moet afschaffen. De auteur van het verslag en de collega’s die dit idee ondersteunen weten heel goed dat niet de exportsubsidies – die de Europese landbouwproductie ondersteunen in deze crisisperiode – het werkelijke probleem zijn. Ik heb mij onthouden van stemming, omdat ik vind dat dit verslag beter verankerd moet zijn in de werkelijkheid, meer pragmatisch en minder ideologisch gekleurd moet zijn.</p>
    </intervention>
    <intervention id="2-886" speaker_id="96981" name="Franz Obermayr" is_mep="True" mode="written">
      <p sl="de">In dit verslag wordt geen rekening gehouden met het feit dat de EU slechts hulp aan anderen kan verlenen indien zij zelf economisch gezien enigszins vaste grond onder de voeten heeft. Hoe sneller de EU de gevolgen van de crises te boven is, hoe sneller zij in staat zal zijn een op de lange termijn gerichte en duurzame ontwikkelingshulp ten uitvoer te leggen. In het verslag over de millenniumdoelstellingen wordt hieraan niet voldoende aandacht geschonken; daarom heb ik ertegen gestemd.</p>
    </intervention>
    <intervention id="2-885" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Rekening houdend met de plichten van de Europese lidstaten en de conformiteit met de bepalingen van het Verdrag van Lissabon heb ik besloten om mijn steun te geven aan het verslag over de vorderingen bij de verwezenlijking van de millenniumdoelstellingen voor ontwikkeling: tussentijdse herziening ter voorbereiding van de VN-bijeenkomst op hoog niveau in september 2010. De Europese Unie dient als grootste ontwikkelingshulpverlener van de wereld stappen te ondernemen om de hoofddoelen van de EU, zoals bijvoorbeeld bestrijding en uitbanning van armoede, te realiseren. In juni 2010, enkele maanden voor de VN-bijeenkomst op hoog niveau, komt de Europese Raad bijeen voor een top waarop de vorderingen bij de verwezenlijking van de millenniumdoelstellingen voor ontwikkeling beoordeeld zullen worden. Er wordt dan van de Europese Raad verwacht dat hij een gemeenschappelijk standpunt in deze kwestie inneemt. We moeten immers pogen om op coherente wijze de problemen van de ontwikkelingslanden, zoals armoede, hongersnood, gezondheidszorg en onderwijs, op te lossen.</p>
    </intervention>
    <intervention id="2-375" speaker_id="28409" name="Raül Romeva i Rueda" is_mep="True" mode="written">
      <p sl="en">Ik ben blij dat we vandaag het verslag-Cashman over de millenniumdoelstellingen voor ontwikkeling hebben aangenomen. Zolang we effectieve hulp garanderen, worden er levens gered en zal de armoede worden uitgebannen. In september 2010 komen alle lidstaten van de Verenigde Naties in New York bijeen om de vorderingen te bespreken die bij de verwezenlijking van de millenniumdoelstellingen voor ontwikkeling zijn gemaakt en om het eens te worden over acties die ondernomen moeten worden om te garanderen dat de doelen worden bereikt.</p>
      <p sl="en">Het verslag dat we vandaag hebben aangenomen is een buitengewoon belangrijk document wat betreft het helpen bepalen van een ambitieus EU-standpunt over deze kwestie vooruitlopend op de top van september en het uitoefenen van politieke druk op de lidstaten van de EU. Met de ondersteuning van dit verslag door een overweldigende meerderheid van de leden van het Europees Parlement wordt aan de staatshoofden en regeringsleiders van de EU de heldere en alle partijen overstijgende boodschap gezonden, voordat zij op 17 juni in Brussel bijeenkomen, dat de EU zich sterk en volledig dient te blijven inzetten voor het bereiken van de millenniumdoelstellingen voor ontwikkeling, in het bijzonder in een tijd van financiële crisis.</p>
    </intervention>
    <intervention id="2-376" speaker_id="97294" name="Catherine Soullie" is_mep="True" mode="written">
      <p sl="fr">Dit verslag over de vorderingen bij de verwezenlijking van de millenniumdoelstellingen voor ontwikkeling heeft een wending genomen die ik niet kon steunen: ik vond het belangrijk om tegen het verslag-Cashman als geheel te stemmen, nadat bij de stemming in onderdelen het tweede deel van paragraaf 42 van het ontwerpverslag van de heer Cashman was aangenomen. Het idee achter de uitdrukking ‘veilige abortus’ vertoonde een dermate gebrek aan duidelijkheid dat er niet aan voorbij gegaan kon worden. Abortus is in bepaalde uitzonderlijke omstandigheden weliswaar noodzakelijk, maar moet niet worden beschouwd als een anticonceptiemiddel. Bovendien is abortus, net als alle medische handelingen, nooit zonder gevaar. Wij moeten het niet bagatelliseren. Ontwikkeling is in de allereerste plaats gebaseerd op eerbiediging van het leven.</p>
    </intervention>
    <intervention id="2-377" speaker_id="4751" name="Bart Staes" is_mep="True" mode="written">
      <p sl="nl">Het is stilaan duidelijk dat er meer inspanningen nodig zijn wil de wereld de milleniumdoelstellingen halen. Ik steun dus de resolutie over de inzet van de Unie om op een meer efficiënte en coherente manier beleid te voeren en zo de armoede en de honger te halveren, te voorzien in volledig basisonderwijs, de genderongelijkheid op te heffen en de gezondheidssituatie van velen te verbeteren.</p>
      <p sl="nl">Ik wil dat Europa zijn verantwoordelijkheid neemt, te beginnen met de 0,7 procentnorm. Ook een coherenter ontwikkelingsbeleid dringt zich op. Door de landbouwsubsidies die wij aan Europese boeren geven, kunnen boeren in ontwikkelingslanden geen goede prijs krijgen voor hun producten. Armoede de wereld uit helpen begint met eerlijke handel.</p>
      <p sl="nl">Ik wil ook dat er een belasting komt op valuta- en derivatentransacties en dat eindelijk een einde gesteld wordt aan belastingparadijzen, belastingontduiking en illegale kapitaalstromen, binnen het G20- en VN-kader. Het wordt hoog tijd dat er meer transparantie komt en dat automatisch gemaakte winsten en betaalde belasting openbaar worden gemaakt. Ik pleit al langer voor een rapportagesysteem per land zodat ontwikkelingslanden in staat zijn hun eigen middelen te houden voor hun eigen ontwikkeling.</p>
    </intervention>
    <intervention id="2-378" speaker_id="96698" name="Viktor Uspaskich" is_mep="True" mode="written">
      <p sl="lt">De in het programma van de millenniumdoelstellingen voor ontwikkeling geformuleerde doelstelling is prijzenswaardig, en mijns inziens moeten we alles op alles zetten om deze te verwezenlijken. Litouwen is een klein land met een beperkt bilateraal ontwikkelingsbudget. Mondiale doelstellingen zijn complex en soms onhaalbaar voor ons. Het grootste deel van onze bilaterale steun (ongeveer 50 procent) gaat naar landen die deel uitmaken van het Europese nabuurschapsbeleid. De reden hiervoor is niet dat we minder zouden geven om mensen in Afrika of de Caraïben dan om mensen dichter bij huis. Voor Litouwen en landen in vergelijkbare omstandigheden telt niet zozeer de kleine toewijzing van middelen, maar wel de effectiviteit daarvan. Voor zover mogelijk moeten we proberen betere resultaten te bereiken met relatief weinig middelen, en dat is niet altijd mogelijk in verre landen. Wij willen helpen waar we kunnen, zij het niet met geld, dan met onze ervaring met integratie en ander onderzoek dat nuttig kan zijn. Armoedebestrijding, of het nu in Litouwen of in de verste uithoek van Afrika is, moet een van onze topprioriteiten zijn. De strijd tegen corruptie en de hulp aan de allerarmsten – dat is onze morele plicht en een langetermijnbelang van de EU. Het aantal mensen dat geen volledige of een onzekere baan heeft, is toegenomen, en daarom moeten we alles in het werk stellen om met name de belangen van de meest kwetsbare groepen te beschermen.</p>
    </intervention>
    <intervention id="2-380" speaker_id="28255" name="Andreas Mölzer" is_mep="True" mode="written">
      <p sl="de">Cariforum-EU, dat een partnerschap vormt tussen de landen van Europa en enkele Caribische landen, is duidelijk iets wat wij moeten ondersteunen. Ontwikkeling, armoedebestrijding, democratie, mensenrechten, een halt toeroepen aan globale bedreigingen van de vrede, veiligheid en stabiliteit zijn essentiële elementen om een versterking van de Caribische regio te bewerkstelligen. Ik vind het echter niet nuttig speciaal voor dit doel een Delegatie in de Parlementaire Commissie in het leven te roepen, met name indien deze geen niet-ingeschreven leden zal tellen. Daarom heb ik tegen dit voorstel gestemd.</p>
    </intervention>
  </section>
  <section id="creitem25" title="9. Rectificaties stemgedrag/voorgenomen stemgedrag: zie notulen"/>
  <section id="creitem26" title="10. Goedkeuring van de notulen van de vorige vergadering: zie notulen"/>
  <section id="creitem27" title="11. Vragenuur met de voorzitter van de Commissie">
    <intervention id="2-386" speaker_id="28269" name="De Voorzitter" is_mep="True" mode="spoken">
      <p sl="nl">Aan de orde is het vragenuur met de voorzitter van de Commissie.</p>
    </intervention>
    <intervention id="2-387" speaker_id="28229" name="Manfred Weber" is_mep="True" mode="spoken">
      <p sl="de">namens de PPE-Fractie . – Mijnheer de Voorzitter, mijnheer Barroso, geachte collega’s, de Commissie heeft tijdens haar vergadering vandaag de nieuwe SWIFT-overeenkomst aangenomen, hetgeen met grote meerderheid of zelfs unaniem besloten werd.</p>
      <p sl="de">Het zal de voorzitter van de Commissie zeker bekend zijn dat burgers zich grote zorgen maken over de verstrekking van gegevens. Met het oog daarop wil ik hem dan ook vragen op welke punten hij grote vooruitgang verwacht en op welke wijze we de burgers kunnen overtuigen van de noodzaak van deze overeenkomst.</p>
    </intervention>
    <intervention id="2-388" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Het klopt dat de herziene ontwerpovereenkomst vandaag unaniem werd aangenomen door de Commissie. Wij zijn van mening dat deze overeenkomst onderhevig is aan strikte naleving van beveiligingsmaatregelen op het gebied van privacy en de bescherming van persoonsgegevens. De overeenkomst waarborgt het noodzakelijkheids- en evenredigheidsbeginsel, en het doel ervan is strikt beperkt tot preventie, onderzoek, waarneming of vervolging van terrorisme en de financiering van terrorisme.</p>
      <p sl="en">In de huidige vorm respecteert de overeenkomst de grondrechten en neemt zij de principes in acht die met name worden erkend in het Handvest van de grondrechten. De overeenkomst waarborgt belangrijke beveiligingsmaatregelen voor gegevens wanneer deze door aanbieders worden verwerkt. Ook wordt in de overeenkomst transparantie in het gebruik van gegevens geboden, evenals de mogelijkheid van een proces om gerechtelijk beroep aan te tekenen.</p>
      <p sl="en">Daarom is de Commissie van mening dat deze ontwerpversie verenigbaar is met respect voor grondrechten en toereikende antwoorden zal geven op de bezorgdheden van het Parlement, zoals uitgedrukt in de resolutie over de vijfde interim-overeenkomst waarover in maart 2010 werd gestemd.</p>
    </intervention>
    <intervention id="2-389" speaker_id="28229" name="Manfred Weber" is_mep="True" mode="spoken">
      <p sl="de">namens de PPE-Fractie . – Mijnheer de Voorzitter, ik wil een korte aanvullende vraag stellen. Het betreft de inhoud van de overeenkomst die u hebt gepresenteerd. Ik wil mijn eerdere vraag nog eens stellen: wat betekent deze overeenkomst voor de trans-Atlantische betrekkingen? Hoe belangrijk is het voor de overige onderwerpen die we nog met de VS moeten bespreken? Ik wil u verzoeken hierop in te gaan.</p>
    </intervention>
    <intervention id="2-390" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Dat is zelfs zeer belangrijk. Ik kan u vertellen dat onze Amerikaanse partners dit waarschijnlijk als een van de hoogste prioriteiten beschouwen in de huidige gesprekken met de Europese Unie, zo niet als de hoogste prioriteit. Deze overeenkomst is van cruciaal belang voor de betrekkingen tussen de Europese Unie en de VS. Sinds 1 januari 2010 zijn aanzienlijke hoeveelheden gegevens die de Amerikaanse regering voorheen ontving niet meer beschikbaar, en hierdoor ontstaan problemen in haar programma. Daarom vinden wij dat we dit ook moeten oplossen, rekening houdend met het belang van trans-Atlantische betrekkingen. Natuurlijk zijn deze trans-Atlantische betrekkingen van het grootste belang, maar dit betekent niet dat we ons niet zouden moeten houden aan onze principes van privacy en gegevensbescherming.</p>
      <p sl="en">Tegelijkertijd denk ik dat we nu een zeer, zeer goede overeenkomst hebben bereikt en dat commissaris Malmström zeer belangrijk werk heeft verricht. Ik vind dus ook dat het vanuit een breder politiek perspectief belangrijk is dat we met onze Amerikaanse partners overeenstemming bereiken over deze kwestie.</p>
    </intervention>
    <intervention id="2-391" speaker_id="1911" name="Martin Schulz" is_mep="True" mode="spoken">
      <p sl="de">namens de S&amp;D-Fractie . – Mijnheer de Voorzitter, mijnheer Barroso, in aansluiting op de vragen van mijn collega Manfred Weber wil ik u vragen of commissaris Malmström het college erop heeft gewezen dat er in het Parlement grote bezwaren bestaan tegen de huidige stand van de onderhandelingen.</p>
      <p sl="de">Beseft de Commissie dat het besluit dat zij vandaag genomen heeft, door het Parlement zeker niet als voldoende vooruitgang wordt beschouwd? Beseft u, mijnheer de Voorzitter, dat het vandaag genomen besluit, indien het zo wordt uitgevoerd, betekent dat werknemers in dienst bij particuliere bedrijven zoals Swift meer controlerechten hebben dan ambtenaren van de Europese Unie? Heeft mevrouw Malmström u over deze zaken ingelicht? Zo ja, hoe hebt u dit besluit dan kunnen nemen? Zo nee, waarom heeft mevrouw Malmström u hier niet op gewezen?</p>
    </intervention>
    <intervention id="2-392" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Natuurlijk werd het college voortdurend door de verantwoordelijke commissaris geïnformeerd over het onderhandelingsproces. Vandaag nog heeft commissaris Malmström ons geïnformeerd over het eindresultaat van die onderhandelingen. Meer dan dat zelfs: zij heeft ons verteld dat ze een zeer intensieve dialoog heeft onderhouden met velen van u in het Europees Parlement. We zijn ons maar al te goed bewust van de zorgen waaraan dit Parlement uitdrukking heeft gegeven; ze heeft me verteld dat ze het Parlement regelmatig op de hoogte heeft gehouden over het onderhandelingsproces.</p>
      <p sl="en">De Commissie heeft haar onderhandelingsrol vervuld; het is nu aan het Parlement om de afspraak al dan niet te accepteren. Ik raad u sterk aan dit wel te doen, omdat deze ook belangrijk is voor de veiligheid van Europese burgers. Wij vinden dat we het vereiste beschermingsniveau wat betreft grondrechten en gegevensbescherming hebben bereikt, maar dit is uiteraard een zeer gevoelige kwestie. Wij vinden dat de rechten van dit Parlement volledig zijn meegenomen, maar we moesten onderhandelen namens de Europese Unie en zoals ik heb verteld, was het besluit dat de Commissie vandaag heeft genomen unaniem.</p>
    </intervention>
    <intervention id="2-393" speaker_id="1911" name="Martin Schulz" is_mep="True" mode="spoken">
      <p sl="de">namens de S&amp;D-Fractie . – Mijnheer de Voorzitter, mijnheer Barroso, ik dank u vriendelijk voor uw beschrijving van het debat. Dat was echter niet het antwoord op mijn vraag. Ik zal daarom proberen dit keer preciezer te zijn en ik verzoek u ook een precies antwoord te geven.</p>
      <p sl="de">Heeft mevrouw Malmström tijdens het debat in de Commissie voorafgaand aan de besluitname van het college gezegd dat het risico bestaat dat het Parlement de tekst die u nu als overeenkomst presenteert, zal afwijzen? Of heeft mevrouw Malmström gezegd: "Met deze tekst kunnen we rekenen op een meerderheid in het Parlement?" Ik formuleer mijn vraag nog eens heel precies: Heeft mevrouw Malmström gezegd: "Met deze tekst kunnen we rekenen op een meerderheid in het Parlement“, of heeft zij gezegd: "Met deze tekst is het onzeker of we een meerderheid in het Parlement zullen behalen“? Ik verzoek u een precies antwoord te geven.</p>
    </intervention>
    <intervention id="2-394" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Commissaris Malmström kan niet voorspellen hoe het Parlement zal stemmen. Dat weet ze zelf maar al te goed.</p>
      <p sl="en">Uw vraag was of mevrouw Malmström mij of het college heeft geïnformeerd over de waarschijnlijke stemming of reactie van het Parlement: of er voor of tegen zou worden gestemd.</p>
      <p sl="en">Natuurlijk hoopt zij dat u voor zult stemmen. Anders had ze de onderhandelingen namens de Commissie nooit afgerond. Nadat het Parlement enkele maanden geleden tegen stemde, hadden wij binnen de Commissie een zeer belangrijke discussie. Ik heb ook diverse keren gesproken met commissaris Malmström. We zijn ons bewust van enkele vragen die mogelijk zijn gerezen met betrekking tot deze overeenkomst, en ook zij is zich daar persoonlijk terdege van bewust aangezien ze veel tijd heeft gestoken in haar contacten met het Parlement. Wij anticiperen nu echter niet hoe het Parlement zal stemmen. Zoveel kan ik u wel zeggen. Zij kon me dat niet vertellen, maar ze heeft me wel verteld dat ze nog steeds met het Parlement in overleg is. Wanneer er wordt gestemd over die voorgestelde overeenkomst, wil dat niet zeggen dat er al een overeenkomst is.</p>
      <p sl="en">Dit is het enige dat ik u naar mijn beste weten kan vertellen over de informatie die de verantwoordelijke commissaris aan mij en het college heeft verstrekt.</p>
    </intervention>
    <intervention id="2-395" speaker_id="97058" name="Guy Verhofstadt" is_mep="True" mode="spoken">
      <p sl="fr">namens de ALDE-Fractie. – Mijnheer de Voorzitter, wees gerust, ik zal geen vragen stellen over Swift, we zullen het daar later over hebben. Maar gisteren hadden mevrouw Merkel en de heer Sarkozy hun top. Ze hebben daar besloten tot een benadering van economisch bestuur voor de Unie als geheel, niet voor het eurogebied. Persoonlijk geloof ik niet dat dit een heel relevant besluit is, omdat het er niet om gaat het eurogebied af te zetten tegen de Europese Unie. Er is economisch bestuur nodig in de Europese Unie en er is economisch bestuur nodig in het eurogebied – in beide is het nodig. En we hebben het zelfs harder nodig in het eurogebied dan in de Europese Unie, vanwege onze eenheidsmunt.</p>
      <p sl="fr">Mijn vraag aan de heer Barroso luidt: hoe staat u hier tegenover? Bent u het met ons eens dat we economisch bestuur evenzeer in het eurogebied nodig hebben als in Europese Unie? Ten tweede zijn wij van mening dat het vooral de Commissie is die moet waken over dit economisch bestuur. Met alle problemen die we op dit moment hebben, is het voor een Raad die vier keer per jaar bijeenkomt ondoenlijk om borg te staan voor economisch bestuur in Europa. Het is thans aan de Commissie om het roer over te nemen. Ik wil ook graag weten wat het standpunt van de Commissie hierin is.</p>
    </intervention>
    <intervention id="2-396" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="fr">Mijnheer de Voorzitter, mijnheer Verhofstadt, natuurlijk, als het gaat om de bevoegdheden die de Unie al zijn toegekend, is de Commissie de economische regering van Europa. Dat is de enige oplossing die krachtens het Verdrag mogelijk is. Wanneer het aankomt op handel, mededinging en een aanzienlijk deel van de bevoegdheden op het gebied van begrotingstoezicht, gaat het om de Commissie, en ik meen dat het soms nodig is om sommige van onze regeringen die de Verdragen niet grondig genoeg hebben gelezen, hieraan te herinneren.</p>
      <p sl="fr">De Commissie kan deze taak echter niet alleen vervullen. Wij moeten samenwerken met de Raad, die een aantal zeer belangrijke bevoegdheden heeft en ook met de Europese Raad, die algemene richting en stuwing geeft aan de activiteiten van de Unie. Ik kan ook instemmen met uw eerste verklaring. In feite hebben we de oplossing voor het eurogebied en voor de gehele Europese Unie in handen. Lees artikel 136. Artikel 136 van het Verdrag van Lissabon biedt ons nu veel ruimere mogelijkheden om met voorstellen te komen voor het eurogebied, omdat het feitelijk van speciale betekenis is in het eurogebied; een groter aantal plichten betekent ook een groter aantal rechten, niet alleen voor degenen die een munt delen, maar ook voor de Unie als geheel. Ik hoop daarom dat het economisch bestuur van de Europese Unie wordt versterkt, zolang dit maar steeds gebeurt in overeenstemming met de geest van het Verdrag en de communautaire methode.</p>
    </intervention>
    <intervention id="2-397" speaker_id="97058" name="Guy Verhofstadt" is_mep="True" mode="spoken">
      <p sl="fr">namens de ALDE-Fractie. – Mijnheer de Voorzitter, de eerste testcase komt natuurlijk donderdag, wanneer wij ook gaan beslissen over Europa 2020. Ik hoop in ieder geval, mijnheer Barroso, dat het niet de Raad is die Europa 2020 zal volgen en beheren. De Commissie moet die taak op zich nemen, want staatshoofden en regeringsleiders heb ik elkaar nooit zien veroordelen en bekritiseren. Dat gebeurt niet tussen gelijken, en daarom geloof ik dat de Commissie haar standpunt moet verdedigen in het kader van Europa 2020 en binnen de werkgroep die wordt geleid door de heer Van Rompuy.</p>
    </intervention>
    <intervention id="2-398" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="fr">Mijnheer de Voorzitter, mijnheer Verhofstadt, u bent zelf lid van de Europese Raad geweest; u kent deze goed. De Europese Raad is zonder meer een zeer belangrijke instelling, maar wat het economisch beleid betreft, kan hij zich niet onledig houden met micromanagement. Dat zou een fundamentele vergissing zijn.</p>
      <p sl="fr">Niet alleen zou het in strijd zijn met de geest van de Verdragen, het zou ook een fundamentele vergissing zijn. De Europese Raad zal natuurlijk richting en stuwing geven – dit is vastgelegd in artikel 16 van het Verdrag – maar daarna is het aan de verschillende instellingen, aan de Commissie, om binnen de reikwijdte van haar bevoegdheden en ook aan de Raad, binnen zijn verschillende samenstellingen, om de uitvoering van het beleid te controleren.</p>
      <p sl="fr">Ik verzeker u dat de Commissie vastbesloten is om haar volle aandeel in het toezicht op het gehele proces van de 2020-strategie op zich te nemen. Wij verwachten nu van de lidstaten dat zij deze strategie ondersteunen. Ik voel me gesterkt door de gesprekken die tot nu toe zijn gevoerd. Ik verwacht ook steun van het Europees Parlement. Ik voel mij zeer gesterkt door de standpunten die dit Parlement heeft ingenomen, en ik kan u melden dat de Commissie volledig op haar taken is voorbereid.</p>
      <p sl="fr">Tot slot, mijnheer de Voorzitter, wil ik u oprecht bedanken voor het zeer duidelijke standpunt dat de vier voornaamste politieke fracties in dit Parlement hebben ingenomen tijdens de persconferentie, waarin de communautaire methode werd verdedigd en respect werd getoond voor de geest van het Verdrag van Lissabon.</p>
    </intervention>
    <intervention id="2-399" speaker_id="28233" name="Rebecca Harms" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, mijnheer Barroso, ik wil een ander onderwerp onder uw aandacht brengen: Deep Water Horizon, in de Golf van Mexico, laat mensen wereldwijd opnieuw zien dat er grenzen zijn aan de groei, aan de verspilling van olie en aan het vermogen van mens en techniek. Ik zou in dit verband willen weten, mijnheer Barroso, hoe de Commissie denkt over het – uit voorzorg – verbieden van de geplande olie- en gaswinning in het noordelijke deel van de Noordzee en het noordpoolgebied die onder haar verantwoordelijkheid vallen. Hierover kan nog een besluit worden genomen.</p>
      <p sl="de">Ten tweede zou ik willen weten of u werkelijk denkt dat de regelgeving voor olie- en gaswinning afdoende is om een herhaling van een dergelijke catastrofe te voorkomen in gebieden die onder onze verantwoordelijkheid vallen.</p>
    </intervention>
    <intervention id="2-400" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">We weten nog niet wat de oorzaken zijn van het ongeval in de VS, aangezien het onderzoek nog steeds gaande is. Het is van groot belang om te weten of de oorzaken hoofdzakelijk van technische aard waren of verband hielden met tekortkomingen in het regelgevingskader of in de naleving door de industrie. Daarom kunnen we nu nog niet met zekerheid zeggen wat er mogelijk in Europa zou kunnen gebeuren.</p>
      <p sl="en">Hoewel aardolie-exploratie in Europa niet plaatsvindt in dezelfde extreme omstandigheden als in de Golf van Mexico, moeten ook wij rekening houden met de mogelijkheid van een ongeluk nabij onze kusten. De boortechnieken vertonen overeenkomsten, ook al zijn de wateren in de Noordzee veel ondieper.</p>
      <p sl="en">De Commissie volgt de ontwikkelingen op de voet. Commissaris Oettinger hield in mei al een bijeenkomst met de grote oliemaatschappijen die actief zijn in de wateren van de EU om een exact beeld te krijgen van de situatie in Europa en garanties van de industrie te verkrijgen over de huidige veiligheidsniveaus.</p>
      <p sl="en">De Commissie werkt met de lidstaten aan de waarborging van krachtige preventie- en noodhulpsystemen om de Europese burgers en het milieu te beschermen.</p>
    </intervention>
    <intervention id="2-401" speaker_id="28233" name="Rebecca Harms" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, ik wil vragen om opnieuw aan te geven of u vindt dat de richtlijn betreffende milieuaansprakelijkheid voor olie- en gaswinning op zee afdoende is. Ik zou graag willen weten of u vindt dat de uiteenlopende en relatief lage aansprakelijkheidslimieten voldoende zijn gezien de catastrofe in de Golf. Ik wil verder graag weten of er gedebatteerd wordt over de urgentie om technische inspecties op platformen te verbeteren. Bent u werkelijk van mening dat de milieu- en klimaatomstandigheden in het noordpoolgebied geschikt zijn voor mens en techniek om de risico’s van onderzeese gaswinning aan te gaan? Het is er weliswaar niet zo diep als in de Golf van Mexico, maar de omstandigheden zijn ongunstig.</p>
    </intervention>
    <intervention id="2-402" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Ja, daar hebt u gelijk in. Ten eerste hebben we wetgeving. We hebben bindende nieuwe normen en vereisten die gelden voor olieboringen op zee en aardolieproductiebedrijven en die betrekking hebben op uitrustingsnormen, de veiligheid van werknemers, milieuduurzaamheid, plus de preventie van en het voorbereid zijn op noodsituaties. Bovendien hebben de lidstaten uitgebreide nationale wetgevingen in het leven geroepen om een hoge mate van veiligheid te handhaven voor olieboringen op zee in Europa.</p>
      <p sl="en">Ten tweede beschikken we over een informatiehulpsysteem dat gereed is om rampen te bestrijden die worden veroorzaakt door olielekkages van tankers of boor- en productiefaciliteiten. Dit systeem omvat onder andere een set instrumenten die wordt beheerd door het Europees Agentschap voor Maritieme Veiligheid en die gericht is op de preventie en bestrijding van vervuiling.</p>
      <p sl="en">Ten derde is er een mechanisme voor civiele bescherming van de Unie dat kan reageren op elke grote crisissituatie. Met betrekking tot het concrete punt van aansprakelijkheid dat u noemde, is de meeste Europese wetgeving op het gebied van veiligheid en het milieu niet gericht op specifieke industrieën, maar kunnen we zien dat deze wetgeving van toepassing is op alle relevante economische sectoren. In de EU-wetgeving worden minimale veiligheidsnormen bepaald die de afzonderlijke lidstaten binnen hun eigen wetgeving moeten nastreven. Dit is in lijn met het subsidiariteitsbeginsel.</p>
    </intervention>
    <intervention id="2-403" speaker_id="4542" name="Timothy Kirkhope" is_mep="True" mode="spoken">
      <p sl="en">namens de ECR-Fractie . – Ik wil graag even terugkomen op de betrekkingen tussen de EU en de VS om te melden hoe verheugd mijn fractie en ik zijn – en mijn fractie is een belangrijke fractie in deze context – om te horen over de vorderingen in de SWIFT-overeenkomst, waar wij zeer nauw bij betrokken zijn geweest.</p>
      <p sl="en">Mag ik voorzitter Barroso vragen of hij ons misschien kan vertellen welke nuttige lessen de Commissie heeft geleerd met betrekking tot de SWIFT-overeenkomst; lessen die mogelijk succesvol en nuttig kunnen worden toegepast wanneer we te maken krijgen met de zeer belangrijke PNR-overeenkomsten die nog om onze aandacht vragen, nu op de eerste plaats met de Verenigde Staten, maar later ook met Canada en Australië?</p>
    </intervention>
    <intervention id="2-404" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Het is waarschijnlijk nog te vroeg om alle lessen te noemen die we hebben geleerd, aangezien we het proces nog niet hebben voltooid.</p>
      <p sl="en">Ik verheug me zeer op de voltooiing van het proces in goede verstandhouding met het Europees Parlement, omdat we niets kunnen waarmaken zonder uw steun. Dat is eerlijk gezegd belangrijk.</p>
      <p sl="en">Er spelen hier twee fundamentele kwesties.</p>
      <p sl="en">De eerste kwestie gaat over veiligheid met betrekking tot grondrechten en gegevensbescherming. Hier hechten wij waarde aan, en we zijn van mening dat deze overeenkomst in de huidige vorm inspeelt op de zorgen die het Parlement na de eerste stemming heeft geuit.</p>
      <p sl="en">Er is ook nog een ander algemener punt dat u hebt benadrukt, mijnheer Kirkhope, en daar wil ik u graag voor bedanken. Dat is namelijk het belang van de betrekkingen met de Verenigde Staten. De VS zijn een van onze belangrijkste partners, zo niet onze allerbelangrijkste partner, dus ik denk dat we ook politiek moeten proberen tot een overeenkomst te komen.</p>
      <p sl="en">Vicepresident Biden kwam hier naartoe en pleitte zeer, laten we zeggen, gepassioneerd voor het belang van trans-Atlantische betrekkingen, ook op dit gebied. De Commissie zou de stemming niet aanbevelen als we er niet van overtuigd zouden zijn dat de overeenkomst Europese burgers ten goede komt. Dat wil ik graag benadrukken. Ook is de overeenkomst goed voor onze veiligheid. Tegelijkertijd willen we ook graag dat de overeenkomst een signaal is van onze toewijding aan een zeer belangrijke relatie met onze belangrijkste partner.</p>
    </intervention>
    <intervention id="2-405" speaker_id="4542" name="Timothy Kirkhope" is_mep="True" mode="spoken">
      <p sl="en">namens de ECR-Fractie . – Daar ben ik het volledig mee eens. Ik denk dat het gedrag van het Europees Parlement in deze kwestie, vooral recentelijk, voor iedereen een goed democratisch voorbeeld is geweest. Mijn aanvulling heeft betrekking op de vraag of de last van terrorismebestrijding moet worden gedeeld tussen de Verenigde Staten en de Europese Unie. Vindt de voorzitter dat de overeenkomsten die we hebben besproken te veel een last leggen op de schouders van de Verenigde Staten in tegenstelling tot een situatie waarin zij ons toestaan de last over te nemen of de verantwoordelijkheden en middelen op het gebied van terrorismebestrijding te delen?</p>
    </intervention>
    <intervention id="2-406" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Dat vind ik een belangrijk punt. Tijdens ons gesprek met de Amerikanen lieten zij ons in feite weten dat zij bereid zijn om ons te steunen als wij op Europees niveau een vergelijkbaar systeem in het leven willen roepen. Dat is een beslissing die we hier in Europa moeten nemen.</p>
      <p sl="en">Wat we met deze overeenkomst accepteren, is dat we, onder strikte voorwaarden, enkele gegevens verstrekken aan de Amerikaanse autoriteiten. We zouden echter ook kunnen nadenken over wat we onderling beter zouden kunnen doen. De Amerikanen lieten ons weten dat zij bereid waren ons in technisch opzicht te helpen, omdat zij op dat gebied meer hebben geïnvesteerd dan wij. Ik denk dat dit iets voor de toekomst zou kunnen zijn, want ik vind dat we allemaal moeten bijdragen aan de strijd tegen terrorisme. We zouden een grote vergissing begaan als we zouden denken dat de strijd tegen terrorisme een Amerikaanse verantwoordelijkheid is en dat wij hen daarin enkel steunen. De strijd tegen terrorisme en de bescherming van al onze burgers is een gemeenschappelijke verantwoordelijkheid.</p>
    </intervention>
    <intervention id="2-407" speaker_id="28248" name="Gabriele Zimmer" is_mep="True" mode="spoken">
      <p sl="de">namens de GUE/NGL-Fractie . – Mijnheer de Voorzitter, het Europees Parlement heeft vandaag het verslag van de heer Cashman over de verwezenlijking van de millenniumdoelstellingen aangenomen. Een van de belangrijkste boodschappen aan de Commissie, aan u, is dat we er vanzelfsprekend alles aan willen doen om de gezamenlijke middelen van de EU te bundelen teneinde de millenniumdoelstellingen vóór 2015 te verwezenlijken.</p>
      <p sl="de">De EU en haar lidstaten zijn hun verplichtingen tot dusverre echter niet nagekomen. Momenteel loopt de EU 20 miljard euro achter op de uitgaven voor alleen de millenniumontwikkelingsdoelstellingen. Ik wil u daarom vragen wat u gaat ondernemen – met name gelet op de komende Raad – om de lidstaten in het bijzonder te herinneren aan hun verplichtingen en om druk op de EU uit te oefenen zodat er tijdens de VN-conferentie in september een duidelijk en definitief beeld kan worden verschaft. De EU mag niet toestaan dat individuele lidstaten vanwege de groeiende crisis hun toezeggingen steeds verder voor zich uitschuiven, terwijl er nog altijd 1 miljard mensen zijn overgeleverd aan armoede en honger.</p>
    </intervention>
    <intervention id="2-408" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Mijnheer de Voorzitter, ik deel de bezorgdheid die u in uw vraag uit. In feite bestaat nu het risico dat enkele beloftes niet worden nagekomen wegens de budgettaire beperkingen in sommige lidstaten.</p>
      <p sl="en">Enkele dagen geleden had de Commissie in Addis Abeba een ontmoeting met de Commissie van de Afrikaanse Unie, en een van de punten die onze Afrikaanse partners ter sprake brachten, was dat zij soms het gevoel hebben dat beloftes niet worden nagekomen. Het is daarom een kwestie van geloofwaardigheid en verantwoordelijkheid, ook aan onze kant.</p>
      <p sl="en">De Commissie zal dus zeker van mening zijn dat we onze beloftes moeten nakomen. Een voorbeeld hiervan zijn de gedane beloftes op het gebied van snelstartfinanciering voor de strijd tegen klimaatverandering. Ik ben van plan om de bijeenkomst op hoog niveau in New York te bezoeken. Ik heb vandaag nog een brief van secretaris-generaal Ban Ki-moon ontvangen waarin hij het belang van deze agenda benadrukte, en wij delen al zijn zorgen.</p>
      <p sl="en">Ik zal de kwestie niet alleen deze week ter sprake brengen in de Europese Raad, maar ook de week daarna tijdens de G20- en G8-toppen in Canada. We blijven dus zeer toegewijd aan deze kwestie.</p>
      <p sl="en">Enkele jaren geleden heb ik deelgenomen aan de G8-top in Gleneagles, en in wezen is de realiteit dat de meeste ontwikkelde landen nog niet al hun gedane beloftes zijn nagekomen.</p>
    </intervention>
    <intervention id="2-409" speaker_id="28248" name="Gabriele Zimmer" is_mep="True" mode="spoken">
      <p sl="de">namens de GUE/NGL-Fractie . – Mijnheer de Voorzitter, ik twijfel er allerminst aan dat de Commissie de afgelopen jaren telkens opnieuw eigen initiatieven heeft genomen die gericht zijn op juist deze taken van het ontwikkelingsbeleid. Wat ik mij vooral afvraag, is wat er binnen de Commissie is gedaan om de structuren, de middelen en de voorwaarden te scheppen om bijvoorbeeld het twaalfpuntenplan ten uitvoer te leggen, dat door de Commissie, met name commissaris Piebalgs, is opgesteld. Met andere woorden: wat doet de Commissie zelf om de voorwaarden te scheppen voor samenhang in het beleid? En waarom spelen belangrijke kwesties zoals de strijd om verwezenlijking van de millenniumontwikkelingsdoelstellingen geen rol in de strategie Europa 2020?</p>
    </intervention>
    <intervention id="2-410" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">De Commissie vervult haar plicht middels de begroting van de Gemeenschap. In feiten hebben we bij diverse gelegenheden aanvullende financiering aan de lidstaten voorgesteld. Zo herinner ik me bijvoorbeeld nog dat ik tijdens de G8 in Japan een extra bedrag van 1 miljard euro heb voorgesteld voor hulp aan de plattelandsontwikkeling in Afrika en in andere ontwikkelingsgebieden van de wereld, dat dan afkomstig zou zijn van het ongebruikte geld.</p>
      <p sl="en">Om alle beloftes aan Europese zijde te vervullen, moet het grootste deel van het geld nu komen uit de nationale begrotingen. In de huidige context, met de huidige financiële vooruitzichten, kunnen we niet veel flexibeler zijn. Dat is dus wat we momenteel doen – we praten met onze lidstaten zodat we in wezen onze eerder gedane beloftes kunnen nakomen.</p>
    </intervention>
    <intervention id="2-411" speaker_id="96660" name="Niki Tzavela" is_mep="True" mode="spoken">
      <p sl="el">namens de EFD-Fractie. – Mijnheer de Voorzitter, ik ga door met een vraag over economische ontwikkeling, met het oog op de aanstaande bijeenkomst van de Raad op donderdag. De huidige economische crisis en de dreigende recessie in Europa moeten vooral worden aangepakt met meer investeringen. De verzekering van financiële middelen moet dus onze belangrijkste zorg zijn.</p>
      <p sl="el">Mijn vraag luidt dan ook als volgt: is het volgens u, als politiek leider van de economische ontwikkeling in Europa en volgens de Commissie als instelling niet mogelijk na te denken over een eventuele uitgifte van Europese obligaties voor de financiering van grootschalige Europese ontwikkelingsinvesteringen, zoals trans-Europese hogesnelheidsautowegen, trans-Europees onderzoek naar klimaatverandering, e-gezondheid, een pan-Europees scheepvaartsysteem, of grote investeringen in de energiesector, in bijvoorbeeld LNG-terminals in het Euromediterraan gebied, met andere woorden grote pan-Europese investeringsprojecten die worden gefinancierd met de uitgifte van obligaties?</p>
    </intervention>
    <intervention id="2-412" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">We hopen dat deze kwesties in de volgende financiële vooruitzichten aan bod komen. Sterker nog, al in de EU 2020-strategie maken we alles wat te maken heeft met deze onderlinge koppelingen een prioriteit voor toekomstige financiering op Europees niveau, of dit nu op het gebied van energie, transport of andere vormen van immateriële koppelingen is, zoals de digitale agenda.</p>
      <p sl="en">Dit is zeer zeker een van de sectoren waar volgens ons toegevoegde waarde te behalen is, waar een bestede euro op Europees niveau zinvoller is dan een bestede euro op nationaal niveau, omdat er een Europees beginsel voor een dergelijke investering bestaat.</p>
      <p sl="en">Hoe dat moet worden gefinancierd, moet uiteraard met de lidstaten worden besproken. Dit is een zeer lastige tijd om begrotingen te bespreken met onze lidstaten, maar we denken dat we ons sterk kunnen maken voor hechtere onderlinge koppelingen op Europees niveau.</p>
    </intervention>
    <intervention id="2-413" speaker_id="96660" name="Niki Tzavela" is_mep="True" mode="spoken">
      <p sl="el">namens de EFD-Fractie. – Mijnheer de Voorzitter, ik geloof niet dat ik een antwoord heb gekregen. Bent u niet van mening dat wij het risico van recessie het hoofd zouden kunnen bieden als wij onmiddellijk pan-Europees gecoördineerde projecten zouden verwezenlijken via de uitgifte van Europese obligaties?</p>
      <p sl="el">U mag niet vergeten dat wij geconfronteerd zijn met een sterk concurrerende wereldmarkt met spelers als India, China en de VS. Zal Europa hierop reageren met grote investeringen op pan-Europese schaal? Zullen euro-obligaties een rol spelen in de financiering van dergelijke investeringen? Wat zijn uw gedachten hierover?</p>
    </intervention>
    <intervention id="2-414" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Eerlijk gezegd denk ik niet dat er nu voldoende sprake is van openheid tussen alle lidstaten om euro-obligaties voor dergelijke uitgaven te overwegen. Onlangs hebben we nog een zeer belangrijk, ambitieus programma aangenomen voor een mechanisme of een voorziening om landen met schuldenproblemen te helpen. In feite is dit een soort verplichting die de lidstaten hebben aan de financiële markten, dus ik denk dat het nu zeer moeilijk zal zijn om de lidstaten voor dergelijke projecten te laten instemmen met het principe van euro-obligaties. Desondanks denk ik dat er wel enkele mogelijkheden zijn om andere mechanismen te gebruiken. In mijn programma heb ik bijvoorbeeld enkele publiek-private partnerschappen genoemd; ik heb het erover gehad dat we de Europese Investeringsbank op een betere manier hierbij kunnen betrekken; we kijken zeer openlijk naar alle financieringsmogelijkheden voor die zeer belangrijke projecten. Als u echter een eerlijk antwoord van mij wilt, is dat dat het op dit moment lastig, zo niet onmogelijk, zou zijn om voor dit specifieke doel euro-obligaties te verkrijgen.</p>
    </intervention>
    <intervention id="2-415" speaker_id="96951" name="Diane Dodds" is_mep="True" mode="spoken">
      <p sl="en">Voorzitter Barroso, u bent altijd een voorstander geweest van Noord-Ierland en de belangrijke vooruitgang die is geboekt in het realiseren van een stabiele en vreedzame toekomst voor onze bevolking. In uw taskforceverslag liet u uw eigen steun en die van de Commissie voor de lokale regering en het werk dat deze regering verricht voor de waarborging van een vreedzame en welvarende toekomst voor de bevolking van Noord-Ierland blijken.</p>
      <p sl="en">In deze tijd van economische turbulentie is de landbouw- en voedingsmiddelenindustrie in Noord-Ierland een van de belangrijkste sectoren van de economie. Dit zeer belangrijke werk zou te lijden kunnen hebben van de voorgestelde boetes voor vermeende overtredingen van de bedrijfstoeslagregeling die zijn gevonden door controleurs van de Commissie.</p>
      <p sl="en">Mijnheer Barroso, bent u het ermee eens dat de voorgestelde boetes voor het ministerie van Landbouw en plattelandsontwikkeling in Noord-Ierland wegens overtredingen van de BTR-regeling tussen 2004 en 2006 buitenproportioneel zijn ten opzichte van het werkelijke risico voor de regeling? Gaan u en het DG AGRI ermee akkoord nogmaals naar het voorstel van een vaste onttrekking van vijf procent te kijken, gezien het feit dat het ministerie in Noord-Ierland corrigerende stappen onderneemt om te waarborgen dat systemen nauwkeurig zijn en dat er al geld is teruggevorderd in verband met de oorspronkelijke vorderingen?</p>
    </intervention>
    <intervention id="2-416" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Dank u voor de opmerkingen met betrekking tot de steun die de Commissie aan Noord-Ierland heeft gegeven. Wij zijn inderdaad zeer tevreden over, en groot voorstander van, de ontwikkelingen in Noord-Ierland. De Commissie heeft veel geïnvesteerd in dit proces. Ik herinner me ook nog mijn bezoek aan Noord-Ierland en zal het land zeker blijven bezoeken.</p>
      <p sl="en">Ik ben op de hoogte van de kwestie die u aan bod hebt gesteld, aangaande de bedrijfstoeslagregeling. Commissaris Cioloş heeft ons standpunt hierover beschreven, maar ik wil hier graag duidelijk maken dat de procedure voor goedkeuring van de rekeningen een administratieve procedure is. De betrokken lidstaat krijgt uitgebreid de gelegenheid om zijn standpunt duidelijk te maken, maar de onafhankelijkheid van het proces is van cruciaal belang.</p>
      <p sl="en">De Commissie heeft geen invloed op het niveau van correcties, dat vastgelegde principes volgt om gelijke behandeling van alle lidstaten te waarborgen. U zult het in dit Parlement ongetwijfeld allemaal eens zijn met de noodzaak om onze voorschriften op het gebied van verantwoordelijkheid volledig te respecteren. Dat is van het allergrootste belang. Gisteren nog had ik een zeer interessante bijeenkomst met de Commissie en de Rekenkamer die enkele uren duurde, en ik wil u graag duidelijk maken dat, ondanks het feit dat ik Noord-Ierland van harte steun, we alle regels op het gebied van verantwoordelijkheid zeer strikt moeten respecteren.</p>
    </intervention>
    <intervention id="2-417" speaker_id="96951" name="Diane Dodds" is_mep="True" mode="spoken">
      <p sl="en">Ik wil graag een beroep doen op uw tijd voor één aanvullende vraag in verband hiermee.</p>
      <p sl="en">In Noord-Ierland maakt men zich enigszins zorgen dat het werkelijke onttrekkingspercentage is opgelegd op basis van een zeer beperkt aantal sporadische inspecties.</p>
      <p sl="en">Ik zou de voorzitter zeer dankbaar zijn als hij ervoor zou zorgen dat de Commissie de procedures die momenteel van kracht zijn, zorgvuldig evalueert om te waarborgen dat de regeling correct wordt toegepast.</p>
    </intervention>
    <intervention id="2-418" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Uiteraard kan ik u wat betreft de Commissie alle garanties geven dat we zullen proberen te waarborgen dat de regeling correct wordt uitgevoerd.</p>
      <p sl="en">Ik wil echter nogmaals benadrukken dat de procedure voor goedkeuring van de rekeningen een ambtshalve procedure is die bestaat uit diverse stappen waarmee het recht van de lidstaten om gehoord te worden wordt gewaarborgd, en eveneens de mogelijkheid van bemiddeling door een onafhankelijk orgaan wordt geboden. Daar moeten we nu op een serieuze en objectieve manier mee omgaan.</p>
    </intervention>
    <intervention id="2-419" speaker_id="28167" name="Corien Wortmann-Kool" is_mep="True" mode="spoken">
      <p sl="nl">Voorzitter, voorzitter Barroso, u hebt net een duidelijke uitspraak gedaan. De Europese Commissie is de economische regering van Europa. Maar in deze tijd waarin we de economische governance willen versterken hebben we meer communautaire methode nodig. Wij staan aan uw kant, maar in kringen van de Raad leven ideeën om meer in de richting van een intergouvernementele methode te gaan, ook bijvoorbeeld als het gaat om het stabiliteits- en groeipact.</p>
      <p sl="nl">Welke cruciale elementen met betrekking tot de taskforce en de uitkomst moeten er volgens u in deze conclusies komen om te komen tot een versterking van de economische governance en een versterking van het stabiliteits- en groeipact met de communautaire methode? Kunt u eens wat concrete elementen aangeven? Dat is ook heel goed voor de publieke discussie.</p>
    </intervention>
    <intervention id="2-420" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">De taskforce werd opgericht binnen de specifieke context van steun voor Griekenland en zoals u weet, neemt de Commissie op volledig constructieve en loyale wijze deel aan de taskforce. De taskforce werd in feite zelfs in het leven geroepen door de voorzitter van de Europese Raad in samenwerking met de Commissie. De Commissie neemt deel aan de taskforce, en ik ben tevreden met de manier waarop het werk binnen de taskforce vordert. Er verrijst een consensus over stappen in de richting van economische coördinatie in Europa, en de meeste van deze stappen zijn volledig in lijn met de voorstellen die werden gedaan in onze communicatie van 12 mei. Ik wil dus graag vermelden dat deze taskforce een belangrijke taak verricht, omdat zij belangrijke punten zoals de implementatie van het stabiliteits- en groeipact en het Europese semester aan de orde heeft gesteld. Ik kijk uit naar het verslag van de voorzitter van de Europese Raad aan de Europese Raad dat donderdag verschijnt. De Commissie zal uiteraard geen afstand doen van haar recht van initiatief en zal verdere voorstellen blijven doen, die tevens voortborduren op de consensus die in de taskforce verrijst.</p>
    </intervention>
    <intervention id="2-421" speaker_id="96791" name="Elżbieta Katarzyna Łukacijewska" is_mep="True" mode="spoken">
      <p sl="pl">We weten hoe moeilijk de economische situatie in sommige lidstaten is en welke invloed dit heeft op de emoties van de inwoners, en ook op die van andere landen, en de beslissingen die door de afzonderlijke regeringen worden genomen.</p>
      <p sl="pl">Mijnheer de Voorzitter, onlangs had u het over de noodzaak om de eenheid van de Europese Unie te verdedigen en de EU-integratie in stand te houden binnen de 27 lidstaten. Ik zou willen vragen en vernemen hoe u van plan bent om deze eis te verdedigen in een situatie waarin de druk om met nieuwe oplossingen te komen steeds hoger wordt, zoals het idee om een Europees bureau voor de economie op te richten, wat zou leiden tot een intensivering van de economische coördinatie in de eurozone. Welke garanties kunt u ons bieden dat de landen die grote inspanningen leveren om de verschillen in ontwikkeling weg te werken, niet naar de tweede liga van de Europese Unie zullen worden overgeplaatst?</p>
    </intervention>
    <intervention id="2-422" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Om te beginnen heb ik in dit Parlement en bij andere gelegenheden al diverse keren gezegd dat wij tegen elke vorm van concurrerende of parallelle verdeling van instellingen in de Europese Unie zijn.</p>
      <p sl="en">We hebben één Unie, de Europese Unie, met onze instellingen, met de 27 lidstaten van dit moment, en uiteraard respecteren wij de Verdragen volledig.</p>
      <p sl="en">Binnen het huidige kader kunnen we meer doen aan economische coördinatie en goedkeuring. We hebben namelijk artikel 121 van het Verdrag, dat duidelijk vermeldt dat het economisch beleid van lidstaten een kwestie van gemeenschappelijk belang is. Wat een lidstaat doet, heeft gevolgen voor de andere lidstaten. Artikel 121 is een impliciete vraag om coördinatie door lidstaten. We hebben ook artikel 126, dat specifiek ingaat op het begrotingsbeleid, en artikel 136 stelt de Commissie in staat om initiatieven te nemen die de coördinatie versterken, niet alleen binnen de eurozone, maar ook binnen het algemene kader van de Gemeenschap.</p>
      <p sl="en">Dit is een belangrijk punt dat goed moet worden begrepen. We kunnen enkele voorstellen doen voor de eurozone, maar altijd binnen het kader van de Europese Unie, en niet op een manier die de eurozone maakt tot iets dat los staat van de rest van de Europese Unie. Ik denk dat dit van cruciaal belang is voor het succes van een Unie die echt is gebaseerd op het beginsel van solidariteit.</p>
    </intervention>
    <intervention id="2-423" speaker_id="96915" name="Sergio Gaetano Cofferati" is_mep="True" mode="spoken">
      <p sl="it">Mijnheer de Voorzitter, dames en heren, mijn mening over het werk van de laatste maanden van de Commissie en de taskforce zelf verschilt wel enigszins van die van voorzitter Barroso.</p>
      <p sl="it">Ik heb heel duidelijk het gevoel – en ik zou willen dat u mij logenstraft – dat het idee van het saneringsproces en de noodzakelijke soberheidsmaatregelen – die essentieel zijn, daar ben ook ik van overtuigd – duidelijk vaste vorm heeft aangenomen, ook in de media, maar dat aan de andere kant het idee van groei en ontwikkeling erg is afgezwakt. Het stabiliteits- en groeipact dreigt alleen een stabiliteitspact te worden, misschien niet in de bedoelingen, maar wel in de aangekondigde acties.</p>
      <p sl="it">Ik denk echter dat het strikt noodzakelijk is om maatregelen te treffen die groei kunnen ondersteunen – te beginnen met het creëren van euro-obligaties. Ik zou van u willen weten of de taskforce werkelijk bezorgd is over de groei, en vooral of de Commissie dat is.</p>
    </intervention>
    <intervention id="2-424" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">De taskforce was gericht op economische governance, en toen ik mijn algehele tevredenheid over het werk tot op heden uitsprak, was dat ook precies hetgeen waarnaar ik verwees. Natuurlijk is groei nu een aparte kwestie. Groei is het belangrijkste punt voor de economie van de Europese Unie. Zonder groei kunnen we onze burgers niet bieden wat zij van ons verwachten. We kunnen onze sociale markteconomie dan niet in stand houden. Onze burgers kunnen de grenzen van hun kunnen dan niet bereiken.</p>
      <p sl="en">Dat is ook precies het doel van de EU 2020-strategie – groei, groei en nog eens groei. En niet zomaar willekeurige groei, maar intelligente groei, duurzame groei en alomvattende groei. Uiteraard zijn wij van mening dat voor groei vertrouwen vereist is, en als het vertrouwen niet terugkeert op de Europese financiële markten, kunnen we die hoge mate van groei niet realiseren en het groeipotentieel van voor de crisis niet herstellen. Daarom is begrotingsconsolidatie zo belangrijk en zijn hervormingen zo belangrijk, niet als een doel op zich, maar als een middel om meer groei te realiseren om zodoende het groeipotentieel in Europa te vergroten.</p>
    </intervention>
    <intervention id="2-425" speaker_id="33569" name="Syed Kamall" is_mep="True" mode="spoken">
      <p sl="en">Ik denk dat we het allemaal eens zijn over de noodzaak van goede economische governance. Laten we echter eerlijk zijn over wat er momenteel gebeurt. Wat we hebben gezien is een schaamteloos negeren van de regels van het stabiliteits- en groeipact en betrokkenheid bij wat we, waarschijnlijk behoorlijk eufemistisch, activiteiten buiten de balanstelling en financiële instrumentering zouden kunnen noemen.</p>
      <p sl="en">Nu weet ik zeker dat we het er allemaal over eens zijn dat de lidstaten van de EU zich moeten houden aan de beginselen van goed monetair beleid, fiscale verantwoordelijkheid en eerlijke boekhouding, maar ziet u dit als een kans voor de EU om macht te krijgen over de begrotingen van lidstaten of pakt u het echte probleem aan van landen die hebben geknoeid met hun cijfers en enorme begrotingstekorten hebben opgebouwd, in plaats van u te richten op het vergroten van uw macht over de begrotingen van lidstaten?</p>
    </intervention>
    <intervention id="2-426" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Eerlijk gezegd zie ik dit niet als een strijd om bevoegdheden of een poging van de Commissie om meer macht naar zich toe te trekken. Daar gaat het niet om. Waar het om gaat – en artikel 120 van het Verdrag is daar ook duidelijk over – is dat het economische beleid van een lidstaat niet alleen die lidstaat wat aangaat. Wij hebben tijdens deze crisis gezien dat de beslissingen van de ene lidstaat rechtstreekse gevolgen hebben voor de andere. Het zou dus goed zijn wanneer de lidstaten bijvoorbeeld bij het opstellen van de begroting ook weten hoe de begrotingsplannen van de andere lidstaten eruitzien, omdat de besluiten van de andere lidstaten gevolgen hebben voor hun eigen besluiten.</p>
      <p sl="en">We willen ons absoluut niet mengen in de bevoegdheden van de nationale parlementen – laat dat duidelijk zijn. Het is heel belangrijk dat die bevoegdheden worden gerespecteerd. Maar er is veel voor te zeggen dat wanneer we praten over het economische beleid voor Europa – en we hebben gezien hoe groot de onderlinge afhankelijkheid is – wij in grote lijnen op de hoogte moeten zijn van elkaars economische plannen. Dat is waar het om gaat. Wat is de toegevoegde waarde van het feit dat we een gemeenschap van landen zijn? Dit is de verstandige lijn die de Commissie voorstelt, en wij geloven dat nu een consensus in die richting ontstaat.</p>
    </intervention>
    <intervention id="2-427" speaker_id="96830" name="Enikő Győri" is_mep="True" mode="spoken">
      <p sl="hu">Dames en heren, de zich voortslepende crisis heeft duidelijk gemaakt dat de Europese Unie geen tijd meer te verliezen heeft. Er moet onmiddellijk worden gehandeld in economische beleidskwesties. We moeten op drie gebieden tegelijk gecoördineerd optreden: economisch bestuur, economische groei voor de lange termijn en de hervorming van financiële diensten. We moeten dit alles bovendien zo doen dat we ondertussen niet vergeten in de nieuwe situatie een plaats in te ruimen voor beproefd gemeenschappelijk beleid, zoals het gemeenschappelijk landbouwbeleid en het cohesiebeleid. Zonder interne cohesie en veilige voedselproductie kunnen we namelijk zeker niet succesvol zijn in de wereld.</p>
      <p sl="hu">In het licht daarvan vraag ik de voorzitter van de Commissie of hij zich erop toelegt om de Europa 2020-strategie in overeenstemming te brengen met het bestaande gemeenschappelijke beleid? Dat wil zeggen, wenst u als hoeder van de communautaire methode, waarvoor ik u uitermate respecteer, op de drie eerder genoemde terreinen van het Europese economische beleid het beginsel te handhaven dat elke verandering alleen mag worden doorgevoerd als de Europese Unie als één geheel wordt behandeld en als ook wordt stilgestaan bij de belangen van de lidstaten die niet tot de eurozone behoren, waarbij erop wordt gelet dat de interne cohesie van de Europese Unie niet wordt geschaad?</p>
    </intervention>
    <intervention id="2-428" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">U hebt helemaal gelijk wanneer u onderstreept wat ik zelf de ‘holistische aanpak van economisch beleid’ heb genoemd. Het is fout, en ik denk dat de lidstaten zich daar nu heel goed van bewust zijn.</p>
      <p sl="en">Wanneer wij het hebben over economisch beleid in Europa – denk alleen maar aan het stabiliteits- en groeipact of de hervorming van de financiële sector – draait alles om groei. Voor het realiseren van duurzame groei kunnen we natuurlijk niet zonder een krachtige economische governance in Europa, moeten we het stabiliteits- en groeipact respecteren en is de geloofwaardigheid van gezonde overheidsfinanciën nodig. Maar daarnaast hebben we ook een nieuwe toezichthouder voor de financiële markten nodig en moeten we in ons groeipotentieel investeren. Dat is precies waar het bij EU 2020 om gaat, om hervorming. Vandaar dat ik zo aandring op begrotingsconsolidatie en structurele hervormingen.</p>
      <p sl="en">En natuurlijk moeten we een economisch beleid nastreven dat op economische en sociale cohesie is gericht, wat voor Europa zo belangrijk is. Niet alleen economische en sociale cohesie voor 16 lidstaten – of 17, want ik hoop dat Estland zich spoedig bij de eurozone zal aansluiten – maar voor alle 27 lidstaten.</p>
    </intervention>
    <intervention id="2-429" speaker_id="96981" name="Franz Obermayr" is_mep="True" mode="spoken">
      <p sl="de">Mijnheer de Voorzitter, mijnheer Barroso, mijnheer Van Rompuy – voorzitter van de Raad – wil de taskforce gebruiken om snel nieuwe regels omtrent de euro op te stellen om zo de EU uit de huidige eurocrisis te loodsen.</p>
      <p sl="de">Welnu, mijnheer Barroso, u hebt artikel 121 vandaag meerdere keren aangehaald. U noemde zeer terecht de onderlinge afhankelijkheid en het feit dat het economisch beleid vanzelfsprekend niet alleen de afzonderlijke lidstaten aangaat. Nu mijn gerichte vraag aan u: in hoeverre bereidt de taskforce mogelijke sancties voor tegen staten die de begrotingsvoorschriften herhaaldelijk schenden? Kan de Commissie zich vinden in stopzetting van EU-subsidies of intrekking van structuurfondsen? En wat vindt de Commissie van tijdelijke intrekking van stemrechten als mogelijke sanctie? Hoe staat de Commissie ten slotte tegenover de oproep tot een uniforme insolventieregeling voor insolvente lidstaten?</p>
    </intervention>
    <intervention id="2-430" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Dat zijn een hoop vragen. Laat ik om te beginnen zeggen dat wij nu in de taskforce en ook in de Commissie – de mededeling van 12 mei is al genoemd – de mogelijkheid onderzoeken om het stabiliteits- en groeipact te versterken, onder andere door uitbreiding van het arsenaal van ‘nalevingsstimulansen’, zoals ik ze liever noem.</p>
      <p sl="en">Ik denk dat het hebben van die nalevingsstimulansen – sommige mensen spreken van ‘sancties’ – nodig is om ervoor te zorgen dat het stabiliteits- en groeipact daadwerkelijk wordt nagekomen. Zoals gezegd was het probleem dat sommige lidstaten zich niet hielden aan het verdrag dat ze zelf hadden aangenomen en geratificeerd.</p>
      <p sl="en">Hoe bereiken we dat de lidstaten zich nu wel aan het pact houden? We willen in ieder geval eerlijk zijn en niet alleen die landen straffen die geld uit het Cohesiefonds ontvangen. Daarom kijken wij hoe wij die nalevingsstimulansen op een manier kunnen toepassen waarbij het er niet toe doet of een land wel of geen cohesieland is. Die nalevingsstimulansen kunnen op verschillende manieren worden versterkt, bijvoorbeeld door ze eerder te gebruiken, als preventieve maatregel, en meer consequent, met een grotere mate van automatisme. We kijken naar verschillende manieren en zullen dienaangaande enkele wetsvoorstellen doen.</p>
    </intervention>
    <intervention id="2-431" speaker_id="96812" name="Juan Fernando López Aguilar" is_mep="True" mode="spoken">
      <p sl="es">Mijnheer de Voorzitter, mijnheer Barroso, wanneer u ingaat op de doelstellingen van de taskforce economische governance had ik ook graag iets gehoord over het thema werkloosheid, omdat u de strategie talloze keren hebt aangeduid als een strategie voor “slimme, duurzame en inclusieve groei”.</p>
      <p sl="es">Dat iedereen van de groei moet kunnen profiteren, is vooral belangrijk voor die meer dan twintig miljoen Europeanen die zich nu buitengesloten voelen omdat ze als gevolg van een nietsontziende economische crisis van de arbeidsmarkt zijn verdrongen. Meer dan twintig miljoen werklozen willen concrete taal horen wanneer wij ze vertellen dat economische governance, stabiliteit en toezicht – het pakket maatregelen ter versterking van het economisch en financieel toezicht – tot uitdrukking zullen komen in een strategie die er rechtstreeks op is gericht om al die personen die de gevolgen van de crisis aan den lijve hebben ondervonden, weer aan het werk te krijgen, en hun productiviteit en bijgevolg het concurrentievermogen te vergroten.</p>
      <p sl="es">En ik zou met name graag van u willen horen hoe het weerspiegeld zal worden in de participatie van de lidstaten die betrokken zullen worden bij deze kans, die wij niet voorbij mogen laten gaan en moeten aangrijpen om bij de aanstaande bijeenkomst van de G20 in Toronto nieuwe regels voor mondiale economische governance vast te stellen.</p>
    </intervention>
    <intervention id="2-432" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="pt">Ik vind het van groot belang wat de heer López Aguilar zei. We moeten dit op een holistische manier bekijken. Het volstaat niet als we alleen maar kijken naar bepaalde bestuurlijke regels in het kader van het stabiliteits- en groeipact, maar we moeten ook kijken naar wat we kunnen doen voor de groei in Europa, en vooral ook naar hoe we kunnen waarborgen dat deze groei duurzaam en inclusief is.</p>
      <p sl="pt">We hebben het al vele malen gezegd: we willen niet dat de lasten van deze wijziging, van deze aanpassing, op de schouders van de zwaksten terechtkomen. De crisis is niet door hén veroorzaakt. Daarom zijn wij van mening dat de lasten beter verdeeld moeten worden. En ook zijn we van mening, zoals de heer López Aguilar zei, dat er een externe dimensie nodig is. Daarom zijn we vastbesloten op de G20 bijvoorbeeld mechanismen voor te stellen waarmee de financiële sector kan bijdragen aan een antwoord op de crisis, en tegelijkertijd een nog steviger gemeenschappelijk Europees standpunt te vertegenwoordigen op het wereldtoneel, in het bijzonder binnen de G20.</p>
    </intervention>
    <intervention id="2-433" speaker_id="96823" name="Petru Constantin Luhan" is_mep="True" mode="spoken">
      <p sl="ro">Met betrekking tot de Europa 2020-strategie, een nieuwe Europese strategie ter bevordering van werkgelegenheid en economische groei, omvatten de belangrijkste doelstellingen die op 25 en 26 maart jongstleden door de Europese Raad zijn goedgekeurd ook de doelstellingen die gericht zijn op het verbeteren van de voorwaarden voor onderzoek en ontwikkeling, met name om de gecombineerde publieke en private investeringen in deze sector te verhogen tot 3 procent van het BBP. Tevens wordt vermeld dat de Commissie een indicator zal ontwikkelen die de O&amp;O- en de innovatie-intensiteit moet weergeven.</p>
      <p sl="ro">Mijn vraag is:</p>
      <p sl="ro">Welke methode gaat u gebruiken om deze indicator te ontwikkelen, en is hiervoor al een overlegschema opgesteld?</p>
    </intervention>
    <intervention id="2-434" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">U hebt gelijk. Wij noemen die drie procent, maar dat heeft niet alleen betrekking op onderzoek en ontwikkeling, maar ook op innovatie. Het gaat immers niet alleen om fundamenteel onderzoek, maar ook om de vraag hoe dat onderzoek in economische activiteit moet worden vertaald. Hoe kan onderzoek bijdragen aan meer groei en werkgelegenheid? Zoals u weet bestaat er geen algemeen aanvaarde indicator voor innovatie. Dat is een technisch probleem, waarover de deskundigen uiteenlopende opvattingen hebben.</p>
      <p sl="en">Ik heb hier persoonlijk met de OESO over gesproken toen de secretaris-generaal van de OESO en enkele van zijn deskundigen onlangs naar Brussel kwamen. Samen met de OESO − maar ook anderen zijn daarbij betrokken − werken wij aan een indicator voor innovatie die zowel de instemming van de academische gemeenschap als van beleidsmakers kan wegdragen. Dat is waar wij op dit moment mee bezig zijn, en dat willen wij zeker in open overleg doen. Wij zijn dus blij met elke bijdrage hieraan. Het is een zeer technisch punt, maar ik denk dat het van cruciaal belang is dat wij betere indicatoren voor innovatie ontwikkelen.</p>
    </intervention>
    <intervention id="2-435" speaker_id="4466" name="Ilda Figueiredo" is_mep="True" mode="spoken">
      <p sl="pt">Mijnheer de voorzitter, we weten dat de manier waarop de economische en sociale situatie zich in een belangrijk deel van de lidstaten van de Europese Unie ontwikkelt, uitermate zorgwekkend is. De economische groei is nog steeds zwak en is ontoereikend om de werkloosheid terug te dringen en om de banen te creëren die de EU nodig heeft.</p>
      <p sl="pt">Anderzijds staan de maatregelen die genomen worden, met name het bezuinigingsbeleid dat wordt gevoerd om te voldoen aan de criteria van het stabiliteitspact, niet alleen het scheppen van banen en de economische groei in de weg, maar dragen deze ook bij aan grotere ongelijkheid en armoede. Daardoor zien we, in dit Europees Jaar van de bestrijding van armoede, dat uitsluiting, armoede en werkloosheid alleen maar verder toenemen.</p>
      <p sl="pt">Daarom vraag ik u, mijnheer de voorzitter: vindt u niet dat er binnen dit macro-economische beleid dringend prioriteit moet worden gegeven aan sociale duurzaamheid, in plaats van de nadruk te blijven leggen op financiële duurzaamheid, die juist de sociale duurzaamheid belemmert? Vindt u het geen tijd worden voor een herziening van het stabiliteits- en groeipact en van zijn irrationele criteria, zodat prioriteit kan worden gegeven aan werkgelegenheid en de strijd voor sociale integratie?</p>
    </intervention>
    <intervention id="2-436" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="pt">Ik denk dat sociale duurzaamheid niet kan bestaan zonder financiële duurzaamheid. Want zonder financiële duurzaamheid is er geen vertrouwen, zonder vertrouwen worden er geen investeringen gedaan, en zonder investeringen zijn er geen banen. Daarom moeten een stabiel en gezond macro-economisch beleid en de zorg aangaande de meest kwetsbare groepen en armoede niet als met elkaar strijdig worden gezien.</p>
      <p sl="pt">Wat armoede betreft: we hebben zelf armoedebestrijding en de strijd voor sociale integratie als doelstellingen gekozen van de 2020-strategie, met ook enkele concrete doelen, en ik onderschrijf dat er op dit moment een groter risico op armoede bestaat in onze samenlevingen. We hebben te maken met nieuwe verschijningsvormen van armoede, die uiterst zorgwekkend zijn. Daarom moeten de regeringen, bij het stellen van prioriteiten, een antwoord zoeken op dit vraagstuk, maar - ik herhaal en onderstreep het nog eens - dat kan niet de budgettaire discipline zijn, omdat we, als we voor die oplossing kiezen, waarschijnlijk te maken zullen krijgen met een verdere verslechtering van de situatie in de landen, en dus ook die van de meest kwetsbare groepen in die landen.</p>
    </intervention>
    <intervention id="2-437" speaker_id="96798" name="John Bufton" is_mep="True" mode="spoken">
      <p sl="en">Ik vraag me af wie er werkelijk profiteert van het reddingspakket voor Griekenland, mijnheer Barroso. Is dat de Griekse bevolking of is dat de rijkste particuliere bankier van het land, Spiro Latsis, die eigenaar is van veertig procent van de aandelen van de op twee na grootste bank van Griekenland: de Eurobank EFG?</p>
      <p sl="en">Zou uw vriendschap met de heer Latsis misschien een belangenconflict kunnen vormen?</p>
    </intervention>
    <intervention id="2-438" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Het pakket dat Griekenland en de Europese instellingen hebben samengesteld, is er voor het Griekse volk en voor de Europese economie als geheel, anders zou het nooit door de 27 lidstaten zijn goedgekeurd. En wat uw insinuatie betreft, daar maak ik verder geen woorden aan vuil.</p>
    </intervention>
    <intervention id="2-439" speaker_id="96900" name="Georgios Papanikolaou" is_mep="True" mode="spoken">
      <p sl="el">Mijnheer de Voorzitter, kennelijk zijn de Duitse en Franse regeringen het met elkaar eens dat de Europese Unie nieuwe instellingen nodig heeft. Dat kan men tenminste opmaken uit de verklaringen van mevrouw Merkel en de heer Sarkozy van afgelopen week. Zoals echter al eerder werd gezegd, lijkt het erop dat wij de richting uitgaan van een nieuwe wijziging van het stabiliteitspact, met dien verstande dat landen die geen begrotingsdiscipline betrachten sancties zullen worden opgelegd, zoals het verlies van het stemrecht.</p>
      <p sl="el">Ik heb dan ook een heel eenvoudige vraag. Gelooft u dat de kwestie van Europese governance zich beperkt tot vraagstukken inzake begrotingsdiscipline en zal zijn opgelost als deze vraagstukken worden aangepakt? Of raken wij, nu ons monetair instrument zich op communautair vlak en ons begrotingsinstrument op nationaal vlak bevindt, midden in deze crisis in een impasse verzeild?</p>
      <p sl="el">Er zijn problemen die wij herhaaldelijk aan de kaak hebben gesteld. Gisteren nog heeft Moody´s zonder enige reden de kredietwaardigheid van Griekenland opnieuw verlaagd. Zal de uitbreiding van het wapenarsenaal waar u over sprak leiden tot concrete, tastbare resultaten voor de toekomst?</p>
    </intervention>
    <intervention id="2-440" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Samen met de lidstaten zullen de Europese instellingen hun best doen om iets in handen te krijgen waarmee het stabiliteits- en groeipact geloofwaardiger kan worden uitgevoerd.</p>
      <p sl="en">Het is duidelijk dat sommige lidstaten problemen hadden met de uitvoering en naleving van de regels waar ook zij mee akkoord waren gegaan.</p>
      <p sl="en">Ook nu voorzien de Verdragen al in de mogelijkheid om beperkingen en zelfs sancties op te leggen. Daar zijn geen nieuwe hervormingen voor nodig.</p>
      <p sl="en">Maar in de toekomst moet het opleggen van die beperkingen en sancties op een objectieve manier kunnen gebeuren. We kijken naar manieren om het pact geloofwaardiger te maken. Maatregelen moeten objectief en eerlijk kunnen worden uitgevoerd, waarbij het er niet toe moet doen hoe rijk of hoe arm een lidstaat is. Ik denk dat het in het belang van ons allemaal is als het stabiliteits- en groeipact op een meer geloofwaardige manier wordt uitgevoerd.</p>
    </intervention>
    <intervention id="2-441" speaker_id="28269" name="De Voorzitter" is_mep="True" mode="spoken">
      <p sl="nl">Het vragenuur met de voorzitter van de Europese Commissie is gesloten.</p>
    </intervention>
  </section>
  <section id="creitem28" title="12. Ratingbureaus (debat)">
    <intervention id="2-443" speaker_id="28269" name="De Voorzitter" is_mep="True" mode="spoken">
      <p sl="nl">Aan de orde is het debat over:</p>
      <p sl="nl">de mondelinge vraag (O-0051/2010) van Nikolaos Chountis en Jürgen Klute, namens de GUE/NGL-Fractie, aan de Commissie: Ratingbureaus (B7-0302/2010),</p>
      <p sl="nl">de mondelinge vraag (O-0072/2010) van Udo Bullmann, namens de S&amp;D-Fractie, aan de Commissie: Kredietbeoordelingsbureaus (B7-0309/2010),</p>
      <p sl="nl">de mondelinge vraag (O-0077/2010) van Jean-Paul Gauzès, namens de PPE-Fractie, aan de Commissie: Ratingbureaus (B7-0312/2010), en</p>
      <p sl="nl">de mondelinge vraag (O-0078/2010) van Sylvie Goulard, namens de ALDE-Fractie, aan de Commissie: Ratingbureaus (B7-0313/2010).</p>
    </intervention>
    <intervention id="2-444" speaker_id="26851" name="Nikolaos Chountis" is_mep="True" mode="spoken">
      <p sl="el">auteur. – Mijnheer de Voorzitter, dit debat in het Europees Parlement gaat over de activiteiten van ratingbureaus en over de gevolgen van die activiteiten voor de mondiale en Europese economie. De Europese Unie en de Europese Centrale Bank hebben de ratingbureaus Moody's, SnP en Fitch bij verordening het recht gegeven om niet alleen ondernemingen, maar zelfs lidstaten van de Europese Unie te beoordelen.</p>
      <p sl="el">Toen de crisis uitbrak, erkenden de instellingen van de Europese Unie echter zelf dat deze ratingbureaus een heel negatieve rol speelden. Men had dus mogen verwachten dat de Commissie de rol van deze bureaus zou beperken, maar in plaats daarvan heeft zij met een nieuwe verordening van november jongstleden hun rol zelfs versterkt en officieel erkend.</p>
      <p sl="el">Reeds begin 2009 waren de ratingbureaus begonnen de kredietwaardigheid van Griekenland te verlagen, met als gevolg dat Griekenland voor leningen een twee keer zo hoge rente moest betalen als voorheen en in een vicieuze cirkel van diskrediet en speculatieve leningen terechtkwam. We weten allemaal wat hier de eindresultaten van zijn. Gisteren nog heeft het ratingbureau Moody´s geprobeerd een negatieve stemming te creëren voor de Griekse economie en de euro door onverhuld te speculeren en zonder enige echte reden de kredietwaardigheid van de Griekse economie vier trapjes lager te zetten.</p>
      <p sl="el">Moody´s is een van de drie Amerikaanse particuliere ondernemingen die door de Europese Unie officieel zijn erkend als beoordelaars van de economieën van de lidstaten, ofschoon in alle economische, politieke en institutionele kringen in Europa en de Verenigde Staten de enorme verantwoordelijkheid van deze ondernemingen voor de recente crisis aan de kaak is gesteld.</p>
      <p sl="el">Dit is dezelfde onderneming die in het Amerikaanse Congres is aangeklaagd door analisten die voor haar hadden gewerkt en zeiden door hun superieuren gedwongen te zijn om toxische effecten positieve beoordelingen te geven. Dit is dezelfde onderneming die door tientallen bedrijven is beschuldigd van chantage omdat zij met haar ratings beloningen afdwong. Dit is dezelfde onderneming die samen met de andere twee van de “heilige drie-eenheid”, SnP en Fitch, het onderwerp is van tientallen beroepen die zijn aangetekend door gemeentes, regio´s en staten van de Verenigde Staten wegens misleiding en gedwongen investeringen waardoor miljoenen dollars verloren gingen. Dit is dezelfde onderneming die er door talloze verzekeringsfondsen van is beschuldigd investeringen verloren te hebben doen gaan omdat zij verkeerde ratings had gegeven. Alleen al in het geval van het verzekeringsfonds van de staat Ohio zijn 450 miljoen dollar verloren gegaan.</p>
      <p sl="el">Omdat dit alles bekend is en omdat het onaanvaardbaar is dat baatzuchtige Amerikaanse particuliere ondernemingen Europese economieën beoordelen, zouden dergelijke taken moeten worden overgelaten aan een democratisch gecontroleerde en van particuliere belangen onafhankelijke overheidsinstantie. We zien echter, mijnheer Barnier, dat de Commissie ook vandaag nog obstructie pleegt, waardoor de maffia van de speculanten door kan gaan met chanteren en het economisch beleid kan blijven sturen, ten koste van de werknemers en de burgers van de landen van de Europese Unie.</p>
      <p sl="el">Ik geloof dat het Europees Parlement eindelijk zijn verantwoordelijkheid moet nemen en in het geweer moet komen. Wij moeten van de Commissie en de Raad eisen dat zij rekening houden met het Europees Parlement en onmiddellijk met wetgeving een eind maken aan deze onaanvaardbare situatie.</p>
    </intervention>
    <intervention id="2-445" speaker_id="4436" name="Gianni Pittella" is_mep="True" mode="spoken" role="plaatsvervangend rapporteur">
      <p sl="it">Mijnheer de Voorzitter, commissaris, dames en heren, de Fractie van de Progressieve Alliantie van Socialisten en Democraten in het Europees Parlement wil met deze mondelinge vraag de aandacht vestigen op de problematiek rondom de ratingbureaus. Ons doel is om van de Europese Commissie te horen wat de volgende stappen zullen zijn, te beginnen met de mogelijkheid van het opzetten van een Europees ratingbureau, waar wij vóór zijn en dat volgens ons vorm krijgt, ook na de verklaringen daarover van voorzitter Barroso zelf.</p>
      <p sl="it">We moeten erkennen – hulde wie hulde toekomt – dat de ratingbureaus een bijna onmogelijke opdracht hebben volbracht: ze zijn erin geslaagd om een doorslaggevende rol te spelen in zowel de allereerste fase van de financiële crisis in 2008, tijdens het faillissement van Lehman Brothers, als in deze tweede fase, die begon met de begrotingscrisis in Griekenland.</p>
      <p sl="it">In 2008 hebben ze de risico's van toxische producten veronachtzaamd – en in sommige gevallen zelfs gepromoot – en vervolgens dachten ze hun bijdrage te leveren aan de stabiliteit van de markten door de kredietwaardigheid van Griekenland, Portugal en Spanje te verlagen juist toen de onderhandelingen tussen de Europese Unie, het IMF en de Griekse regering gaande waren. Voorzitter Buzek, het is duidelijk: deze mensen zijn kwaadaardig!</p>
      <p sl="it">Nu is het niet zo dat ik de schuld voor wat er in de wereld en in Europa is gebeurd helemaal bij de ratingbureaus wil neerleggen. Maar het feit dat ze altijd aanwezig zijn op de plaats delict – en ik verwijs naar het geval Parmalat, het geval Enron en het geval Lehman Brothers – zou bij ons een adequatere en concretere reactie teweeg moeten brengen dan het huidige immobilisme.</p>
      <p sl="it">Commissaris, wanneer wordt er onderzoek naar deze kwestie en naar deze sector gedaan? We hebben daar enige tijd geleden met de heer Gauzès aan gewerkt, toen we het reglement voor de ratingbureaus opstelden. Een onderzoek van de sector is nu nodig om licht te werpen op de schandalige, ontoelaatbare situatie waarin bedrijfsconcentratie en oligopolie in deze sector zijn ontstaan.</p>
      <p sl="it">Laten we de koe bij de horens vatten voordat de zaken verder verslechteren en laten we woorden omzetten in daden. Naast de noodzaak om een openbaar Europees ratingbureau op te richten moeten we ook nadenken over de rol die onafhankelijke Rekenkamers kunnen spelen bij het verschaffen van berekeningen van soevereine schulden, en zo die bevoegdheid bij de particuliere bureaus weghalen.</p>
      <p sl="it">President Sarkozy en bondskanselier Merkel – tot slot – hebben de Europese Commissie officieel verzocht om voorstellen te doen voor het vergroten van de concurrentie op de ratingmarkt. Het is jammer dat binnen de Europese Raad, waartoe ook president Sarkozy en bondskanselier Merkel behoren, het juist de regeringen zijn die de goedkeuring van het financiële supervisiepakket vertragen en zo de oprichting van de EAEM, de Europese autoriteit die verantwoordelijk zal zijn voor het toezicht, tegenhouden.</p>
      <p sl="it">Daarom, president Sarkozy en bondskanselier Merkel, zou u eerst uw eigen zaken op orde moeten brengen voordat u voorzitter Barroso vertelt wat hij moet doen.</p>
    </intervention>
    <intervention id="2-446" speaker_id="28193" name="Jean-Paul Gauzès" is_mep="True" mode="spoken">
      <p sl="fr">auteur. – Mijnheer de Voorzitter, commissaris, dames en heren, aan het eind van de vorige zittingsperiode waren ratingbureaus een zorg voor dit Parlement, en ik wil dienaangaande wijzen op de ontvankelijkheid van zowel de Commissie als het Parlement, dat een resolutie over ratingbureaus heeft aangenomen.</p>
      <p sl="fr">Nu stellen we deze kwestie andermaal aan de orde, in verband met wat er kon worden vastgesteld over de rol van de ratingbureaus tijdens de crisis. Ze kunnen worden bekritiseerd omdat ze de crisis niet hebben zien aankomen, ze kunnen worden bekritiseerd vanwege de onbetrouwbaarheid van hun ratings en vanwege de ongelukkige tijdstippen waarop ze besloten hun ratings aan te kondigen, zeker bij staatsschulden.</p>
      <p sl="fr">Desalniettemin ben ik van mening dat we deze kwestie nuchter moeten bezien. In de eerste plaats is het feit dat ratingbureaus producten beoordelen die zij investeerders hebben voorgelegd op zich niet schokkend. Het is het recht van investeerders, die investeren, die ervoor zorgen dat er geld is, om te proberen erachter te komen welke problemen of risico’s zich kunnen voordoen, net zoals het hun recht is om te weten te komen wat goede ratings zijn.</p>
      <p sl="fr">Het wordt een tikje anders wanneer deze ratings in bancaire regelgeving worden gebruikt om vast te stellen hoeveel geld banken zelf moeten hebben in ruil voor een deel van hun investeringen. Vanuit dit standpunt bezien heeft de verordening uit 2009 niet werkelijk gezorgd voor een oplossing, aangezien het de bedoeling was een regeling te treffen voor zowel de goedkeuring van als het toezicht op ratingbureaus. Een rating kan dus rechtmatig zijn, maar is het rechtmatig om ratings af te geven zoals de bureaus doen?</p>
      <p sl="fr">Ik ben van mening dat de teksten die u zult voorstellen – ik wil benadrukken, commissaris, dat u zojuist de tekst over de invoering van Europees toezicht op ratingbureaus binnen het raamwerk van de nieuwe financiële regelgeving hebt ingediend – deze kwesties moeten kunnen oplossen, met name die van de concurrentie onder ratingbureaus. Zelf huldig ik niet het standpunt dat het eenvoudigweg bekrachtigen van de oprichting van een Europees bureau, ook al is het openbaar, de problemen oplost. Als het idee is om een bureau te hebben dat vriendelijkere en genereuzere ratings afgeeft, zal het van weinig nut zijn.</p>
      <p sl="fr">Er dienen volgens mij meer vragen te worden gesteld over de voorwaarden waaronder de bureaus hun ratings naar buiten brengen. Er zijn ratings van privéondernemingen en er zijn ratings van staatsschulden. Ik leg de nadruk op de ratings van staatsschulden. De instantie die op verzoek van het Parlement verantwoordelijk zal zijn voor het controleren van de bureaus die in Europa actief zullen zijn is de EAEM, de nieuwe autoriteit voor financiële diensten. Ik meen ook dat de EAEM onder andere de bevoegdheid moet hebben om niet alleen doeltreffend toe te zien op de bureaus, maar ook om te zorgen voor een voorziening waarmee de manier waarop ratingbureaus hun beoordelingen van staatsschulden naar buiten brengen, kan worden gecontroleerd, zonder ze te censureren.</p>
      <p sl="fr">We kunnen geen situatie toestaan – en dergelijke situaties zijn er zeker al geweest – waarin een bureau, een kwartier voordat de markten sluiten, een land een lagere rating geeft, met volstrekt onwenselijke gevolgen. In feite moet er een preventief systeem komen dat ratingbureaus dwingt om de toezichthouder, indien nodig op zeer korte termijn, op de hoogte te stellen van de omstandigheden waaronder zij hun ratings overwegen naar buiten te brengen, zodat de toezichthouder kan controleren of de standaardprocedures zijn gevolgd en bovenal of de omstandigheden waaronder de ratings naar buiten worden gebracht geen ongunstig effect zullen hebben op de situatie inzake met name staatsschulden. De schulden van bedrijven zijn niet hetzelfde als die van staten; zij vereisen een andere behandeling. Sommige mensen hebben de Rekenkamer genoemd, maar dergelijke instanties bestaan niet in elk Europees land, en ze zijn niet allemaal onafhankelijk.</p>
      <p sl="fr">Dat, mijnheer de Voorzitter, is de diepere zin van onze vragen. Hoe kunnen wij de operationele methoden van ratingbureaus verbeteren en vooral de verspreiding van informatie, en hoe kunnen we de mededinging verbeteren?</p>
    </intervention>
    <intervention id="2-448" speaker_id="97137" name="Sylvie Goulard" is_mep="True" mode="spoken">
      <p sl="fr">auteur. – Mijnheer de Voorzitter, commissaris, u komt uit een land waar ratings de gemoederen altijd wel bezig houden – ik heb het over de restaurantbeoordelingen van de Michelin-gids. Wij gaan daarom niet zeggen dat wij tegen beoordelingen zijn, aangezien zij per slot van rekening ook voor gezonde mededinging zorgen en het mogelijk maken dat verschillende prestaties worden beloond.</p>
      <p sl="fr">Ik ben het daarom helemaal eens met wat de heer Gauzès zojuist heeft gezegd. Het gaat er niet om ratingbureaus te demoniseren. Het gaat erom te kijken naar de omstandigheden waarin zij opereren. In het onderhavige geval zijn het instellingen met behoorlijk veel macht, en daarom moeten wij de manier waarop zij te werk gaan onder de loep nemen.</p>
      <p sl="fr">De heer Gauzès was mij voor toen hij zei dat er een verschil is tussen het beoordelen van de schulden van private ondernemingen en die van staten. In beide gevallen is het probleem echter hetzelfde; met andere woorden, deugen de methoden? Worden de juiste criteria gebruikt om te beoordelen wat een onderneming doet of hoe een staat zijn schuld beheert? In de tweede plaats: zijn de mogelijke banden tussen het ratingbureau en degene die aan een rating wordt onderworpen transparant genoeg?</p>
      <p sl="fr">Dit alles verdient zorgvuldig te worden onderzocht en in kaart gebracht, en wij zijn u dankbaar dat u op dezelfde voet verder gaat als het Parlement tijdens de laatste zittingsperiode, met de voorstellen die het heeft gedaan ten aanzien van het verslag van de heer Gauzès.</p>
      <p sl="fr">Wat dat betreft ben ik van mening dat het heel belangrijk is dat wij het werk waaraan het Parlement al is begonnen, voortzetten. Ik deel de zienswijze dat een Europees ratingbureau op dit moment geen topprioriteit is. Van belang is dat we ervoor zorgen dat het toezichthoudende werk, zoals het er nu voor staat, zoals het nu wordt uitgevoerd, in kaart wordt gebracht.</p>
      <p sl="fr">In dat verband wil ik wat zeggen over de EAEM, deze autoriteit die binnenkort het licht zal zien. Ik ben een van de rapporteurs voor het financiële toezichtpakket, net als de heer Giegold, die lid is van dit Parlement en rapporteur is voor de EAEM. Ik wil de lidstaten graag oproepen – het voorzitterschap is er niet, maar ik weet hoe goed u in staat bent om boodschappen aan het voorzitterschap door te geven, commissaris, en ook hoezeer wij uw inspanningen om op dit terrein vooruitgang te boeken, waarderen. Ik meen dat een serieuze aanpak van de lidstaten geboden is.</p>
      <p sl="fr">Men kan niet, aan de ene kant, welluidende verklaringen afleggen aan de media omdat men begrijpelijkerwijs overstuur is over de gevolgen van bepaalde beslissingen die door de bureaus zijn genomen en anderzijds deze nieuwe autoriteit, de EAEM, in de wielen rijden. Wij willen werkelijk dat deze autoriteit een onderscheidende status krijgt, dat zij wordt toegerust met krachtige bevoegdheden op Europees niveau, en in het bijzonder dat ze toezicht weet te houden op ratingbureaus. Dat zal een van haar taken zijn, en een belangrijke bovendien.</p>
      <p sl="fr">Hieruit blijkt ook onze wens dat er bijvoorbeeld toezicht komt van een Europese autoriteit over de infrastructuur van de markten en clearinginstellingen. Er is een gebrek aan transparantie op de markt die ons zorgen baart. Wij staan niet vijandig tegenover concurrentie tussen belanghebbenden, verre van. Simpel gesteld, de manier waarop hun diensten worden beoordeeld, moet overeenkomen met de regels van transparantie en verantwoordelijk gedrag die markten die naam waardig kenmerken.</p>
      <p sl="fr">Daarom moedigen wij u nogmaals aan om door te gaan en roepen wij staten op het oprichtingsproces van de EAEM niet te hinderen en het toezichtpakket niet volledig uit te hollen, want als er veto’s worden uitgevaardigd, zou het erop uit kunnen draaien dat wij geen toezicht houden op datgene dat wij allen, in dit Parlement en in de hoofdsteden, aan strenger toezicht willen onderwerpen.</p>
    </intervention>
    <intervention id="2-449" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie. – Mijnheer de Voorzitter, dames en heren, in de eerste plaats wil ik mijn zeer oprechte dank betuigen aan de fracties die het initiatief hebben genomen tot deze reeks vragen over een uiterst belangrijke zaak. Ik bedank de heer Chountis, de heer Pittella, de heer Gauzès, mevrouw Goulard – die zojuist heeft gesproken – en andere leden die nog zullen spreken.</p>
      <p sl="fr">Ik wil u graag mijn eerlijke mening laten horen en u duidelijk maken hoe vastbesloten ik ben in deze kwestie, net als in andere kwesties die raken aan de lessen die de crisis heeft geleerd en aan de transparantie waarop burgers en ondernemingen recht hebben. Op 20 april heb ik ook de kans gekregen u toe te spreken over het onderwerp van ratingbureaus en hun belang voor het functioneren van de economie en van de financiële markten.</p>
      <p sl="fr">Wanneer het erop aankomt te controleren of een product, een bedrijf, en, indien nodig, een staat – ik refereer hier aan het landenrisico, waar ik later op terugkom – in goede gezondheid verkeert of koorts heeft, dan zult u het met mij eens zijn, mevrouw Goulard, dames en heren, dat men geen einde maakt aan de verhoging door de thermometer kapot te maken. De vraag is of de thermometer het goed doet en indien nodig, of we verschillende thermometers kunnen gebruiken om valideringen en controles uit te oefenen.</p>
      <p sl="fr">Ik meen dat er veel is te zeggen over het functioneren van de thermometer en dus ook over het functioneren van ratingbureaus, die een grote rol spelen in de beoordeling van het soort risico’s waaraan zowel ondernemingen als staten blootstaan. Uit de crisis is gebleken en blijkt nog steeds, mijnheer Chountis – u hebt gelijk – dat ze niet altijd voorbeeldig hebben gefunctioneerd en dat de gevolgen soms zeer ernstig waren.</p>
      <p sl="fr">Dit is een terrein, dames en heren, waarop de G20 krachtige besluiten heeft genomen – zoals ook in andere zaken –, en de besluiten betroffen in dit geval de invoering van toezicht en bestuursregels. Ik wil u eraan herinneren dat ten tijde van de crisis – velen van u hebben dit vermeld, onder wie de heer Gauzès en mevrouw Goulard – de Commissie snel haar verantwoordelijkheid heeft genomen en de regulering van de activiteiten van ratingbureaus de laatste twee jaar tot prioriteit heeft verheven.</p>
      <p sl="fr">In september 2009 – dus een jaar na de ineenstorting van Lehman Brothers – werd de verordening inzake ratingbureaus goedgekeurd met zeer krachtige steun, hulp en verbeteringen van het Parlement – en ik ben de heer Gauzès eens te meer dankbaar – teneinde de problemen aan te pakken die de werkwijzen van deze bureaus tot gevolg hadden en die in zekere zin aan de financiële crisis hebben bijgedragen.</p>
      <p sl="fr">Met de verordening is een systeem van verplichte inschrijving voor alle in de Unie gevestigde ratingbureaus ingevoerd en is er een reeks harde eisen opgelegd, opdat er zo min mogelijk sprake kan zijn van belangenverstrengelingen, de kwaliteit van de beoordelingen en de gebruikte methoden worden verbeterd en, ten slotte, opdat de bureaus transparant te werk gaan.</p>
      <p sl="fr">Dames en heren, ik ben er zeker van dat deze nieuwe regels de onafhankelijkheid en integriteit van het ratingproces aanmerkelijk zullen verbeteren, deze ratingactiviteiten transparanter zullen maken en de kwaliteit van de ratings zelf zullen verhogen, waaronder ook de ratings van schulden van EU-landen en van de financiële instellingen van de Unie.</p>
      <p sl="fr">Twee weken geleden, op 2 juni – dit is de tweede fase – gaf de Commissie op mijn instigatie haar goedkeuring aan een voorgestelde wijziging van de verordening inzake ratingbureaus teneinde de toekomstige Europese Autoriteit voor effecten en markten (EAEM) tot de enige verantwoordelijke te maken voor de inschrijving van en het toezicht op ratingbureaus, op continue basis.</p>
      <p sl="fr">De EAEM moet echter nog worden opgezet, en ik ben het volledig eens met wat net werd gezegd door mevrouw Goulard en wat u allen vindt: zoals we recent hebben besproken met de rapporteurs van het toezichtpakket, het Larosière-pakket, moet er een dynamisch, geloofwaardig compromis worden bereikt tussen het Parlement en de Raad teneinde wat is voorgesteld ten uitvoer te leggen, en dat is het creëren van deze drie onafhankelijke autoriteiten op 1 januari. Zo ver zijn we nog niet.</p>
      <p sl="fr">Wij moeten ons best doen, en hier roep ik andermaal deze Raad en dit Parlement op om hun standpunten dichter bij elkaar te brengen. Mijnheer de Voorzitter, ik wijs nogmaals op de bereidheid van de Commissie en mijn bereidheid in het bijzonder, om dit dynamisch compromis tot stand te brengen.</p>
      <p sl="fr">Daarnaast is er, om de voordelen van transparantie te verhogen en de concurrentie tussen ratingbureaus te bevorderen, een bepaling ingevoerd voor eenvoudigere toegang tot informatie over de gestructureerde financiële producten van alle ratingbureaus die een ongevraagde rating willen afgeven.</p>
      <p sl="fr">Met andere woorden, wanneer een bureau informatie ontvangt waarmee het zijn rating van gestructureerde producten kan uitwerken, zullen de andere bureaus het recht hebben om die informatie te gebruiken om hun eigen rating uit te werken.</p>
      <p sl="fr">Dat is het punt waarop wij zijn aanbeland. Het is niet genoeg. Steeds meer wordt erkend, in Europa en in de rest van de wereld, dat de gebreken waaraan ratingprocedures momenteel lijden en die door de crisis aan het licht zijn gebracht, onvoldoende zijn aangepakt, en ik verklaar dat ik het op dit punt eens ben met de heer Chountis.</p>
      <p sl="fr">Dat is waarom ik mijn diensten heb gevraagd een nieuwe beoordeling van de gehele structuur en de rol van ratingbureaus op te stellen. Binnen dit kader, mijnheer Pittella, zullen wij de komende maanden een onderzoek, zoals u het noemde, of in ieder geval een objectieve en zeer precieze analyse en studie van de werkmethoden van deze bureaus uitvoeren, in het licht van en in overeenstemming met de nieuwe wetgeving, ook al is deze nog niet volledig ten uitvoer gelegd; daarop zullen wij tot begin december moeten wachten.</p>
      <p sl="fr">Net als u allen, dames en heren, ben ik van mening dat er een probleem is, en dat heeft simpelweg te maken met de verscheidenheid van deze markt. Deze markt is te geconcentreerd; hij is in te weinig handen. Er is niet genoeg mededinging in deze sector, en dat baart ons zorgen. Zonder op dit moment een bepaalde optie uit te lichten, mijnheer Pittella, zoekt de Commissie naar structurele maatregelen, waaronder de instelling van een onafhankelijk Europees ratingbureau, dat voor sommigen van ons – ik spreek hier namens mijzelf – welkom is, in het bijzonder als het gaat om het beoordelen van landenrisico’s, die net nog zijn genoemd door de heer Gauzès, alsmede door mevrouw Goulard en de heer Pittella.</p>
      <p sl="fr">Een andere structurele maatregel die wij overwegen, is een grotere deelname van onafhankelijke publieke organen aan het ratingproces. Staatsschulden verdienen bijzondere aandacht – aangezien het daarom gaat wanneer we het hebben over Griekenland en mogelijk ook andere landen – opdat de gebruikte methoden daadwerkelijk de juiste zijn en dat ze passend zijn.</p>
      <p sl="fr">Het gebrek aan de nodige voortvarendheid van de banken en andere financiële instellingen en het gebrek aan alternatieve criteria voor de beoordeling van de betrouwbaarheid van een investering verdienen ook speciale aandacht. De huidige financiële wetgeving, die uitdrukkelijk voorziet in het gebruik van ratings, moet ook grondig worden heronderzocht.</p>
      <p sl="fr">Dit zijn alle onderwerpen, en we zullen geen enkele moeilijke kwestie waaraan de Commissie zich wijdt mijden. Wij kunnen onze initiële richtsnoeren in september presenteren, en tegelijkertijd zullen we andere belangrijke thema’s inzake transparantie en toezicht in het kader van de regulering van derivaten en short selling aanpakken.</p>
      <p sl="fr">Daarnaast zullen we eind dit jaar of aan het begin van 2011 een aantal wetsvoorstellen op tafel leggen, niet alleen om voort te zetten – ik herhaal wat u hebt gezegd, mevrouw Goulard – wat mijn voorganger met uw steun op gang heeft gebracht en dat nu ten uitvoer wordt gelegd maar niet genoeg is, maar ook om een hogere mate van transparantie te bereiken, teneinde belangenconflicten te vermijden en ervoor te zorgen dat deze kredietbeoordelingen groter in aantal, diverser en wat staatsschulden betreft boven elke verdenking verheven zijn.</p>
    </intervention>
    <intervention id="2-450" speaker_id="28295" name="Antolín Sánchez Presedo" is_mep="True" mode="spoken">
      <p sl="es">namens de S&amp;D-Fractie. – Mijnheer de Voorzitter, mijnheer de commissaris, de ratingbureaus wisten noch de hypotheekcrisis, noch het risico van gestructureerde financiële producten, noch het omvallen van Lehman Brothers te voorspellen.</p>
      <p sl="es">De verordening die in april 2009 is aangenomen, vergroot hun transparantie, onderwerpt de bureaus zelf aan Europees toezicht, en maakt een begin met het aanpakken van kwaliteits- en aansprakelijkheidsvraagstukken door het stellen van regels met betrekking tot potentiële belangenconflicten bij de uitoefening van hun activiteiten. Het voorstel van de Commissie ligt in het verlengde hiervan.</p>
      <p sl="es">Ik ben ervan overtuigd dat het Parlement eraan zal bijdragen dat vanaf 1 januari 2011 sprake is van toezicht en gaat meewerken aan toezichtprojecten om te komen tot een strenger toezicht- en regelgevingskader.</p>
      <p sl="es">De rol die de ratingbureaus nu spelen in de schuldencrisis en in de precaire situatie rond de overheidstekorten, waaruit het discretionaire karakter blijkt van hun ratingmethoden en van de wijze waarop ze de ratings vaststellen en communiceren; het grote procyclische effect van hun ratings – ratingbureaus zijn wel eens omschreven als pyromane brandweerlieden, die het vuurtje nog wat aanwakkeren; en hun botsing met de belangrijkste internationale en Europese financiële instellingen, die dusdanige vormen heeft aangenomen dat de Europese Centrale Bank bij transacties in staatsschulden niet langer om een rating vraagt, zijn allemaal factoren die het noodzakelijk maken de rol van ratingbureaus aan een grondige herbeoordeling te onderwerpen en die rol meer in overeenstemming te brengen met het algemeen belang.</p>
      <p sl="es">Er worden nu openlijk vraagtekens gesteld bij het vermogen van ratingbureaus om objectieve en verantwoorde ratings te geven, met name van staatsschulden. De vragen van de afgevaardigden gaan echter verder en raken aan een fundamentele kwestie, namelijk de verenigbaarheid met democratische beginselen, omdat de ratings gevolgen hebben voor de inspanningen van gepensioneerden, arbeiders en kwetsbare groepen in de samenleving, die zien dat hun jarenlange inspanningen door onverantwoord gedrag op de markten voor niets zijn geweest.</p>
      <p sl="es">De vragen raken aan de onafhankelijkheid van ratingbureaus. Kunnen ratingbureaus wel in particuliere handen zijn? Kan iemand tegelijkertijd rechter en partij zijn? In hoeverre is het mogelijk een bedrijfsmodel te hanteren waarbij men voor zijn inkomsten afhankelijk is van degene die men beoordeelt? Is het wel redelijk dat organisaties zelf kunnen bepalen door wie ze worden beoordeeld?</p>
      <p sl="es">De Verenigde Staten hebben die vragen al opgepakt, en wij moeten dat ook doen. Het gaat om vragen die raken aan aansprakelijkheid en duurzaamheid.</p>
      <p sl="es">Kan een verantwoord bestuur worden gegarandeerd, een bestuur dat verder kijkt dan de korte termijn en zorgt voor stabiliteit? Kunnen de bureaus onverschillig blijven tegenover de toezeggingen van de Europese autoriteiten en de inspanningen van de belangrijkste internationale instanties? Zullen ze reageren op de effecten die hun ratings op de markt hebben, met name op die effecten die als “schadelijk” kunnen worden gekwalificeerd, een kwalificatie die ik van u overneem? Blijft de geprivilegieerde behandeling van ratingbureaus door toezichthouders bestaan en blijven de toezichthouders gebonden aan de regels die het gebruik van hun ratings voorschrijven? Zal het gebrek aan concurrentie blijven bestaan?</p>
      <p sl="es">Met betrekking tot rechtmatigheid moeten we ons de vraag stellen of het verantwoord is dat de bureaus zo’n grote invloed op onze economieën uitoefenen, terwijl ze aan zo weinig toezicht zijn onderworpen. En moeten we verder gaan dan extern toezicht en ook de bestuurs- en zelfs de bedrijfsstructuur controleren?</p>
      <p sl="es">Er moet een openbaar Europees ratingsysteem komen, de bestaande Europese ratingbureaus moeten een andere rol krijgen, de komst van nieuwe bureaus moet worden bevorderd, en men zou zelfs de oprichting van een mondiaal ratingsysteem met nieuwe beginselen moeten overwegen.</p>
      <p sl="es">Dit zijn de vragen die een antwoord behoeven, mijnheer de commissaris.</p>
    </intervention>
    <intervention id="2-451" speaker_id="33570" name="Sharon Bowles" is_mep="True" mode="spoken">
      <p sl="en">namens de ALDE-Fractie. – Mijnheer de Voorzitter, nog niet zo lang geleden waren er mensen die zeiden dat de ratingbureaus de ratings van Griekse en andere obligaties niet hadden moeten verlagen. “Kijk wat er daardoor met de euro is gebeurd”, zeiden ze.</p>
      <p sl="en">Nu had ik willen zeggen dat nu toch wel duidelijk zal zijn dat sprake is van een enorm belangenconflict wanneer landen hun eigen schulden gaan beoordelen. Dat had ik dus willen zeggen, maar tot mijn stomme verbazing zegt commissaris Rehn vanmorgen tijdens het debat over de kwaliteit van statistische gegevens dat het verlagen van de rating door Moody’s gisteren niet “handig getimed” was en dat dat het standpunt van de Commissie ten aanzien van de regulering van ratingbureaus zou beïnvloeden.</p>
      <p sl="en">Hoewel ik zijn frustratie begrijp, dacht ik op dat moment dat hij gek was geworden. Ik wil geen ratings die “handig” zijn. (Nog afgezien van de vraag of hij “handig” voor investeringsbanken of “handig” voor centrale banken bedoelt.) Integendeel, omdat de ratings zo “handig” waren, konden de toezichthouders er niet op vertrouwen en was er van een behoorlijke due diligence geen sprake meer.</p>
      <p sl="en">Welnu, een openbaar ratingbureau voor niet-staatsschulden heeft zeker positieve kanten. Maar wat doen we met de geïmpliceerde garantie? Hoe voorkomen we politieke inmenging wanneer regeringen vrezen voor de macro-economische gevolgen van een daling van het vermogen van banken?</p>
      <p sl="en">Er valt nog veel te doen op het terrein van capaciteit, onafhankelijkheid en integriteit, maar één ding is voor mij zeker, en dat is dat de beginselen van corporate governance een rol spelen, zowel in de publieke als de private sector, en dat die beginselen ook voor de EAEM en de andere Europese toezichthouders moeten gelden.</p>
    </intervention>
    <intervention id="2-452" speaker_id="96730" name="Sven Giegold" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, mijnheer Barnier, ik dank u voor het gebruik van de Duitse taal.</p>
      <p sl="de">Allereerst wil ik zeggen dat de crises die we nu opnieuw hebben meegemaakt weer een aantal cruciale problemen hebben blootgelegd. In aanvulling op wat al gezegd is, wil ik op enkele aspecten in het bijzonder nogmaals de nadruk leggen. Ten eerste bleken ratingbureaus maar al te vaak in het duister te tasten, met andere woorden, zij waren net zomin als alle anderen in staat de risico’s in te schatten. Dat betekent dat we het belang dat gehecht wordt aan de beoordelingen van deze ratingbureaus moeten reduceren ten opzichte van andere beoordelingen in de markt.</p>
      <p sl="de">Een tweede kernprobleem dat is blootgelegd, is de oligopolisering van deze markt. Er zijn maar weinig serieuze aanbieders. Bijgevolg is het raadzaam om het aantal aanbieders en hun achtergrond uit te breiden. Tot zover zijn uw opmerkingen, mijnheer Barnier, over uitbreiding van het aantal spelers op de markt correct, hetgeen ook door anderen hier is bevestigd.</p>
      <p sl="de">Als derde punt noem ik de stimulansen, een onderwerp waarop in dit debat nog weinig is ingegaan. Wat is namelijk de situatie bij ratingbureaus? Diegenen die de beoordelingen afgeven, worden door hun klanten uit een gering aantal bureaus geselecteerd en worden hiervoor betaald. Dat is net zoiets als wanneer een student voor zijn examen zijn professor opzoekt en onderhandelt over de betaling, waarbij iedereen zich achteraf afvraagt waarom zijn cijfers telkens zo hoog waren. Dit probleem met stimulansen moeten we onder de loep nemen.</p>
      <p sl="de">Ik weet dat er in de Commissie ook nagedacht wordt over de vraag hoe men ervoor kan zorgen dat een bedrijf dat een financieel product levert, het ratingbureau niet langer als het ware kan uitzoeken. Dat brengt ons bij de kern van de vereiste hervormingen als het gaat om sectoren met particuliere aanbieders, sectoren met niet-overheidsleningen. We moeten een einde maken aan dit systeem van onjuiste stimulansen. Het gaat er niet om dat een particulier oligopolie wordt vervangen door een publiek monopolie, zoals soms door politiek links wordt voorgesteld, maar dat een overheidsbureau ervoor zorgt dat er telkens andere partijen worden geselecteerd voor het uitbrengen van beoordelingen, en dat de kwaliteit van de beoordelingen openbaar wordt gemaakt en systematisch wordt gecontroleerd.</p>
      <p sl="de">Mijnheer Barnier, ik verheug mij op uw voorstellen. Ik hoop dat we met deze voorstellen de nog resterende problemen op dit gebied systematisch kunnen oplossen in aansluiting op de eerdere inspanningen die geleverd zijn, waaronder die van de heer Gauzès en de vorige Commissie en de Raad, die onze dank verdienen. We moeten voorkomen dat hierbij een nieuw monopolie tot stand komt door de problemen op het gebied van stimulansen en regulering consequent aan te pakken en in de greep te krijgen.</p>
    </intervention>
    <intervention id="2-453" speaker_id="96920" name="Kay Swinburne" is_mep="True" mode="spoken">
      <p sl="en">namens de ECR-Fractie. – Mijnheer de Voorzitter, al in een vroeg stadium van de financiële crisis was duidelijk dat de ratingbureaus enorm hadden gefaald. Dat was dan ook een van de eerste zaken die vorig jaar door de EU aan de orde werden gesteld. Actualisering van de richtlijn om de hoofdzakelijk in de VS gevestigde ratingbureaus verantwoordelijk te maken voor de activiteiten die ze binnen de EU uitvoeren, is een goede stap in de richting van een nauwgezettere monitoring van hun activiteiten.</p>
      <p sl="en">Ratingbureaus zijn buitengewoon machtige organisaties, die de markten door de wijziging van een rating in een bepaalde richting kunnen duwen. Vandaar dat hun onafhankelijkheid steeds moet zijn verzekerd. Een ratingbesluit dat een stroom van miljarden euro’s op gang brengt, mag voor de markten echter niet als een verrassing komen. De ratingbureaus zouden bijvoorbeeld hun stresstests en scenarioanalyses moeten publiceren, zodat de markt transparanter wordt en eventuele schokken minder hevig zullen zijn.</p>
      <p sl="en">Wij mogen echter niet vergeten waarvoor ratingbureaus zijn opricht: het beoordelen van het risico dat een entiteit niet meer aan zijn verplichtingen kan voldoen, of dat nu een soevereine staat of een onderneming is, met name beursgenoteerde ondernemingen, waaronder financiële instellingen. Wij mogen ratingbureaus dus niet verwijten dat ze vragen beantwoorden over de financiële toestand van onze banken en ze niet de schuld geven voor de wijze waarop de markten op de precaire staat van onze overheidsfinanciën reageren.</p>
      <p sl="en">Hoewel het voorstel om de activiteiten van ratingbureaus nauwgezetter te volgen, zeker moet worden ondersteund, is het nog belangrijker om een antwoord te vinden op de vraag waarom de markten, beleggers, ondernemingen en soevereine staten zich überhaupt zo afhankelijk hebben gemaakt van de ratingbureaus en niet zelf de noodzakelijke informatie hebben verzameld en due-diligenceonderzoeken hebben gedaan. We moeten ons met name de vraag stellen waarom de ratingmarkt wordt beheerst door slechts drie bureaus. Pas als wij het antwoord weten op die algemene vragen is het zinvol om de vraag te stellen hoe wij de ratingbureaus rekenschap kunnen laten afleggen. Gezien de grote macht en invloed die zij op de markten hebben, mag van de bureaus worden verwacht dat ze dat doen.</p>
    </intervention>
    <intervention id="2-454" speaker_id="96769" name="Jürgen Klute" is_mep="True" mode="spoken">
      <p sl="de">namens de GUE/NGL-Fractie . – Mijnheer de Voorzitter, ik wil erop wijzen dat het ratingbureau Moody zijn rating voor Griekenland opnieuw naar beneden heeft bijgesteld. We weten allemaal dat de Griekse regering de laatste weken enorme druk op de eigen bevolking heeft uitgeoefend om de crisis onder controle te krijgen. We weten allemaal dat de EU een pakket van 750 miljard euro beschikbaar heeft gesteld om landen waar een crisis is uitgebroken, te ondersteunen en hen eruit te helpen. Desondanks is de rating voor Griekenland naar beneden bijgesteld. Hetzelfde gebeurde onlangs bij Spanje, dat ook een lagere rating kreeg nadat het een bezuinigingspakket had aangenomen.</p>
      <p sl="de">Mijnheer Barnier, u sprak eerder over het beeld van een thermometer die we niet moeten laten breken. Ik vraag mij echter af of een thermometer de juiste metafoor is voor ratingbureaus. Een thermometer draagt op geen enkele wijze bij aan een verbetering van de toestand van de patiënt – het kan dat ook niet. Het is immers geen geneesmiddel, en deze thermometer zorgt er duidelijk voor dat de patiënt in een nog slechtere situatie terecht komt. Het is echter onaanvaardbaar dat landen die zich op deze manier inspannen, ondanks hun inzet toch een lagere rating krijgen.</p>
      <p sl="de">De vraag die rijst, is wat deze ratingbureaus nu precies doen. Er is al gezegd dat ze niet in staat waren de crisis te voorzien. Ze hebben dus geen rol gespeeld bij de prognose en diagnose van de crisis. Lehman Brothers kreeg kort voor het omviel nog een zeer positieve beoordeling. Met de methoden die zij gebruikten, waren zij dus niet in staat of niet bereid te herkennen wat er zou komen. Dit instrument is in dit opzicht dus volledig tekortgeschoten.</p>
      <p sl="de">Aan het bestrijden van de crisis hebben ze ook geen bijdrage geleverd. Ik gaf u net al een citaat uit de krant: "Ratings hebben niet bijgedragen aan een verbetering van de crisissituatie ondanks alle geleverde inspanningen, en men maakt zich zorgen", aldus de media, "dat de pakketten die beschikbaar zijn gesteld, er niet zullen komen." Dat betekent dat we er nog slechter voorstaan en dat onze rating nog verder wordt verlaagd.</p>
      <p sl="de">Tot slot wil ik er nog op wijzen dat landen en ondernemingen niet vergelijkbaar zijn. We moeten deze ratings nader bestuderen. Het volstaat niet om oppervlakkige maatregelen te nemen; het systeem van ratings moet fundamenteel op de schop worden genomen.</p>
    </intervention>
    <intervention id="2-455" speaker_id="28513" name="Godfrey Bloom" is_mep="True" mode="spoken">
      <p sl="en">namens de EFD-Fractie. – Mijnheer de Voorzitter, ratingbureaus hebben een aantal jaren geleden hun ziel aan de duivel verkocht toen werd besloten dat de onderneming waarvan de obligaties moesten worden beoordeeld, de rating ook zou betalen. Wiens brood men eet, diens woord men spreekt.</p>
      <p sl="en">Dat leidde uiteindelijk tot misleiding. De meeste ratingbureaus hebben kinderen in dienst die nauwelijks een balans kunnen lezen. Ze verlagen een rating pas als de ramp al voor iedereen duidelijk zichtbaar is. Vreemd genoegd zijn het doorgaans de hedgefondsen die de waarheid achter de cijfers ontdekken. Dat is bijvoorbeeld in het geval van Enron gebeurd. Maar niet iedereen is even blij met de waarheid achter de cijfers – zeker niet hier – en daarom haten we hedgefondsen.</p>
      <p sl="en">Maar zelfs de cokesnuivende jochies bij de ratingbureaus weten dat Ierland, Griekenland, Spanje, Italië, het Verenigd Koninkrijk en Portugal bankroet zijn. Kaput is kaput in elke taal!</p>
      <p sl="en">Dus wat stelt het Parlement nu voor? Ons eigen ratingbureau, dat door ons wordt betaald, heeft verzekerd dat het naar onze pijpen zal dansen. Het kan op elke junkobligatie die door de mislukte economieën van de eurozone wordt geëmitteerd, een AAA-rating plakken. Maar wie houd je daarmee voor de gek? Behalve de bestuursleden van een paar Engelse graafschappen en de verslaggevers economie van de BBC niemand. Wanneer de burgers van Europa zich realiseren dat ze als proefkonijn zijn gebruikt in een gigantisch mislukt valuta-experiment, zullen ze dit Huis afbranden en onze hoofden onder de guillotine leggen. En wie zou ze dat kwalijk kunnen nemen?</p>
    </intervention>
    <intervention id="2-456" speaker_id="28210" name="Marine Le Pen" is_mep="True" mode="spoken">
      <p sl="fr">Mijnheer de Voorzitter, commissaris, dames en heren, de schade die ratingbureaus aanrichten is thans klip en klaar. De staatsschuldcrisis heeft hun procyclische aard aan het licht gebracht. Blind als ze waren voordat het vuur begon, gedragen ratingbureaus zich als ware brandstichters, en wakkeren ze het vuur van de crisis aan. De verordening van de Commissie van september 2009 heeft zoals immer niets kunnen uitrichten. Vanwege hun ingebakken gebrek aan voorspellend inzicht zijn de Europese organen gedwongen om met spoed actie te ondernemen.</p>
      <p sl="fr">De voorstellen die ons worden voorgelegd, variëren van het handhaven van de marktwetten, die geperverteerd zijn door evidente belangenconflicten, tot de overmatige regulering naar het model van de Sovjet-Unie, die de Europese Commissie dierbaar is. Wij raken van de regen in de drup. De onlangs door de heer Barroso geuite wens om ratingbureaus onder toezicht van de Europese Centrale Bank en de Commissie te plaatsen is domweg onrealistisch, zeker na de verbluffende verklaring van de heer Trichet in februari 2010; ik citeer: ‘De inspanningen om de bankbalansen te consolideren vereisen een hoge mate van vertrouwelijkheid’. Met andere woorden, ze vereisen ondoorzichtigheid en heimelijkheid.</p>
      <p sl="fr">Het is duidelijk dat we de gevolgen van het probleem aanpakken en niet de oorzaken. Het lost niets op om te weten of het de investeerders dan wel de uitgevende instellingen zijn die de bureaus moeten betalen, en of laatstgenoemden privaat dan wel publiek moeten zijn. Zoals Maurice Allais zei, totdat het niet langer mogelijk is kredieten ex nihilo te gebruiken om te kopen zonder te hebben en te verkopen zonder te bezitten, zal het kapitalisme wilde slingerbewegingen kennen, met almaar verwoestender gevolgen voor landen en economieën.</p>
      <p sl="fr">Bovenal moeten we alle geldschepping en obligaties zonder werkelijke en tastbare dekking uitbannen. Zo zullen we een eind maken aan de wilde en irrationele speculatie van de markten, wat betekent dat er niet langer een noodzaak zal zijn voor ratingbureaus.</p>
    </intervention>
    <intervention id="2-457" speaker_id="96671" name="Edward Scicluna" is_mep="True" mode="spoken">
      <p sl="en">Mijnheer de Voorzitter, de recente aanval van Europese leiders op de ratingbureaus, voor het tijdstip waarop en de mate waarin de rating van de staatsobligaties van sommige landen werd verlaagd, wordt door sommigen misschien als overdreven gezien.</p>
      <p sl="en">De tekortkomingen van die bureaus zijn nu echter goed bekend – ik denk dat iedereen in het Parlement het daar wel over eens is. Ze hebben hoge ratings gegeven aan obligaties waarop de couponbetaling even later werd gestaakt. Nu het tij is gekeerd, maar de economische vooruitzichten voor Europa nog steeds somber zijn, maken ze zich schuldig aan overreactie in de andere richting. Nu kan zelfs een indrukwekkend en ongekend reddingspakket van 750 miljard euro hen niet overtuigen. Dat gezegd hebbende, moeten we voorzichtig zijn met onze reactie. Het mag niet lijken alsof we de boodschapper aanvallen omdat hij slecht nieuws brengt.</p>
      <p sl="en">Eén ding is zeker: of ze een financieel product nu een te hoge of te lage rating geven, hun invloed op de mondiale financiële markten is enorm. Ze kunnen een land en zijn bevolking, waaronder werknemers en gepensioneerden, metterdaad gijzelen, en doen dat ook. Dit moet wel politieke implicaties hebben, die aan de orde moeten worden gesteld.</p>
      <p sl="en">We moeten begrijpen hoe ratingbureaus tot hun ratings komen en hoe ze ze verkopen. De afspraak tussen de emittent en het ratingbureau is een voor de hand liggend probleem. Vervolgens is er de kwestie van het beperkte aantal ratingbureaus en de vraag in hoeverre er daadwerkelijk sprake is van onderlinge concurrentie. Waarom banken en financiële instellingen wel reguleren – en dat moet zeker gebeuren – en ratingbureaus niet? Dat is met name vreemd vanwege de oligopolistische structuur van de ratingmarkt.</p>
      <p sl="en">De oorzaken van het probleem, waaronder de belangenconflicten, zijn dus duidelijk. De oplossingen, daarentegen, liggen minder voor de hand. Laten we dus nuchter blijven en naar de juiste oplossing zoeken, waarbij we erop moeten letten dat we niet overreageren.</p>
    </intervention>
    <intervention id="2-458" speaker_id="28244" name="Wolf Klinz" is_mep="True" mode="spoken">
      <p sl="de">Mijnheer de Voorzitter, mijnheer de commissaris, de ratingbureaus hebben bij de wereldwijde financiële crisis en ook bij de problemen met de euro een ongunstige rol gespeeld die geen roem verdient. De ondoorzichtigheid, de belangenconflicten, de financiering door opdrachtgevers en de uitgave van beoordelingen op dubieuze tijdstippen met een procyclisch effect of op momenten dat het al te laat was, spreken voor zich. Daarbij zijn en blijven de ratingbureaus niet bereid tot inzicht te komen en willen zij de problemen niet onder ogen zien.</p>
      <p sl="de">Ik persoonlijk heb voorgesteld dat we nu in actie moeten komen, en het doet mij genoegen dat u er ook zo over denkt. We moeten een Europees ratingbureau oprichten naar het model van een stichting. Dit model moet natuurlijk financieel onafhankelijk zijn. Het mag aan geen enkele politieke invloed onderhevig zijn, noch van de ECB, noch van de Commissie of de lidstaten. Als onafhankelijke stichting kan dit Europese agentschap een serieuze concurrent worden van het oligopolie – of veeleer het monopolie – van de drie ratingbureaus die we nu bespreken. Voor elk product dat in Europa wordt aangeboden en voor alle emittenten die in Europa werkzaam zijn, moeten twee ratings verplicht worden gesteld; één daarvan moet van dit Europese agentschap afkomstig zijn.</p>
      <p sl="de">Om onafhankelijk te zijn, moet deze stichting ook in financieel opzicht onafhankelijk zijn. Dat betekent dat de stichting een startfinanciering moet krijgen, bijvoorbeeld van de Europese Investeringsbank of eventueel ook van de Commissie, maar dat zij daarna zelf voor de financiering verantwoordelijk wordt. De vraag of de financiering dan van opdrachtgevers of gebruikers afkomstig zal zijn, moet nog worden beantwoord. Over dit punt is al eerder gesproken door de heer Giegold, en er moet een oplossing voor worden gevonden.</p>
      <p sl="de">In algemene zin moeten we ons ook afvragen of we ons vertrouwen op ratingbureaus niet zouden moeten inperken, aangezien we er nu mijns inziens te zeer van afhankelijk zijn.</p>
    </intervention>
    <intervention id="2-459" speaker_id="96949" name="Vicky Ford" is_mep="True" mode="spoken">
      <p sl="en">Mijnheer de Voorzitter, ik ben blij met dit debat over ratingbureaus. Wij moeten de betrouwbaarheid van ratings onderzoeken en kijken hoe wij het aanbod van ratingbureaus en daarmee de onderlinge concurrentie kunnen vergroten. Ook moet onderzoek worden gedaan naar de belangenconflicten die ontstaan wanneer emittenten voor de rating van hun eigen producten betalen. Maar beleggers zijn zich altijd heel goed bewust geweest van deze mogelijkheid van belangenverstrengeling en weten dat een beslissing om te kopen of verkopen niet op basis van alleen maar een rating moet worden genomen.</p>
      <p sl="en">Ook moeten we niet vergeten dat de EU voor het realiseren van haar 2020-doelstellingen afhankelijk is van investeringen, en die zullen niet worden gedaan als de markt geen vertrouwen heeft. Ratingbureaus zijn onmisbaar om dat vertrouwen te creëren. Wanneer ratings doen wat ze moeten doen, maken ze het voor leners gemakkelijker om de kapitaalmarkt te betreden en verlagen ze de rente en daarmee, in het geval van staatsobligaties, de kosten voor de belastingbetaler. Ook vormen ze een hulpmiddel voor beleggers. Maar een rating kan niet worden gezien als een aanbeveling die rechtstreeks kan worden vertaald in een koop- of verkoopbeslissing.</p>
      <p sl="en">Vergeet niet dat het in Europa nog nooit is voorgekomen dat een soevereine of particuliere emittent met een AAA-rating in gebreke is gebleven. Zelfs in de huidige crisis is het percentage noodlijdende gestructureerde schulden met een AAA-rating in Europa lager dan 0,3 procent, wat betekent dat 99,9 procent van de AAA’s niet noodlijdend is geworden. Zonder vertrouwen van de belegger komen we er niet. We moeten de ratingbureaus tegen het licht houden, maar laten we niet vergeten dat niet al hun ratings fout zijn geweest.</p>
    </intervention>
    <intervention id="2-460" speaker_id="97280" name="Claudio Morganti" is_mep="True" mode="spoken">
      <p sl="it">Mijnheer de Voorzitter, dames en heren, ik ben ervan overtuigd dat de ratingbureaus transparanter en veranwoordelijker moeten worden gemaakt, maar ik ben het niet eens met degenen die de speelruimte en functies van die bureaus willen beperken. Het verzuim van de ratingbureaus om risico's te voorspellen en de markt daarvoor te waarschuwen is niet meer dan een zwakke echo van de oorverdovende mislukkingen van de bestaande openbare financiële instellingen en autoriteiten en van het hele bankensysteem.</p>
      <p sl="it">Ik geloof in de vrije markt en hoop ook binnen de ratingsector op grotere openheid en meer concurrentie. Maar de oprichting van een Europees ratingbureau zou een oxymoron zijn, een schandalige autoritaire poging om de publieke controle over de markt te vergroten.</p>
      <p sl="it">Het zou, tot slot, al te eenvoudig zijn om onze analyse te beperken tot de verantwoordelijkheid van de ratingbureaus voor de huidige financiële crisis wanneer de crisis vooral economisch is. De gegevens en het aangenomen beleid laten zien hoe men in Europa en in veel landen heeft geloofd dat de reële economie kon worden vervangen door financiën, en hoe aldus in feite de hele productiesector in de steek is gelaten.</p>
    </intervention>
    <intervention id="2-461" speaker_id="39317" name="Anni Podimata" is_mep="True" mode="spoken">
      <p sl="el">Mijnheer de Voorzitter, mijnheer de commissaris, met dit debat over het kader voor toezicht en controle op het functioneren van ratingbureaus is de beslissing van Moody´s van gisteren om de kredietwaardigheid van Griekenland met niet minder dan vier punten te verminderen helaas nog actueler geworden. Het is weliswaar de afgelopen maanden wel vaker voorgekomen dat de kredietwaardigheid van Griekenland aanzienlijk werd verminderd, maar die vermindering van gisteren was pure provocatie en geheel ongegrond, daar in totaal geen rekening is gehouden met de vooruitgang die is gemaakt sinds de toepassing van het begrotingssaneringsprogramma, dat werd toegejuicht door de vertegenwoordigers van de trojka die sinds gisteren in Athene zijn, of met de invoering van het mechanisme voor financiële stabiliteit en het feit dat 110 miljard euro zijn toegezegd voor de financiering van de behoeften van de Griekse economie.</p>
      <p sl="el">Vindt u het normaal, mijnheer de commissaris, dat op het moment waarop de president van de Europese Centrale Bank, het hoofd van de Deutsche Bank en de vertegenwoordiger van de Europese Commissie de Griekse regering gelukwensen met haar vorderingen bij de uitvoering van het memorandum en met de bijdrage die zij aldus levert aan het herstel van niet alleen de euro ten opzichte van de dollar maar ook de Europese financiële markten, Moody’s Griekenland een nog lagere rating geeft en tot precies de tegenovergestelde mening komt? Het lijdt mijns inziens geen enkele twijfel dat juist deze beslissing uiting geeft aan de belangenconflicten, daar hiermee niet alleen de inspanningen van Griekenland tot begrotingssanering worden ondermijnd, maar ook olie op het vuur wordt gegooid van de speculatieve aanvallen van de markt op de economie van Griekenland en op die van de hele eurozone.</p>
      <p sl="el">Weer eens wordt bevestigd dat deze bureaus ratings opstellen zonder dat hun geloofwaardigheid is verzekerd en zonder dat controle wordt verricht op de beweegredenen en de effecten van hun ratings. Daardoor rijzen echter serieuze vraagstukken, niet alleen inzake democratie maar ook inzake de nationale en Europese soevereiniteit. Wij hebben het hier immers over beoordelingen van economieën van eurolanden.</p>
      <p sl="el">Ik zou weliswaar nog veel meer voorbeelden kunnen geven, maar waar het nu om gaat is de vraag wat wij gaan doen om de Europese economieën te beschermen tegen deze dubieuze en ondoorzichtige ratings. Er moet onmiddellijk worden gehandeld, en wel op twee niveaus. Ten eerste moet worden begonnen met de totstandbrenging van een concurrerend Europees ratingbureau, en ten tweede moet een streng en geloofwaardig kader worden vastgesteld voor de activiteiten van deze bureaus. Dat kader moet transparante en uniforme normen bevatten voor de beoordelingscriteria, voor het tijdstip van publicatie van ratings, in samenhang met de reacties op de markten en tot slot voor de toetsing van ratings op nauwkeurigheid en geloofwaardigheid, met het oog op de langere termijn.</p>
    </intervention>
    <intervention id="2-462" speaker_id="96693" name="Juozas Imbrasas" is_mep="True" mode="spoken">
      <p sl="en">Tegen de algemene achtergrond van de crisis heeft de crisis die is ontstaan wat betreft de beoordelingen door de ratingbureaus de gevaren van dit systeem blootgelegd. Het belangrijkste is dat niemand zich verantwoordelijk voelt voor het eindresultaat van risicobeoordeling, hoewel de activiteiten van deze bureaus een aanzienlijke invloed hebben op de stabiliteit van de financiële markt en bepalend zijn voor uitermate belangrijke mogelijkheden voor het verkrijgen van krediet en voor de kosten van krediet. Anderzijds is het goed dat de Commissie begrijpt dat we het vertrouwen in de markt moeten herstellen en de bescherming van investeerders verbeteren en dat zij om deze redenen nieuwe EU-brede regels heeft opgesteld waarin algemene procedures worden vastgesteld voor de regulering van ratingbureaus. De wijziging van de regels voor ratingbureaus betekent beter toezicht op EU-niveau en grotere transparantie in deze sector, maar het is ook nodig om deze sector nader en in meer detail te analyseren.</p>
      <p sl="en">Het is noodzakelijk om adequate controlemechanismen voor ratingbureaus zeker te stellen en om passende sancties op te leggen bij inbreuken. Binnen de activiteiten van de ratingbureaus moeten leningen transparanter worden gemaakt, zodat investeerders en gebruikers van ratings beter beschermd worden en, wat het belangrijkst is, er meer concurrentie binnen de kredietsector ontstaat.</p>
    </intervention>
    <intervention id="2-463" speaker_id="4246" name="Othmar Karas" is_mep="True" mode="spoken">
      <p sl="de">Mijnheer de Voorzitter, het onbegrijpelijke besluit van Moody gisteren laat duidelijk zien dat ratingbureaus een dominante en machtige positie innemen en dat de besluitvorming ondoorzichtig is. Elk ratingbureau moet worden geregistreerd en zijn activiteiten en de basis voor beslissingen moeten worden gecontroleerd. We moeten garanderen dat ratingbureaus onafhankelijk zijn, wat betekent dat ze niet mogen worden gefinancierd door de bedrijven die aan een kredietbeoordeling worden onderworpen.</p>
      <p sl="de">Onverenigbare handelingen en belangenverstrengeling moeten worden uitgesloten: bureaus die een bedrijf adviseren, mogen dat bedrijf geen rating verschaffen. De transparantie moet worden verbeterd, en daarom moeten de modellen en de beoordelingsgrondslagen openbaar worden gemaakt. De dominante monopoliepositie moet worden bestreden door invoering van een tweede beoordeling en door versterking van de concurrentie, wat betekent dat er bureaus in Europa moeten komen. Het stichtingsmodel werd al genoemd, maar het model van de naamloze vennootschap is een goed alternatief. De Kangaroo Group zal het Commissievoorstel dit najaar met Wolf Klinz kunnen presenteren.</p>
    </intervention>
    <intervention id="2-464" speaker_id="96856" name="George Sabin Cutaş" is_mep="True" mode="spoken">
      <p sl="ro">De activiteiten van ratingbureaus hebben niet alleen tot de huidige financiële crisis geleid, maar ook voor een verergering van de crisis gezorgd. De in 2009 ingevoerde verordening van het Europees Parlement en de Raad over ratingbureaus is opgesteld om de activiteiten van deze bureaus te reguleren. Deze verordening voorziet in een verplichte registratie van alle ratingbureaus die actief zijn in de Europese Unie en is gericht op drie belangrijke aspecten: toezicht, transparantie en belangenconflicten.</p>
      <p sl="ro">Het transparantieprobleem en het probleem van de oligopolistische structuur van de markt van de ratingbureaus is echter bij lange na nog niet opgelost. Het is niet normaal voor de economieën, en daarmee ook de bedrijven van de lidstaten, om te vertrouwen op de rating van slechts drie bureaus. Speculatie over de rating van een land kan net het duwtje zijn richting faillissement voor landen die zich in een kritieke situatie bevinden. In deze omstandigheden ben ik van mening dat een exclusief Europees ratingbureau moet worden opgericht, dat voor daadwerkelijke concurrentie zal zorgen en tevens als alternatief instrument zal dienen voor bestaande bedrijven.</p>
    </intervention>
    <intervention id="2-465" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer de Voorzitter, mijnheer de commissaris, we weten allemaal dat het ronduit absurd is dat twee Amerikaanse en een Brits bureau beslissen over het bankroet van EU-lidstaten. Dit oligopolie van ratingbureaus is mijns inziens uiterst explosief. Het is verder verbazingwekkend op welk tijdstip deze bureaus in actie komen. De euro begint zich net te herstellen, en er wordt weer een slechte rating afgegeven. Men kan de hele discussie over het verantwoordelijkheidsbesef van deze bureaus relativeren door te bedenken dat de leningen van werkloze Amerikanen in de vorm van effecten vaak een triple-A-rating kregen en dus als volledig veilig werden beschouwd.</p>
      <p sl="de">De ogenschijnlijk onpartijdige kredietbeoordelaars werden ontmaskerd toen bleek dat ze door de emittenten van de effecten worden betaald. Verder is de kwaliteit van de kredietbeoordelingen twijfelachtig. Zo werd de hoogste rating afgegeven aan banken die na het uitbreken van de internationale financiële crisis zijn omgevallen.</p>
      <p sl="de">Het is dus de hoogste tijd om het toezicht op ratingbureaus aan te scherpen. Verscherpt toezicht op ratingbureaus mag echter niet beperkt blijven tot de Europese Unie alleen.</p>
    </intervention>
    <intervention id="2-466" speaker_id="96814" name="Elena Băsescu" is_mep="True" mode="spoken">
      <p sl="ro">Tegen de achtergrond van de huidige crisis is er steeds meer kritiek op de werkzaamheden van ratingbureaus, aangezien zij er niet in zijn geslaagd een objectieve beoordeling uit te voeren van het kredietrisico van bedrijven en zelfs landen. Deze bureaus hebben geen enkele tijdige beoordeling gepubliceerd waaruit het risico van een crisis bleek. Sterker nog, ze hebben de rating voor verschillende Europese lidstaten verlaagd, waardoor ze de crisis hebben verergerd.</p>
      <p sl="ro">Het belangrijkste probleem is het gebrek aan concurrentie op de markt voor ratingbureaus, omdat deze wordt gedomineerd door slechts drie Amerikaanse bedrijven. In dit verband steun ik het voorstel van Voorzitter Barroso om een onafhankelijk Europees ratingbureau op te richten. Zoals u allen weet, heeft een van de drie bureaus vorige week de rating van Duitsland aangepast als gevolg van een onaanvaardbare fout.</p>
      <p sl="ro">Afsluitend wil ik graag zeggen dat de Europese Unie ervoor moet zorgen dat de werkzaamheden van de ratingbureaus in de toekomst beter gereguleerd zijn.</p>
    </intervention>
    <intervention id="2-467" speaker_id="28320" name="Ivo Strejček" is_mep="True" mode="spoken">
      <p sl="cs">Mijnheer de Voorzitter, mijnheer de commissaris. Ik heb hier vanmiddag het debat over ratingbureaus heel zorgvuldig gevolgd en ik kan u verzekeren dat ik allesbehalve een voorstander en al helemaal geen pleitbezorger ben van ratingbureaus.</p>
      <p sl="cs">Aan de andere kant ben ik ook niet bang dat er monopolistische of oligopolistische verhoudingen ontstaan tussen de ratingbureaus. Dat in geen geval. Maar ik heb niemand ook maar iets horen vertellen over waar die grote schulden eigenlijk vandaan komen, hoe sommige landen zich financieel zo ver in de nesten hebben kunnen werken dat ze er niet meer uit komen. Het lijkt me heel verstandig eens diep in te gaan op de kwestie van staatsinmenging in de werking van de vrije markt. Als we een beetje die kant op zouden denken in onze debatten, dan zouden we ons heel wat minder het hoofd hoeven te breken over de ratingbureaus.</p>
    </intervention>
    <intervention id="2-468" speaker_id="96775" name="Lara Comi" is_mep="True" mode="spoken">
      <p sl="it">Mijnheer de Voorzitter, commissaris, dames en heren, ik dank u nogmaals voor de mogelijkheid om deel te nemen aan dit debat, dat plaatsvindt daags na de zoveelste verlaging van de Griekse kredietwaardigheid door een ratingbureau.</p>
      <p sl="it">De kwesties die verband houden met de aard en de governance van deze bureaus, die inmiddels bijna geïnstitutionaliseerd zijn vanwege hun belang in ons economische systeem, beheersen thans het politieke debat vanwege hun rol in de mondiale financiële crisis en de huidige crisis in de eurozone.</p>
      <p sl="it">Een economisch systeem als het onze kan niet functioneren zonder dat onafhankelijke entiteiten de financiën van overheden en die van particuliere bedrijven analyseren. De uitdaging is om te garanderen dat deze ratingbureaus hun activiteiten op een transparante manier en naar gemeenschappelijke standaarden uitvoeren, omdat een fout van hun kant echt het faillissement van een bedrijf kan veroorzaken of een significante bijdrage kan leveren aan het begin van een nieuwe crisis.</p>
      <p sl="it">Ik denk dat ratingbureaus absoluut niet moeten worden genationaliseerd, maar dat we eerder moeten zorgen voor een balans tussen hun onafhankelijkheid en de behoefte aan het waarborgen van een adequaat verantwoordingsniveau tegenover de regeringen. Ik denk daarom dat het vinden van een evenwichtige oplossing de juiste weg is naar een betere toekomst, ook van Europa.</p>
    </intervention>
    <intervention id="2-469" speaker_id="96900" name="Georgios Papanikolaou" is_mep="True" mode="spoken">
      <p sl="el">Mijnheer de Voorzitter, mijnheer de commissaris, de vermindering van de kredietwaardigheid van Griekenland door Moody´s werpt inderdaad een hoop vragen op, zoals ook andere collega´s al zeiden.</p>
      <p sl="el">Daarom wil ik hieraan een element toevoegen, om erachter te kunnen komen of het kader voor de activiteiten van deze bureaus wel helder en transparant is en wettelijk is verankerd. Particulieren die tegen deze bureaus in de Verenigde Staten van Amerika in beroep gaan, kunnen in de meeste gevallen hun recht niet halen omdat er een wet is uit 1933 waarin staat dat ratingbureaus niet aansprakelijk zijn voor geld dat wegens hun foutieve beoordelingen verloren is gegaan.</p>
      <p sl="el">Deze bureaus neigen er dus toe zich in hun activiteiten aan elke controle te onttrekken. Het speculatieve spelletje kent limieten noch grenzen, en door de afwezigheid van Europese wetgeving kunnen enorme problemen ontstaan voor de Europese Unie en alle landen.</p>
      <p sl="el">Wij moeten wel beseffen dat vrije economie niet de wet van de jungle betekent; vrije economie betekent geen bandeloosheid. Al waar dit niet wordt ingezien, moeten wij antwoorden met onze wetgeving en moeten wij dit middels wetten opleggen. U had het, mijnheer de Voorzitter, over een groter aantal, concurrerendere bureaus. Wij hebben hoge verwachtingen van de Commissie in de komende tijd.</p>
    </intervention>
    <intervention id="2-470" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie. – Mijnheer de Voorzitter, ik ben ieder van u dankbaar voor de kwaliteit en de openhartigheid van uw toespraken. Ik zal niet terugkomen op de rol van deze bureaus, noch op het belang van hun ratings; mevrouw Comi heeft hiervan zojuist uitstekend verslag gedaan.</p>
      <p sl="fr">Mijn tweede inleidende opmerking, in navolging van wat de heren Papanikolaou en Strejček hebben gezegd, is dat we de manier waarop deze bureaus te werk gaan moeten verbeteren. Er moet transparantie zijn – hierop kom ik terug – en deze ratings moeten zo onweerlegbaar en objectief mogelijk zijn. Dit zullen wij tot stand brengen, dit moeten wij tot stand brengen, maar dit betekent niet dat ondernemingen, vooral financiële ondernemingen, niet fatsoenlijk moeten worden beheerd, niet zowel interne als externe toezichthoudende stelsels moeten hebben en instrumenten voor crisisbeheer – dit maakt ook deel uit van de voorstellen van de Commissie – en het betekent evenmin dat staten zichzelf niet behoorlijk dienen te besturen, hun financiën niet naar behoren dienen te beheren, en hun uitgaven niet moeten controleren.</p>
      <p sl="fr">En dan de ratingbureaus. Wij hopen dat de nieuwe voorgestelde wijziging bij de richtlijn over deze bureaus onverwijld zal worden aangenomen, zodat ze doeltreffender door de EAEM kunnen worden gecontroleerd. Ze is niet meer hier, maar mevrouw Le Pen, u moet uw kennis van zaken aanscherpen. Noch de centrale bank, noch de Commissie houdt toezicht op deze bureaus. Wij wilden meer toezicht en meer transparantie op de markt, en het is alleen maar logisch dat de nieuwe zelfstandige autoriteit EAEM deze rol op zich neemt. Zoals de heer Klinz het zo goed heeft verwoord, wij hebben deze transparantie nodig, gelet op wat er de afgelopen jaren is gebeurd.</p>
      <p sl="fr">Maar zoals ik aan het begin van mijn toespraak heb gezegd, worden met deze voorstellen, alsmede met de bestaande regelgeving – de heer Cutaş vermeldde die regelgeving, die tussen nu en eind dit jaar ten uitvoer moet worden gelegd, maar pas in december 2010 volledig toepasbaar is – niet alle kwesties behandeld.</p>
      <p sl="fr">Bepaalde kwesties, bijvoorbeeld, zijn niet grondig genoeg bestudeerd. Diversificatie, meer mededinging – mevrouw Swinburne en de heer Scicluna hadden het over de noodzaak van een markt van bureaus die niet in slechts een gering aantal handen is; de heer Giegold heeft zich ook heel duidelijk uitgesproken over het inmiddels wijdverbreide model van ‘de uitgevende instelling die betaalt’: is dat een gezond model? Is het duurzaam? De heer Karas heeft deze kwestie ook ter sprake gebracht.</p>
      <p sl="fr">Wij moeten ons richten op deze kwestie en tegelijkertijd de regels evalueren die deel uitmaken van de nieuwe regelgeving, die in december in werking zou moeten treden, aangezien wij ons specifiek ten doel hadden gesteld belangenconflicten terug te dringen. Zal deze regelgeving voldoende zijn? In elk geval moeten wij ons bezinnen op dit model van de uitgevende instelling die betaalt dat de heer Giegold heeft vermeld.</p>
      <p sl="fr">De derde kwestie die we moeten aanpakken, als deel van onze nieuwe benadering, zijn Europese en nationale wetten. Is het niet zo dat deze wetten, zoals ik althans vind, te zeer steunen op kredietbeoordelingen van ratingbureaus? Laatst bracht mevrouw Băsescu het onderwerp van de bijzondere methoden voor landenrisico’s ter sprake: ook hier moeten we nauwgezet te werk gaan.</p>
      <p sl="fr">Ik wil de heer Sánchez Presedo bedanken voor zijn steun aan een snel akkoord over het toezichtpakket. Dit is feitelijk een van de sleutelaspecten, aangezien we de EAEM nodig hebben voor het toezicht op deze bureaus, en niet alleen daarvoor.</p>
      <p sl="fr">Ja, wij hebben een meer gestructureerde respons nodig. Daarom bestuderen we nauwgezet alle kwesties die ik net heb genoemd, en specifieker: de onafhankelijkheid waarop mevrouw Bowles aandrong, een onafhankelijkheid, dat wil zeggen geloofwaardigheid, die ik ook wens voor deze bureaus; alle actoren die niet goed genoeg presteren; de structuren van de markten; en mededinging, waaronder het idee – een legitiem idee, in mijn ogen – van een Europees bureau, in het bijzonder voor het behandelen van de kwestie van de staatsschuld, en misschien ook andere kwesties.</p>
      <p sl="fr">Ik heb nog niet de status van dat bureau vermeld. Wordt het een publiek of privaat bureau, een privaat-publiek partnerschap, of kiezen we voor het interessante idee van de heer Klinz van een stichting? Ook aan al deze kwesties gaan we de komende weken werken.</p>
      <p sl="fr">Velen van u, onder wie mevrouw Bowles, mijnheer Chountis zojuist, en mevrouw Podimata een moment geleden, hadden het over de te lage Griekse rating. Als commissaris ga ik niet elke rating die door een bepaald ratingbureau is afgegeven becommentariëren. Dat zou veel tijd kosten, en dat is niet onze taak; we moeten niet te dramatisch doen over de geloofwaardigheid van ratings die zijn of worden uitgegeven.</p>
      <p sl="fr">Dat weerhoudt mij noch mijn vriend en collega, de heer Rehn, die zich vanochtend tot u heeft gericht, er niet van te zeggen dat ik verrast was – en de heer Mölzer heeft ook blijk gegeven van zijn verrassing – over de timing, gisteren, van deze laatste rating van Griekenland door een van de bureaus. Dames en heren, wij zijn ons er zeer van bewust – en dat moeten we de buitenwacht melden – dat, zoals de heer Klute zei, Griekenland momenteel een krachttoer levert met het stabiliseren van zijn publieke financiën en het herstel van een sterke, gezonde groei.</p>
      <p sl="fr">De Commissie heeft het volste vertrouwen in dit proces, dat niet gemakkelijk is maar wel nodig, en dat moet slagen. Het is ook belangrijk om erop te wijzen dat Griekenland niet alleen is. Het geniet het voordeel van de Europese solidariteit – deze solidariteit werd op het hoogste niveau betoond door de staatshoofden en regeringsleiders, door de Commissie, door de Centrale Bank en het Internationaal Monetair Fonds een paar weken geleden, en zij zal zich blijven manifesteren en bewijzen.</p>
      <p sl="fr">De verschillende kredietbeoordelingen en alle aandacht die erop is gericht, en ook de meningsverschillen over de methoden en de gekozen tijdstippen: dit alles ervaar ik als een aanmoediging in ons werk om de bureaus te hervormen, werk waaraan we zijn begonnen, zoals ik in onze mededeling van 2 juni heb aangegeven, en ik wil er graag op wijzen dat we enkele wetsvoorstellen over deze kwesties zullen indienen, op zijn laatst eind dit jaar of aan het begin van volgend jaar.</p>
      <p sl="fr">Ten slotte, mijnheer Klute, hebt u erop gewezen dat wanneer wij deze kwesties bespreken, wij het over meer hebben dan alleen maar ratingbureaus. Wij moeten dit onderdeel integreren, dit instrument dat absoluut moet worden verbeterd – meer transparantie, controle, geloofwaardigheid, en diversiteit – in een overkoepelende structuur die er een is van intelligente regelgeving en doeltreffend toezicht. Dit is de lering die kan worden getrokken uit de crisis die nog niet over is, en wij zullen van al deze lessen leren. Ik herhaal en blijf herhalen: niet één speler, niet één product, niet één markt, niet één regio mag ontsnappen aan doeltreffend toezicht en intelligente regelgeving.</p>
      <p sl="fr">Het is deze agenda die door de Commissie op 2 juni werd voorgesteld, een paar dagen geleden ondersteund door de Raad van ministers in Luxemburg, en ook ondersteund, zo hoop ik, en zoals Voorzitter Barroso wenst, door de Europese Raad. Verder, dames en heren, kunt u op mij en op ons rekenen als het gaat om het indienen van voorstellen aan u, een voor een, stap voor stap, tussen nu en begin volgend jaar, over alles wat we hebben ondernomen, zodat we op Europees niveau en in goede samenwerking met de andere regio’s in de wereld en in het bijzonder met de Verenigde Staten, mogen leren van elke les van deze crisis die burgers, consumenten en ondernemingen treft.</p>
    </intervention>
    <intervention id="2-471" speaker_id="23707" name="De Voorzitter" is_mep="True" mode="spoken">
      <p sl="nl">Het debat is gesloten.</p>
    </intervention>
  </section>
  <section id="creitem29" title="13. Het aanbieden van effecten aan het publiek en harmonisatie van de transparantievereisten (wijziging van Richtlijnen 2003/71/EG en 2004/109/EG) (debat)">
    <intervention id="2-473" speaker_id="23707" name="De Voorzitter" is_mep="True" mode="spoken">
      <p sl="nl">Aan de orde is het verslag (A7-0102/2010) van Wolf Klinz, namens de Commissie economische en monetaire zaken, over het voorstel voor een richtlijn van het Europees Parlement en de Raad tot wijziging van Richtlijn 2003/71/EG betreffende het prospectus dat gepubliceerd moet worden wanneer effecten aan het publiek worden aangeboden of tot de handel worden toegelaten en Richtlijn 2004/109/EG betreffende de transparantievereisten die gelden voor informatie over uitgevende instellingen waarvan effecten tot de handel op een gereglementeerde markt zijn toegelaten [COM(2009)0491 - C7-0170/2009 - 2009/0132(COD) ].</p>
    </intervention>
    <intervention id="2-474" speaker_id="28244" name="Wolf Klinz" is_mep="True" mode="spoken" role="rapporteur">
      <p sl="de">Mijnheer de Voorzitter, mijnheer de commissaris, als ik meer dan vier minuten spreektijd in beslag neem, zal ik mijn slotwoord inkorten om onder de limiet van zes minuten te blijven.</p>
      <p sl="de">De prospectusrichtlijn is oorspronkelijk opgesteld in 2003 onder de voorwaarde dat deze in september 2009 zou worden herzien. Deze herziening is hierbij doorgevoerd. De prospectusrichtlijn bevat voorschriften voor de opstelling, goedkeuring en verspreiding van prospectussen als voorwaarde voor het aanbieden van effecten aan het publiek of het tot de handel toelaten daarvan op een gereglementeerde markt binnen de Europese Unie. Deze herziening betreft hoofdzakelijk technische aspecten en is bedoeld om rechtsonzekerheid en onevenredig hoge eisen weg te nemen.</p>
      <p sl="de">Ik wil allereerst alle collega’s bedanken die met ons hebben samengewerkt, en ook alle schaduwrapporteurs. De samenwerking was bijzonder goed, ook met de Commissie. Zonder deze samenwerking was het niet gelukt om dit pakket in minder dan tien maanden tijd in eerste lezing tot een succesvol einde te brengen. Ik wil ingaan op de punten die we – mede in trialooggesprekken – zijn overeengekomen aan de hand van acht hoofdaspecten waarover overeenstemming is bereikt.</p>
      <p sl="de">Ten eerste was een van onze doelstellingen om juist voor de kleine en middelgrote ondernemingen de toegang tot kapitaal op de markt te verbeteren. U weet dat in de VS een veel groter percentage – ook bij de middenstand – via de markt wordt gefinancierd, terwijl het in Europa met name bij kleine ondernemingen gebruikelijk is om krediet bij banken te verkrijgen. Wat wij beogen, is om ook kleinere ondernemingen in staat te stellen meer van de markt gebruik te maken. Daarom hebben we de vrijstellingsdrempel voor afgifte van een prospectus, een verplichting die voor kleine en middelgrote ondernemingen veel bureaucratie en kosten met zich meebrengt, opgetrokken van 2,5 naar 5 miljoen euro.</p>
      <p sl="de">Het tweede punt betreft de bescherming van investeerders: we willen voorkomen dat kleine particuliere investeerders door deze versoepeling niet meer voldoende beschermd zouden zijn. Daarom hebben we de vrijstellingsdrempel voor afgifte van een prospectus bij effecten met een nominale waarde per eenheid van 50 000 opgeschroefd naar 100 000.</p>
      <p sl="de">Als derde punt hebben we gekeken naar de vraag hoe werknemers kunnen deelnemen aan het aandelenkapitaal van een onderneming, zonder dat deze onderneming verplicht wordt tot de relatief kostbare publicatie van een prospectus. Het gaat dus om versoepeling van de prospectusplicht bij het aanbieden van aandelenplannen voor werknemers. In dit kader hebben we een evenredigheidsbepaling ingevoerd en de onnodige verplichtingen tot informatieverstrekking geschrapt. We hebben er tegelijkertijd voor gezorgd dat er een document met basisinformatie is, zodat werknemers die aan een dergelijk aandelenplan deelnemen, weten wat hun toekomt. We hebben er bovendien voor gezorgd dat ondernemingen die in een derde land, dat wil zeggen buiten de EU, beursgenoteerd zijn, eveneens van de prospectusplicht vrijgesteld worden – net zoals Europese bedrijven – wanneer zij aandelen aanbieden aan hun werknemers, op voorwaarde dat zij aantoonbaar voldoen aan de gelijkwaardigheidscriteria voor de verplichtingen tot informatieverstrekking.</p>
      <p sl="de">Het vierde aspect dat is besproken en waarover overeenstemming is bereikt, betreft de zogeheten samenvatting van het prospectus. Het gaat om het volgende: normaliter is een prospectus een uitgebreid, omvangrijk document dat meerdere honderden bladzijden telt. Er is een samenvatting, die echter ook nog 50, 60 of 70 bladzijden omvat. Wat wij van het Parlement vragen, is om deze informatie in te korten tot de zogeheten essentiële informatie voor de belegger, of een essentieel informatiedocument voor de belegger zoals bij klassieke beleggingsfondsen, de UCITS. De Commissie heeft daar eigenlijk niet aan gedacht, en wilde enkel garanderen dat in deze samenvatting werkelijk alle essentiële informatie is opgenomen.</p>
      <p sl="de">We zijn nu overeengekomen om de samenvatting als zodanig te handhaven, maar er wel voor te zorgen dat daarin alleen de essentiële informatie wordt vermeld, zoals definitief zal worden vastgelegd in de voorschriften van de richtlijn en de uitwerking op niveau 2. Zo wordt het mogelijk deze zogeheten samenvatting wezenlijk in te korten van 60, 70 of 80 bladzijden tot misschien wel 20 of 30 bladzijden, zodat vooral de kleine belegger daarmee beschikt over een gemakkelijk leesbaar document. Dat is belangrijk omdat we de kleine belegger niet uit het oog willen verliezen.</p>
      <p sl="de">Het vijfde punt betreft de aansprakelijkheid: wie is bij de uitgave van een prospectus verantwoordelijk voor de nauwkeurigheid van de inhoud? Met name als een intermediair het prospectus gebruikt en de inhoud zelf wijzigt, dan is hij aansprakelijk. De prospectusplicht loopt af na het verstrijken van de aanbiedingsperiode of op het tijdstip waarop de handel aanvangt, waarbij de laatste datum geldt.</p>
      <p sl="de">Het zevende punt betreft de herzieningsclausule: net zoals bij de eerste richtlijn wordt ook deze richtlijn na vijf jaar herzien.</p>
      <p sl="de">Als laatste punt wil ik erop wijzen dat dit document het eerste wetgevingsdocument is dat in overeenstemming is gebracht met het Verdrag van Lissabon. Ten slotte, maar niet minder belangrijk, wil ik melden dat de voorzitter van de Commissie economische en monetaire zaken ervoor gezorgd heeft dat het Parlement voldoende tijd krijgt. We krijgen drie maanden de tijd om te reageren op de Commissie en dan nog eens drie maanden, indien nodig. We hebben evenwel toegezegd om, als het niet anders kan, vroegtijdige goedkeuring te geven, dat wil zeggen om dit wetgevingsdocument zo snel mogelijk te behandelen.</p>
      <p sl="de">Daarmee zijn alle partijen tevreden gestemd.</p>
    </intervention>
    <intervention id="2-475" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie. – Mijnheer de Voorzitter, dames en heren, toen ik de eer had om op 13 januari door het Europees Parlement te worden gehoord alvorens tot Europees commissaris te worden benoemd, nam ik de taak op me om de bescherming van investeerders te verbeteren en de administratieve kosten voor ondernemingen te verminderen, met name die voor kleine en middelgrote ondernemingen die, zoals wij weten, goed zijn voor 80 tot 90 procent van het economisch weefwerk op de interne markt. Ik ben daarom zeer verheugd dat het Parlement deze gewijzigde prospectusrichtlijn meteen in eerste lezing heeft aangenomen. Dit is een gewijzigde richtlijn die de voorschriften voor het uitgeven van effecten vereenvoudigt en verheldert, ter ondersteuning van kleine en middelgrote ondernemingen, zoals de heer Klinz zeer terecht in herinnering heeft gebracht, bij de toegang tot kapitaalmarkten, en die de interne kapitaalmarkten mede zal versterken. De onderhandelingen over deze richtlijn werden begunstigd door de nauwe samenwerking met het Parlement en zelfs meer dan dat, gezien de grote verbeteringen die door het Parlement en de Raad werden voorgesteld, en uiteraard leverde de Commissie ook haar bijdrage.</p>
      <p sl="fr">Namens de Commissie wil ik daarom uw rapporteur, de heer Klinz, mijn oprechte dankbaarheid betuigen, alsmede de Commissie economische en monetaire zaken voor haar efficiënte arbeid en constructieve medewerking. Wij zijn verheugd over de compromistekst die we nu in handen hebben, waarin de geest van het oorspronkelijke voorstel bewaard is gebleven.</p>
      <p sl="fr">De prospectusrichtlijn uit 2003 had zeer duidelijke, onmiskenbare verdiensten. Er waren geharmoniseerde regels in vastgelegd over wat Europese bedrijven moeten publiceren wanneer zij effecten uitgeven, met één belangrijke vernieuwing. Wanneer een prospectus eenmaal in een lidstaat is goedgekeurd, is deze geldig in de gehele Unie. Het kader uit 2003 diende echter te worden aangepast, teneinde de juridische transparantie en doelmatigheid van het prospectussysteem te verbeteren en de administratieve kosten terug te dringen.</p>
      <p sl="fr">Daarom zullen dank zij u en deze herziening vanaf nu bepaalde typen effectenemissies geringere declaratieverplichtingen worden opgelegd, ten aanzien van kleine ondernemingen, kleine kredietverleners en voor claimemissies en staatsgaranties. De vorm en inhoud van de prospectussamenvatting zal worden verbeterd. Vrijstellingen van de verplichting om een prospectus uit te geven zijn verduidelijkt in gevallen waarbij bedrijven verkopen via tussenpersonen of detailhandelsketens of aandelen toekennen aan personeel. Ten slotte zullen declaratieverplichtingen die nu transparantie-eisen overlappen worden ingetrokken.</p>
      <p sl="fr">Ziehier het resultaat van onze gezamenlijke inspanningen. Deze gewijzigde richtlijn zal dus voorzien in een afgewogen instrument dat is aangepast aan ingewikkelde kwesties die door investeerders en uitgevende instellingen op de kapitaalmarkt te berde zijn gebracht, of het nu gaat om kleine en middelgrote bedrijven om of grote, gevestigde ondernemingen. De aanneming in eerste lezing van deze tekst is een krachtig signaal dat de Unie haar belofte houdt om de administratieve last te verminderen en tegelijkertijd de mate van bescherming van investeerders te handhaven of zelfs te verbeteren. Daarom wil ik nogmaals uw rapporteur bedanken voor het aannemen van dit dynamische compromis ten gunste van deze vereenvoudiging en in het bijzonder ten gunste van kleine en middelgrote bedrijven in heel Europa.</p>
    </intervention>
    <intervention id="2-476" speaker_id="96977" name="Diogo Feio" is_mep="True" mode="spoken">
      <p sl="pt">namens de PPE-Fractie . – Ik wil om te beginnen wijzen op het goede werk dat we in de Commissie economische en monetaire zaken hebben kunnen verrichten door de voorstellen van de verschillende commissieleden, en ook wil ik wijzen op de rol die onze collega, de heer Klinz, gespeeld heeft om het mogelijk te maken dat we een goed resultaat hebben kunnen bereiken. Als we het over prospectussen hebben, hebben we het uiteraard over publiceren, over de zekerheid op de markten en over verbetering van de toegang tot investeringen. Om die reden heb ik af en toe een conflict ervaren tussen de noodzakelijke bescherming van de consument en de, eveneens noodzakelijke, bescherming van investeerders.</p>
      <p sl="pt">We zijn erin geslaagd een balans daarin te vinden. Vaak waren de oplossingen niet dezelfde, maar het allerbelangrijkste is te onderstrepen dat er uiteindelijk bij de herziening aandacht was voor de situatie van kleine en middelgrote ondernemingen, voor de noodzaak kleine investeerders te respecteren als het erom ging tot vereenvoudiging te komen, meer helderheid inzake vrijstellingen en lagere kosten voor ondernemingen, door vermindering van de vaak overmatig zware lastendruk.</p>
      <p sl="pt">Het moge duidelijk zijn dat de standpunten van de Raad, de Commissie en het Parlement in deze trialoog niet altijd overeenkwamen. We hebben een evenwichtige situatie weten te bereiken inzake een mogelijk toekomstige veilige markt op EU-niveau, en ik wil hier benadrukken dat dat positief is.</p>
    </intervention>
    <intervention id="2-477" speaker_id="4545" name="Catherine Stihler" is_mep="True" mode="spoken">
      <p sl="en">namens de S&amp;D-Fractie. – Mijnheer de Voorzitter, ik dank de rapporteurs en alle schaduwrapporteurs voor hun samenwerking.</p>
      <p sl="en">De bereikte compromissen zullen door de S&amp;D-Fractie worden aanvaard, omdat ze redelijk zijn en bijdragen aan de bescherming van met name kleine beleggers. Net als de commissaris ben ik van mening dat ze in de geest van de oorspronkelijke richtlijn zijn.</p>
      <p sl="en">Wanneer we kijken naar de samenvatting en naar het document met essentiële beleggersinformatie – de heer Klinz heeft het hierover gehad en ook over de noodzaak van meer duidelijkheid – kunnen we denk ik concluderen dat we tot een heldere formulering zijn gekomen, terwijl het duidelijk is dat de civielrechtelijke aansprakelijkheid voor de inhoud van de prospectus blijft gelden.</p>
      <p sl="en">Daarnaast hebben we duidelijkheid verschaft over de termijn waarbinnen een prospectus of aanvullende informatie moet worden gepubliceerd. Ook hebben we duidelijkheid verschaft over de eisen die aan de prospectus worden gesteld en over de aansprakelijkheid voor de inhoud ervan wanneer de effecten niet rechtstreeks door de emittent maar via een intermediair worden verkocht.</p>
      <p sl="en">Ten aanzien van de drempelwaarde wil ik opmerken dat de wijziging eerder een bijstelling dan een dramatische verandering is. Maar de bereikte compromissen zijn redelijk en evenwichtig en hebben de steun van de S&amp;D-Fractie.</p>
      <p sl="en">Ik denk dat het goed is dat we nu duidelijkheid verschaffen over de definitie van “gekwalificeerde belegger” en dat ook toezicht zal worden gehouden op effectentransacties in derde landen.</p>
      <p sl="en">Met het oog op een betere regelgeving lijkt het inderdaad verstandig om aandelenplannen voor werknemers vrij te stellen van de prospectusplicht. Als de werknemers niet in hun eigen bedrijf willen investeren, moet de directie daar misschien wel rekening mee houden.</p>
      <p sl="en">Wat het werk aan de gedelegeerde handelingen betreft – de heer Klinz heeft daar al naar verwezen – is het compromis van drie maanden erg belangrijk en een stap in de richting van het Parlement.</p>
      <p sl="en">Ik zal het wijzigingsbesluit voor de prospectusrichtlijn zeker als benchmark gebruiken voor het werk dat ik als rapporteur “bouwproducten” zal uitvoeren, terwijl de Raad niet zozeer de prospectus- als wel de huisdierenrichtlijn als benchmark gebruikt.</p>
      <p sl="en">Ik ben ook blij met de verplichting tot elektronische publicatie van de prospectus. Ook de bepaling die voorschrijft dat de richtlijn na vijf jaar moet worden herzien, juich ik toe.</p>
      <p sl="en">Alles bij elkaar genomen, mijnheer de Voorzitter en geachte rapporteur, staat de S&amp;D-Fractie dus achter de bereikte consensus en kijken we ernaar uit om het akkoord dat in eerste lezing is bereikt, tijdens de stemming van morgen te ondersteunen.</p>
    </intervention>
    <intervention id="2-478" speaker_id="4274" name="Olle Schmidt" is_mep="True" mode="spoken">
      <p sl="sv">namens de ALDE-Fractie . – Mijnheer de Voorzitter, in de nasleep van de financiële crisis worden terecht grotere transparantie en betere regulering van de financiële markt geëist. Daar heb ik geen enkel probleem mee, maar, zoals altijd wanneer er nieuwe regels moeten worden ingevoerd, moet dat op een evenwichtige manier gebeuren. Met ondoordachte voorstellen zal de capaciteit van de Europese economie om te groeien niet toenemen, ook al is hun doel gerechtvaardigd.</p>
      <p sl="sv">Daarom wil ik mijn collega, de heer Klinz, bedanken voor zijn uitstekende werk waarin hij zich als rapporteur precies tegen al te gedetailleerde regels en bepalingen verzet. Zijn voorstellen versterken de rechtszekerheid en schrappen ongerechtvaardigd strenge vereisten om de administratieve lasten voor bedrijven tegen 2012 met 25 procent terug te brengen. Mijn fractie en ikzelf zijn natuurlijk tevreden met het compromis dat door de heer Klinz en anderen is bereikt. Het voorstel vermindert de administratieve lasten voor kleine en middelgrote ondernemingen, maar – en ik vind het belangrijk om dit te zeggen – zonder dat de bescherming van investeerders eronder lijdt. Dat werd ook door de heer Barnier vermeld.</p>
      <p sl="sv">De discussie draaide natuurlijk rond de drempelwaarden die zullen gelden bij publicatie van een prospectus, bijvoorbeeld bij claimemissies. Ik denk dat ze goed afgewogen zijn en een betere werking van de interne markt mogelijk maken. Volgens het voorstel hoeven kleine en middelgrote ondernemingen immers geen prospectus te publiceren, en daardoor kunnen ze gemakkelijker kapitaal aantrekken. De drempelwaarde wordt opgetrokken van 2,5 naar 5 miljoen euro. Dat is een goed afgewogen voorstel. Het voorstel houdt ook in dat regionale banken gemakkelijker obligaties kunnen kopen aangezien de drempelwaarden worden opgetrokken van 50 naar 75 miljoen euro voor effecten zonder aandelenkarakter, zoals rentedragende schuldbewijzen en gestructureerde producten.</p>
      <p sl="sv">Samengevat zou ik net als mijn collega van de Fractie van de Progressieve Alliantie van Socialisten en Democraten in het Europees Parlement de heer Klinz willen bedanken voor zijn uitstekende werk. Dit verslag is een belangrijke stap op weg naar een verbetering van het klimaat voor miljoenen kleine ondernemers in Europa.</p>
    </intervention>
    <intervention id="2-479" speaker_id="96949" name="Vicky Ford" is_mep="True" mode="spoken">
      <p sl="en">namens de ECR-Fractie. – Mijnheer de Voorzitter, met dit verslag zullen wij niet de voorpagina's van de kranten halen, maar het zou daar niet op misstaan. De prospectusrichtlijn is namelijk cruciaal geweest voor het regelen van de toegang van Europese ondernemingen tot de kapitaalmarkt. Voor de toekomstige economische groei in Europa is dat van cruciaal belang.</p>
      <p sl="en">Het was een genoegen om met de schaduwrapporteurs aan dit verslag te werken. Daar heeft zeker ook de heer Klinz aan bijgedragen. De heer Klinz heeft daadwerkelijk waarde toegevoegd aan het oorspronkelijke voorstel van de Commissie en het standpunt van de Raad. De resulterende tekst is niet alleen technisch uitvoerbaar, maar vormt ook een goed evenwicht tussen enerzijds de verdediging van beleggers en anderzijds het vergemakkelijken van de toegang tot kapitaalmarkten voor bedrijven in Europa. We hebben hard gewerkt aan het realiseren van rechtszekerheid, en er is nu een heldere procedure voor het actualiseren en aanvullen van prospectussen. We hebben geprobeerd beleggers te helpen met de inhoud van de samenvatting en proberen duidelijk te maken wat met "essentiële informatie" wordt bedoeld.</p>
      <p sl="en">Ik ben met name blij met de versoepeling van de openbaarmakingsregeling voor claimemissies. Daar zullen niet alleen grotere, maar ook kleinere ondernemingen baat bij hebben. Op een moment dat de markten volatiel zijn, kunnen de kosten van een prospectus al voldoende reden zijn om maar af te zien van het voornemen om extra kapitaal aan te trekken. Juist nu moeten we ons dat goed voor ogen houden.</p>
      <p sl="en">Dit is een zeer welkom precedent. Ik zie uit naar een verdere analyse van de sector wanneer we later dit jaar naar de richtlijn markten voor financiële instrumenten kijken. Zoals gezegd, is dit een voorbeeld van een concrete maatregel voor het verbeteren van het ondernemingsklimaat in Europa. Een maatregel ook waarmee we in onze toekomst investeren.</p>
    </intervention>
    <intervention id="2-480" speaker_id="1992" name="José Manuel García-Margallo y Marfil" is_mep="True" mode="spoken">
      <p sl="es">Mijnheer de Voorzitter, commissaris, we weten een aantal dingen. We weten dat deze crisis als een muterend virus is: ze begon als een hypotheekcrisis, werd vervolgens een bankencrisis, daarna een economische crisis en eindigt als een staatsschuldencrisis, die weer de aanzet zou kunnen zijn tot andere crises.</p>
      <p sl="es">We weten ook dat deze crisis veel geld heeft gekost. Volgens uw diensten is de financiële sector in totaal voor 3,5 miljard euro aan hulp toegezegd, met andere woorden: één derde van het bruto binnenlands product van de EU. We weten ook dat een van de belangrijkste oorzaken van de crisis het gebrek aan transparantie in producten, instellingen en markten is.</p>
      <p sl="es">Dat is wat het verslag dat we nu behandelen zo belangrijk maakt. Maar als het u niet overtuigt, kan ik u ook een cijfer geven: alleen al in de Verenigde Staten is het aantal door activa gedekte schuldcertificaten in de periode 2000-2006 met een factor vier gestegen, en het aantal door een hypotheek gedekte met een factor zeven. Daar komt nog bij dat de adviseurs van een gerespecteerde bank recentelijk voor de rechter verklaarden dat ze eigenlijk niet goed wisten wat ze verkochten.</p>
      <p sl="es">We weten ook – en dit is mijn derde constatering – dat veel van de toezeggingen die we op de G20 hebben gedaan, niet in praktijk zijn gebracht. “De las musas al teatro”, zei een Spaanse dichter, wat in deze context vertaald zou kunnen worden als “van de inspiratie naar de transpiratie”, maar dat is dus niet gebeurd.</p>
      <p sl="es">En we weten ook dat gedurende het hele proces van herstructurering van de financiële sector drie beginselen van fundamenteel belang zijn: pan-Europese entiteiten moeten onder toezicht van pan-Europese autoriteiten staan; we moeten over de middelen beschikken om het virus op te sporen en infectie te voorkomen; en de burgers moeten niet als enige hoeven opdraaien voor de schade van infecties die ze niet hebben veroorzaakt.</p>
      <p sl="es">Mijnheer de commissaris, u hebt nog veel werk te verzetten als u niet wilt dat de volgende crisis ons met de broek op de enkels te grazen neemt.</p>
      <p sl="es">Ik eindig met u in het Frans “de l'audace, encore de l'audace et toujours de l'audace ” voor uw missie toe te wensen.</p>
    </intervention>
    <intervention id="2-482" speaker_id="96856" name="George Sabin Cutaş" is_mep="True" mode="spoken">
      <p sl="ro">Het afschaffen van de dubbele garantieverplichtingen en het verlichten van de informatieverplichtingen voor ondernemingen met beperkte beurswaarde zal een geschatte besparing opleveren van 110 miljoen euro per jaar. De herziening van de prospectusrichtlijn zal daarom het concurrentievermogen van kleine en middelgrote ondernemingen in de Europese Unie een flinke impuls geven. We mogen niet vergeten dat kleine en middelgrote ondernemingen de drijvende kracht zijn van de economie van de Europese Unie. Zij hebben tussen 2002 en 2008 9,4 miljoen banen gecreëerd in de EU en bieden momenteel werk aan 90 miljoen Europese burgers.</p>
      <p sl="ro">Tegelijkertijd dienen de vereisten inzake financiële transparantie op EU-niveau te worden geharmoniseerd, teneinde de administratieve last voor Europese bedrijven te verminderen. Dit houdt in dat de nieuw opgerichte Europese Autoriteit voor effecten en markten toezicht moet uitoefenen op de harmonisering van de wetgeving van de verschillende lidstaten met betrekking tot het beoordelen en goedkeuren van prospectussen.</p>
    </intervention>
    <intervention id="2-483" speaker_id="28122" name="David Casa" is_mep="True" mode="spoken">
      <p sl="en">Mevrouw de Voorzitter, de laatste jaren is sprake geweest van grote onrust op de Europese markten, waarbij veel mensen grote verliezen hebben geleden. We moeten er dus voor zorgen dat met name de kleine beleggers binnen de Europese Unie voldoende worden beschermd. Beleggers moeten over de noodzakelijke informatie kunnen beschikken om met kennis van zaken een beslissing te nemen. Een goed gestructureerd kader maakt de Europese markt veiliger en dus ook aantrekkelijker voor serieuze beleggers.</p>
      <p sl="en">De prospectusrichtlijn is net als de icbe-richtlijn van wezenlijk belang geweest om in de hele Europese Unie voor de financiële sector een reeks uniforme normen in te voeren. Vanwege de dynamiek van de financiële sector dient de technische wetgeving die deze industrie reguleert, veelvuldig te worden herzien, bijgesteld en geactualiseerd, zodat de wetgeving relevant en bij de tijd blijft. Ik ben het ermee eens dat sommige bepalingen van de richtlijn overbodig zijn en een aantal verplichtingen voor ondernemingen verwijderd moeten worden, omdat ze voor ondernemingen een aanzienlijke belasting vormen, terwijl de baten voor de belegger minimaal zijn. Het harmoniseren van definities ter voorkoming van interpretatieproblemen tussen de verschillende lidstaten zal eveneens bijdragen aan het stroomlijnen van de sector.</p>
      <p sl="en">Tot slot wil ik rapporteur Klinz en de schaduwrapporteurs feliciteren met dit uitstekende verslag, dat evenwichtig en proportioneel is.</p>
    </intervention>
    <intervention id="2-484" speaker_id="96682" name="Sari Essayah" is_mep="True" mode="spoken">
      <p sl="fi">Mevrouw de Voorzitter, mijnheer de commissaris, ik vind het verslag over de wijziging van de prospectusrichtlijn heel goed, omdat veel van de amendementen de administratieve last van ondernemingen verminderen. De rapporteur en de schaduwrapporteurs hebben samen dus uitstekend werk verricht.</p>
      <p sl="fi">Als tegenwicht voor het verminderen van de eisen aan een prospectus moeten wij altijd rekening houden met de bescherming van de belegger. De rechtsgrondslag voor de samenvatting van een prospectus werd nauwkeurig vastgesteld, en er werd afgezien van een brede rechtsgrondslag. Dat is goed, want een lange samenvatting van een prospectus zou lastig te begrijpen zijn, en de belegger zou het gevoel krijgen dat het niet nodig is om het prospectus zelf nauwgezet door te nemen. Nu hoeft de samenvatting van een prospectus alleen overeen te komen met het prospectus en mag er dus niet mee in strijd zijn. De feitelijke rechtsverantwoordelijkheid ligt bij de waarheidsgetrouwheid van de informatie in het prospectus zelf. Ik ben er ook blij mee dat de eisen met betrekking tot de inhoud van de samenvatting van een prospectus duidelijk worden vastgesteld, want een eenvormige structuur draagt bij aan de begrijpelijkheid van deze samenvattingen.</p>
      <p sl="fi">Met het tweede amendement dat ik heb ingediend, wil ik waarborgen dat de prospectuseis gehandhaafd blijft bij de uitgifte van personeelsaandelen. Dit is gebaseerd op de gedachte dat alle beleggers gelijk behandeld moeten worden. Wij kunnen er niet altijd van uitgaan dat een kleine belegger die tot het personeel behoort voldoende afweet van de onderneming en haar effecten. Dit is misschien iets waar wij in de toekomst op terug moeten komen en rekening mee moeten houden.</p>
      <p sl="fi">Deze richtlijn heeft een belangrijk doel: dat een belegger zijn of haar beleggingsbesluiten kan baseren op duidelijke en begrijpelijke informatie die gemakkelijk verkrijgbaar is. Ik ben van mening dat de wijziging van de richtlijn, ondanks de problemen die ik noemde, haar eigen bijdrage levert met een stap in de goede richting.</p>
    </intervention>
    <intervention id="2-485" speaker_id="96814" name="Elena Băsescu" is_mep="True" mode="spoken">
      <p sl="ro">Ik wil de heer Klinz graag feliciteren met zijn geweldige werk aan dit verslag en de volgende zaken verduidelijken. Het voorstel van de Commissie voor het vereenvoudigen en verbeteren van de prospectusrichtlijn biedt beleggers meer bescherming, aangezien zij voldoende en passende informatie krijgen. Het unieke paspoort is op iedere EU-markt geldig zodra het is geregistreerd en goedgekeurd door de bevoegde autoriteiten van een lidstaat.</p>
      <p sl="ro">Teneinde bureaucratie te verminderen, denk ik dat een passend juridisch kader nodig is om de onzekerheid omtrent kennisgeving door een ‘gastland’ weg te nemen. Door overbodige taken waar bedrijven mee kampen af te schaffen, kunnen we in 2012 de buitensporig hoge kosten die hiermee gepaard gaan, evenals de administratieve lasten, met 25% verlagen. Ten slotte wil ik graag zeggen dat de nieuwe regels beleggers meer bescherming zullen bieden en hen de mogelijkheid zullen bieden een betere afweging te maken van de risico’s van een bepaald aandeel, alvorens te beleggen.</p>
    </intervention>
    <intervention id="2-486" speaker_id="96981" name="Franz Obermayr" is_mep="True" mode="spoken">
      <p sl="de">Mevrouw de Voorzitter, een transparante effectenmarkt gaat natuurlijk gepaard met een duidelijke regeling van de aansprakelijkheid. Daarbij moet vooral worden gelet op de bescherming van de kleine belegger. Bij de doorverkoop van effecten moet de belegger weten wie verantwoordelijk is voor de nauwkeurigheid en actualiteit van de informatie. Als we de belegger beschouwen als een consument die moet worden beschermd, dan is het van belang dat hij alle informatie krijgt die nodig is om zijn product, in dit geval effecten, te beoordelen. Alleen dan kan hij een gefundeerde beslissing nemen.</p>
      <p sl="de">Verder is het van belang om op de gemeenschappelijke Europese kapitaalmarkt een overzicht op te stellen van de verschillen omtrent aansprakelijkheidsvoorschriften binnen het nationale civiele recht. Juist nu, in deze tijd van crisis en onzekerheid, moeten we de belegger weer het vertrouwen geven door middel van een goede transparantie op de effectenmarkt.</p>
    </intervention>
    <intervention id="2-487" speaker_id="97016" name="Angelika Werthmann" is_mep="True" mode="spoken">
      <p sl="de">Mevrouw de Voorzitter, geachte collega's, in het prospectus wordt de aanbieding van effecten aan het publiek geregeld, evenals de toelating daarvan tot een gereglementeerde markt in de Gemeenschap. Het prospectus vervult de rol van een paspoort, dat toegang tot alle markten van de EU mogelijk maakt. Met het oog op de controle en de transparantie sta ik achter de bescherming van de kleine belegger en vooral achter de verplichting tot informatieverstrekking. Het feit dat kleine en middelgrote ondernemingen gemakkelijker toegang krijgen tot effecten doordat bureaucratische belemmeringen worden weggenomen, zie ik als een investering in de toekomst.</p>
    </intervention>
    <intervention id="2-488" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie. – Mevrouw de Voorzitter, sta mij toe om eens te meer alle sprekers te bedanken voor hun goedkeuring en aanvullende opmerkingen. De tekst die hier ter goedkeuring ligt, is een dynamisch compromis. In die hoedanigheid kan hij niet elk idee en elke suggestie die zijn geopperd omvatten, maar tegelijkertijd denk ik dat het Parlement, mijnheer Klinz, uw commissie, de Commissie juridische zaken en anderen, tal van redenen hebben tevreden te zijn, omdat de huidige tekst sterk is verbeterd – en ik meen wat ik zeg – door uw opmerkingen, voorstellen en constructieve kritiek gedurende het gehele onderhandelingsproces.</p>
      <p sl="fr">Een groot aantal wijzigingen die u samen met andere collega’s van de Commissie economische en monetaire zaken hebt voorgesteld, zijn in de tekst opgenomen; met name, en ik herhaal dit, dames en heren, ten aanzien van de reikwijdte van de richtlijn, de bepaling over belangrijke informatie die in de prospectussamenvatting moet worden opgenomen, de regeling die van toepassing is op werknemers, of zelfs de ‘Lissabonisering’ – als ik me zo mag uitdrukken – van de prospectusrichtlijn.</p>
      <p sl="fr">De heer Feio had het over het conflict tussen bescherming van investeerders en de noden van het midden- en kleinbedrijf. Mag ik hem eraan herinneren dat er voor dat midden- en kleinbedrijf een prospectus zal worden ontwikkeld. De heer Cutaş had het eerder al over deze toezegging, deze speciale behandeling voor het midden- en kleinbedrijf. Met dit doel zal een prospectus worden ontwikkeld, mijnheer Feio, voor het midden- en kleinbedrijf, een tweedegraadsprospectus, waarin echter de bescherming van investeerders wordt gewaarborgd.</p>
      <p sl="fr">Een ander punt dat mevrouw Essayah zojuist te berde heeft gebracht, was gekwalificeerde beleggers en de behandeling van privépersonen. In de richtlijn wordt volledig rekening gehouden met het verschil tussen de twee. Ik herinner u eraan dat met de samenvatting deugdelijke en eerlijke bescherming van privépersonen is gewaarborgd.</p>
      <p sl="fr">Dames en heren, de Commissie kan alle wijzigingen aanvaarden en ondersteunt derhalve de tekst, net als – ik heb daar nota van genomen – de heer Klinz, de diverse sprekers van de fracties, de heer Feio, mevrouw Stihler, de heer Schmidt en mevrouw Ford, die namens hun fracties hebben ingestemd met dit uitstekende compromis. Wij zijn ervan overtuigd dat deze richtlijn een verschil zal maken bij de versterking van de bescherming van investeerders en de vermindering van administratieve kosten voor uitgevende instellingen, dat hij zelfs een grote bijdrage zal leveren aan de ontwikkeling van een echte kapitaalmarkt in de Europese Unie. Deze kans mogen we niet missen.</p>
      <p sl="fr">Ik wil besluiten met het bedanken van de heer García-Margallo voor zijn bijdrage, omdat afgezien van deze tekst, die een werkelijke vooruitgang is, hij deze vooruitgang in een veel ruimer verband heeft getrokken, waaraan hij bovendien zeer efficiënt werkt in het toezichtpakket dat momenteel wordt besproken, het transparantiepakket. Mag ik eraan herinneren dat met deze herziening de transparantieonderdelen zijn verbeterd en aan uitgevende instanties zijn aangepast, met name het midden- en kleinbedrijf, terwijl – ik herhaal dit – de bescherming van investeerders wordt geëerbiedigd. Het onderdeel van toezicht werd in het toezichtpakket opgenomen, de algehele tekst, en dat is tekst waaraan de heer García-Margallo met andere collega’s werken, en waarbij collectieve durf van ons wordt gevraagd.</p>
      <p sl="fr">U hebt dat aan de dag gelegd in deze tekst, die een werkelijke vooruitgang is, en ik hoop dat wij het gezamenlijk aan de dag zullen leggen, met de Raad, in compromissen die al even dynamisch zullen zijn, compromissen die we de komende dagen zullen moeten vinden over andere teksten die op dit moment onderwerp van debat zijn, over de verordening inzake hedgefondsen en private equity en bovenal over het grote Europese toezichtproject dat wij voor deze tekst nodig hebben, over de ratingbureaus die we eerder hebben besproken en over tal van andere kwesties betreffende regulering, transparantie en controle, die de les zijn die we uit de crisis moeten trekken. Het is onze verantwoordelijkheid.</p>
    </intervention>
    <intervention id="2-489" speaker_id="28244" name="Wolf Klinz" is_mep="True" mode="spoken" role="rapporteur">
      <p sl="de">Mevrouw de Voorzitter, ik wil een paar korte opmerkingen maken. Ten eerste wil ik de commissaris en alle collega’s bedanken voor hun vriendelijke woorden. Het doet mij genoegen dat u mijn visie deelt. Dankzij onze samenwerking zijn we erin geslaagd verschillende doelstellingen in evenwicht te brengen, te weten enerzijds een betere toegang tot kapitaal voor kleine en middelgrote ondernemingen en het wegnemen van bureaucratische belemmeringen, en anderzijds het verbeteren en waarborgen van de bescherming van beleggers en het boeken van vooruitgang bij de totstandkoming van een daadwerkelijke Europese interne markt.</p>
      <p sl="de">Ik hoop dat we bij de herziening van deze nieuwe versie van de prospectusrichtlijn over enkele jaren een koppeling tot stand kunnen brengen tussen de prospectusrichtlijn en de richtlijnen inzake marktmisbruik en transparantie, en dat we dan wellicht zo ver zullen gaan om voor effecten zonder aandelenkarakter niet de thuismarkt, maar een andere lidstaat van de EU als uitgangspunt voor emissie te nemen.</p>
    </intervention>
    <intervention id="2-490" speaker_id="4482" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt woensdag 16 juni 2010 plaats.</p>
    </intervention>
  </section>
  <section id="creitem30" title="14. Herziening van het meerjarig financieel kader (debat)">
    <intervention id="2-492" speaker_id="4482" name="De Voorzitter" is_mep="True" mode="spoken">
      <p sl="nl">Aan de orde is het debat over de volgende mondelinge vragen:</p>
      <p sl="nl">de mondelinge vraag (O-0074/2010) van Reimer Böge, namens de Begrotingscommissie, aan de Raad: Herziening van het meerjarig financieel kader 2007-2013 (B7-0310/2010), en</p>
      <p sl="nl">de mondelinge vraag (O-0075/2010) van Reimer Böge, namens de Begrotingscommissie, aan de Commissie: Herziening van het meerjarig financieel kader 2007-2013 (B7-0311/2010).</p>
    </intervention>
    <intervention id="2-493" speaker_id="1037" name="Reimer Böge" is_mep="True" mode="spoken">
      <p sl="de">auteur . − Mevrouw de Voorzitter, dames en heren, namens de Begrotingscommissie stellen wij de Commissie en de Raad deze mondelinge vragen betreffende de herziening van het meerjarig financieel kader in een tijd van enorme economische en Europese uitdagingen, in een tijd waarin ook vragen over de duurzaamheid van het project van de Europese Unie worden gesteld. Wij hebben deze mondelinge vragen ingediend omdat deze gekoppeld zijn aan de gemeenschappelijke verklaringen en toezeggingen die in mei 2006 zijn gedaan in het kader van het interinstitutionele begrotingsakkoord, die nu niet langer van toepassing lijken te zijn. Dat is in ieder geval onze indruk.</p>
      <p sl="de">Bovendien hebben we de implementatie van het Verdrag van Lissabon, met nieuwe prioriteiten ten aanzien van buitenlandse handel, sport, ruimteonderzoek, klimaatverandering en energie, om maar een aantal punten te noemen. Dat betekent dat wij ook ruimte in onze begroting moeten vinden voor deze nieuwe prioriteiten. Artikel 311 bepaalt uitdrukkelijk dat de Unie zich van de noodzakelijk financiële middelen moet voorzien om haar doelen te bereiken en om haar beleid uit te voeren, zonder zichzelf in de schulden te steken.</p>
      <p sl="de">Je zou kunnen zeggen dat de verklaring over de begrotingsherziening van 17 mei 2006 alles omvat wat nodig is voor een grondige evaluatie van de besluiten die destijds zijn genomen en indien nodig voor een herziening daarvan, en uitdrukkelijk de betrokkenheid bij en deelname van het Parlement aan de daaraan gekoppelde meningsvorming veiligstelt.</p>
      <p sl="de">Als destijds verantwoordelijke rapporteur moet ik vandaag helaas de vraag stellen of deze overeenkomsten en toezeggingen daadwerkelijk serieus gemeend waren of dat ze van begin af aan niet meer dan schone schijn waren om eenvoudigweg een overeenkomst in de Raad te bereiken. Commissaris Lewandowski, wacht de Commissie met ambitieuze analysen en voorstellen alleen omdat de Raad niet in beweging wil komen? U moet beslissen of u aan de kant van de Raad of aan de kant van het Parlement wilt staan.</p>
      <p sl="de">Daar wil ik aan toevoegen dat artikel 4 van het interinstitutioneel akkoord uitdrukkelijk bepaalt dat in geval van een herziening van het Verdrag met gevolgen voor de begroting het meerjarig financieel kader en het interinstitutioneel akkoord dienovereenkomstig aangepast moeten worden. Deze verplichtingen, te beginnen met de Europese dienst voor extern optreden, en de eerder genoemde prioriteiten maken aanpassingen noodzakelijk, niet alleen van technische aard, maar zonder meer ook een beleidstechnische herziening van begroting IIV en het meerjarig financieel kader. Dat hoeft niet allemaal meteen in het eerste jaar te worden doorgevoerd, maar is zonder meer van invloed op een meerjarige planning.</p>
      <p sl="de">Daar wil ik op dit punt aan toevoegen dat wij beledigd waren door het haastig genomen besluit in het kader van het stabilisatie- en reddingspakket, hoewel dat uiteraard wel noodzakelijk was en er geen alternatief bestond, maar dat daarbij in een soort huzarenstuk de rechten van het Parlement ten aanzien van begrotingskwesties deels onder de voet zijn gelopen. De Commissie zou moeten bekijken of ze artikel 124 wil toepassen, of ze het initiatief wil nemen om in het kader van de begrotingsprocedure regelmatige bijeenkomsten op het allerhoogste niveau, het niveau van de voorzitters van de instellingen, te organiseren om eindelijk schot in deze gevoelige kwesties te brengen. Wij moeten immers eveneens, hopelijk nog voor dan wel tijdens de overlegprocedure, over de aanpassing van het meerjarig financieel kader - artikel 312 inzake de instemmingsprocedure - en de politieke herziening van begroting IIV praten, ook vanuit het oogpunt van beleidstechnische noodzaak, over de aanpassing aan het Verdrag van Lissabon, over marges, herzieningen, flexibiliteiten, beleidsprojecten voor de toekomst zoals Galileo en ITER, evenals de Europese dienst voor extern optreden, teneinde projecten met een Europese toegevoegde waarde te definiëren en daar waar mogelijk uiteraard ook terughoudendheid te betrachten.</p>
      <p sl="de">Ik moet zowel de Commissie als de Raad vandaag in alle ernst vragen of zij van mening zijn dat al deze overeenkomsten nu als betekenisloos beschouwd moeten worden. Of zijn zij daadwerkelijk bereid om het Parlement tegemoet te komen? Het is in het belang van het Verdrag van Lissabon dat wij tijdens de aannemingsprocedure van het financieel kader alle noodzakelijke maatregelen nemen om de invoering van deze regeling te vergemakkelijken. Daar merk ik tot op heden niets van, en daarom moet ik u de volgende vraag stellen: bent u bereid en acht u zichzelf in staat om het meerjarig financieel kader te herzien en tegelijkertijd met ons samen te werken om dit in overeenstemming te brengen met het Verdrag van Lissabon? Uw antwoorden, zowel van de Commissie als van de Raad, zijn beslissend voor onze toekomstige samenwerking ten aanzien van het begrotingsbeleid de komende jaren.</p>
    </intervention>
    <intervention id="2-494" speaker_id="photo_generic" name="Luis Espadas Moncalvillo" is_mep="True" mode="spoken">
      <p sl="es">fungerend voorzitter van de Raad. – Goedemiddag. Ik dank de leden van het Parlement dat ze mij de gelegenheid geven hun vragen over dit buitengewoon belangrijke onderwerp te beantwoorden.</p>
      <p sl="es">Om te beginnen wil ik benadrukken dat tijdens de Europese Raad van december 2005 niet is besloten tot een herziening van het meerjarig financieel kader, maar dat de Commissie is gevraagd een volledig en alomvattend onderzoek te doen naar alle aspecten van de uitgaven en inkomsten van de EU en daarover een verslag uit te brengen. Tevens bepaalde de Raad dat op basis van dat verslag besluiten konden worden genomen over alle aspecten die daarin aan de orde kwamen, en dat het in aanmerking moest worden genomen bij de voorbereidende werkzaamheden voor het volgende financiële kader.</p>
      <p sl="es">De Commissie heeft haar onderzoeksverslag nog steeds niet gepresenteerd. Gezien de budgettaire en macro-economische situatie waaraan de lidstaten momenteel het hoofd moeten bieden, meent de Raad dat er op dit moment geen grote behoefte is aan herziening van het huidige meerjarig financieel kader. Het standpunt van de Raad is bijgevolg dat geld voor eventuele nieuwe behoeften beschikbaar moet worden gemaakt door herprioritering of door de reallocatie van kredieten. Hoe dan ook, voor een besluit tot herziening van het meerjarig financieel kader is een Commissievoorstel nodig, en zo'n voorstel is er vooralsnog niet.</p>
      <p sl="es">Maar het is duidelijk dat de Raad een eventueel voorstel voor een besluit tot herziening van het financieel kader alleen kan aannemen als het in overeenstemming is met het Verdrag betreffende de werking van de Europese Unie, in het bijzonder artikel 312 daarvan.</p>
      <p sl="es">Ik wil van deze gelegenheid gebruik maken om het standpunt van de Raad te herhalen, dat is vervat in zijn begrotingsrichtsnoeren voor 2011, die op 16 maart zijn aangenomen en tijdens de tripartiete dialoog van 25 maart dit jaar aan het Parlement zijn voorgelegd. Meer in het bijzonder is de Raad het met de Commissie eens dat het wetgevingspakket van Lissabon een louter technische exercitie moet zijn en geen wijziging kan betekenen van de inhoud van het Interinstitutioneel Akkoord betreffende de begrotingsdiscipline en een goed financieel beheer van 17 mei 2006.</p>
      <p sl="es">Ik wijs er met klem op dat het wetgevingspakket van Lissabon zo spoedig mogelijk moet worden aangenomen, zodat de nieuwe vereisten die bij het nieuwe verdrag zijn vastgesteld zonder al te veel vertraging in wetgeving kunnen worden omgezet. De Raad is bereid om in het kader van de wetgevingsprocedure met het Europees Parlement in overleg te treden over dit pakket.</p>
      <p sl="es">Dames en heren, ik ben dankbaar voor de gelegenheid die mij is geboden om naar aanleiding van de vraag van de geachte afgevaardigden het standpunt van de Raad over deze kwestie te geven en ben graag bereid aanvullende vragen te beantwoorden.</p>
    </intervention>
    <intervention id="2-495" speaker_id="photo_generic" name="Janusz Lewandowski" is_mep="True" mode="spoken">
      <p sl="en">lid van de Commissie. – Mevrouw de Voorzitter, ik zal meteen beginnen met het beantwoorden van de vragen. Het feit dat ze door Reimer Böge worden gesteld, is voldoende reden om er serieus op in te gaan.</p>
      <p sl="en">Wat de vraag over de herziening van het financieel kader betreft, verwijs ik naar het rapport over de werking van het Interinstitutioneel Akkoord dat u inmiddels hebt ontvangen. Hierin wordt een analyse gegeven van de flexibiliteit en de marges – niet als doel op zich, maar in de context van mogelijke nieuwe ontwikkelingen.</p>
      <p sl="en">De conclusie is heel duidelijk: voor bijna alle rubrieken zijn de marges erg klein. We kunnen niet verwachten dat steeds wanneer ergens nieuwe behoeften moeten worden gefinancierd, bijvoorbeeld rubriek 2 (landbouw) de middelen daarvoor verschaft. De Commissie kan alleen met voorstellen voor de herziening van het financieel kader komen wanneer precies bekend is wat de behoeften zijn en de kosten daarvan niet met andere middelen kunnen worden gedekt. Dat is tot dusver niet het geval. Zelfs in het geval van ITER moeten we middelen vastleggen voor de langetermijnfinanciering van dit grootschalige project.</p>
      <p sl="en">Wat betreft de begrotingslijnen uit hoofde waarvan de 2020-strategie voor duurzame, slimme en inclusieve groei zal worden gefinancierd, wordt in de ontwerpbegroting voor 2011 een bedrag van ongeveer 58 miljard euro genoemd, wat 40 procent is van de begroting die voor het realiseren van de doelstellingen van de 2020-strategie is voorzien.</p>
      <p sl="en">Wat de vraag over de procedure betreft, moesten de bepalingen van het huidige Interinstitutionele Akkoord in overeenstemming worden gebracht met het nieuwe kader van het Verdrag van Lissabon. De bedoeling was om te zorgen voor zoveel mogelijk continuïteit en alleen veranderingen aan te brengen voor zover het nieuwe verdrag die noodzakelijk maakte, steeds met als uitgangspunt dat de mate van flexibiliteit en de machtsverhouding tussen de instellingen gelijk moesten blijven.</p>
      <p sl="en">Gezien onze uitgangspunten weten we wat er nog moet gebeuren. De hangende kwestie is de zogenoemde “nul komma nul gratis flexibiliteit” die sinds 2007 heeft geholpen bij het bereiken van consensus in het kader van de bemiddelingsprocedure. Iedereen die daarbij was betrokken, weet hoe noodzakelijk dat was en waarom het verdedigd moet worden. Het gaat om de bepaling ingevolge waarvan de Raad bij gekwalificeerde meerderheid kan compenseren en herzien, wat sinds 2007 herhaaldelijk is gebeurd. Volgens mij verzet niets in de letter en geest van het nieuwe verdrag zich tegen een dergelijke mate van flexibiliteit. Bij het formuleren van de nieuwe versie van het flexibiliteitsartikel in het meerjarig financieel kader zullen we dan ook innovatief zijn en ruimte laten voor veel flexibiliteit.</p>
      <p sl="en">Wij zouden de nieuwe, uitgestelde begrotingsherziening moeten aangrijpen om de begroting in overeenstemming te brengen met onze politieke visie voor de toekomst, zoals Reimer Böge duidelijk heeft opgemerkt. Daar gaat het uiteindelijk om, en niet om het verslag over het Interinstitutioneel Akkoord. We hopen dus aan de verwachtingen van het Parlement te voldoen en zijn, zoals altijd, bereid tot samenwerking.</p>
    </intervention>
    <intervention id="2-496" speaker_id="96981" name="Franz Obermayr" is_mep="True" mode="spoken">
      <p sl="de">Mevrouw de Voorzitter, het is wellicht vervelend dat ik dit moet doen, maar ik wil een beroep doen op het Reglement. Mijns inziens is fotograferen in principe een vrijetijdsbesteding. Ik vraag mij echter af of het gepast is dat leden hier in dit Huis ook foto's gaan maken van anderen, en dan nog wel heimelijk en van achteren.</p>
      <p sl="de">Ik weet dat het gebruik van verborgen camera's voor de lijst Hans-Peter Martin algemeen gebruik was. Mevrouw de Voorzitter, kunt u deze situatie uitleggen? Iedereen die een foto van mij wil hebben, kan er met alle plezier een krijgen. Het is voor mij geen enkel probleem om een foto per PDF of per mail te sturen. Als ik echter naast een lid van de lijst Hans-Peter Martin zit, dan vind ik het tamelijk onvolwassen als ik van achteren wordt gefotografeerd om dit feit vast te leggen. Mevrouw de Voorzitter, ik wil u verzoeken om hier in de toekomst een einde aan te maken, want dit is dit Huis onwaardig, en ik wil u verzoeken mijn verzoek door te geven.</p>
    </intervention>
    <intervention id="2-497" speaker_id="4482" name="De Voorzitter" is_mep="True" mode="spoken">
      <p sl="nl">Dank u wel, mijnheer Obermayr. Wij hebben nota genomen van uw verzoek en zullen deze kwestie laten onderzoeken.</p>
    </intervention>
    <intervention id="2-498" speaker_id="33982" name="Marian-Jean Marinescu" is_mep="True" mode="spoken">
      <p sl="ro">namens de PPE-Fractie. – Zoals de heer Böge al zei, verbindt het Verdrag van Lissabon de Europese Unie aan nieuwe prioriteiten. Het is dan ook noodzakelijk de vereiste financiële middelen veilig te stellen die nodig zijn om de doelstellingen te verwezenlijken en het EU-beleid op dit gebied ten uitvoer te leggen. Deze situatie vereist uiteraard een brede evaluatie, die alle aspecten zal omvatten op het gebied van de uitgaven en de financiering van de Europese Unie, met inbegrip van technische en beleidsaanpassingen van het meerjarig financieel kader en het interinstitutioneel akkoord, evenals de herziening van bepaalde kredieten uit de begrotingen waarover voor de periode tot 2013 overeenstemming is bereikt.</p>
      <p sl="ro">We moeten echter niet vergeten dat we ons midden in een economische crisis bevinden en dat we alle mogelijke middelen moeten inzetten om deze crisis te overwinnen. Naast de brede evaluatie, die zorgvuldig en gedetailleerd moet worden uitgevoerd, denk ik dat tevens een pragmatische aanpak vereist is om de taken die voor ons liggen te vergemakkelijken en ons te helpen sneller uit deze periode te geraken. Zoals de voorzitter van de Raad al aangaf, denk ik dat geld dat nog niet is besteed, opnieuw moet worden toegewezen aan sectoren die werkgelegenheid creëren en helpen de crisis te boven te komen. Aanvullende fondsen zijn niet nodig; het enige dat we moeten doen, is fondsen die niet zijn gebruikt opnieuw toewijzen.</p>
      <p sl="ro">Binnen de Europese programma’s dienen de lidstaten de mogelijkheid te hebben middelen te verplaatsen van sectoren met te weinig vraag naar sectoren waar de vraag groter is gebleken dan de beschikbare fondsen. Bovendien zijn sinds 2007 verschillende initiatieven goedgekeurd, zoals het oostelijk partnerschap en de toekomstige Donaustrategie. De herziene toewijzing van middelen aan dergelijke instrumenten zou, samen met de bijdrage van elke betrokken lidstaat, een aanzienlijke bijdrage leveren aan de lancering en tenuitvoerlegging van projecten die van groot belang zijn voor de lidstaten die in de regio gelegen zijn, en niet alleen voor die landen.</p>
    </intervention>
    <intervention id="2-499" speaker_id="96991" name="Eider Gardiazábal Rubial" is_mep="True" mode="spoken">
      <p sl="es">namens de S&amp;D-Fractie. – Mevrouw de Voorzitter, de laatste paar maanden worden in het Europees Parlement erg belangrijke debatten gevoerd.</p>
      <p sl="es">We zijn bezig met het vormgeven van niets meer en niets minder dan de toekomst van de Europese Unie. Wij praten bijvoorbeeld over de Europa 2020-strategie, die moet voorkomen dat wij op het gebied van onderzoek, ontwikkeling en innovatie, werkgelegenheid, mondiale concurrentiekracht en het milieu achterop raken. Ik wil graag weten of de Commissie en de Raad geloven dat deze doelstellingen kunnen worden bereikt zonder een aanzienlijke vergroting van de communautaire begroting, of dat wij opnieuw niet verder komen dan het uiten van mooi klinkende verklaringen.</p>
      <p sl="es">We mogen ook niet vergeten – en daar is hier al op gewezen – dat een paar maanden geleden het Verdrag van Lissabon in werking is getreden en dat als uitvloeisel daarvan de Europese dienst voor extern optreden is gelanceerd, waar eveneens kosten aan zijn verbonden. Hoe gaan wij die financieren?</p>
      <p sl="es">Dat zouden wij in ieder geval niet moeten doen op de manier zoals die helaas door enkelen hier wordt voorgesteld en die de Commissie toepast in het zojuist ingediende ontwerp van gewijzigde begroting voor het compenseren van bananenexporterende ACS-staten met een bedrag van in totaal 190 miljoen euro over een periode van vier jaar. Vindt u nou werkelijk dat de nakoming van deze verbintenis ten koste moet gaan van andere soorten hulp aan derde landen? Gaan we werkelijk nieuwe verbintenissen financieren door te snoeien in bestaande?</p>
      <p sl="es">Volgens mij zijn de behoeften duidelijk en zouden de antwoorden dat eigenlijk ook moeten zijn. Voor degenen die toch nog twijfels hebben, breng ik in herinnering wat de Raad bij de goedkeuring van het huidige financiële kader zei. Ik zal letterlijk citeren: “Het steeds hogere tempo van de globalisering en de snelle technologische veranderingen blijven nieuwe kansen bieden en uitdagingen opleveren. Tegen deze achtergrond is de Europese Raad het erover eens dat de EU toe is aan een alomvattende herziening van het financiële kader, zowel wat betreft de inkomstenzijde als wat betreft de uitgavenzijde, teneinde de modernisering voortdurend te ondersteunen en te stimuleren. Derhalve verzoekt de Europese Raad de Commissie een volledige, alomvattende en brede evaluatie te verrichten, waarin alle aspecten van de EU-uitgaven, met inbegrip van het gemeenschappelijk landbouwbeleid, en van de inkomsten, met inbegrip van de korting voor het Verenigd Koninkrijk, aan bod komen, en daarover in 2008/9 verslag uit te brengen.”</p>
      <p sl="es">Nu is het medio 2010, en het Parlement moet de andere twee instellingen een mondelinge vraag stellen om te weten te komen of ze de toezegging nog gaan nakomen die ze eigenlijk vorig jaar al hadden moeten nakomen.</p>
      <p sl="es">Het is al gezegd, en misschien klopt het in zekere zin ook wel: we verkeren in een moeilijke economische situatie; we zitten in een economische crisis waarin de meeste landen op hun begrotingsuitgaven bezuinigen en het onredelijk zullen vinden als om meer geld voor de Europese Unie wordt gevraagd. Ik zou hierover twee opmerkingen willen maken.</p>
      <p sl="es">Ten eerste, de besnoeiingen die de lidstaten doorvoeren, zijn bedoeld om hun begrotingstekort te verminderen. De begroting van het Europees Parlement en de EU heeft echter geen tekort, en de Verdragen staan dat ook niet toe.</p>
      <p sl="es">Ten tweede, en dit is veel belangrijker, als we werkelijk in het Europese project geloven en er als Europa toe willen blijven doen, dan moeten we nu reageren. Er zullen winnaars en verliezers zijn. Als we niet bij de laatste groep willen horen, moeten we nu een duidelijke en ambitieuze strategie formuleren.</p>
      <p sl="es">Ik hoop dat het dan niet bij een intentieverklaring blijft. Dat mogen we niet toestaan.</p>
    </intervention>
    <intervention id="2-500" speaker_id="4440" name="Anne E. Jensen" is_mep="True" mode="spoken">
      <p sl="da">namens de ALDE-Fractie . – Mevrouw de Voorzitter, allereerst wil ik de Raad eraan herinneren dat het de Raad was die van mening was dat we een tussentijdse evaluatie moesten houden. Het was de Raad die wilde dat we halverwege deze periode zouden bekijken of de middelen eventueel op een andere manier konden worden gebruikt, of we de besteding van de middelen konden herzien. Nu zegt de Raad: daar willen we liever niet over praten. De bal ligt bij de Commissie. De Commissie zegt dat zij natuurlijk al naar de middelen gekeken heeft en naar hoeveel flexibiliteit er is. Daarnaast zou ik de heer Lewandowski willen bedanken, omdat we een uitstekend verslag hebben dat aantoont dat er, al met al, helemaal geen flexibiliteit is.</p>
      <p sl="da">Dit betekent dat we ons in feite moeten herpakken en moeten bekijken wat de mogelijkheden zijn. We moeten niet alleen bekijken hoeveel flexibiliteit er is, maar ook of er programma’s zijn die niet functioneren. Zijn er mogelijkheden om besparingen door te voeren? Vermoedelijk was dit ook de bedoeling van de Raad. Zijn er mogelijkheden om andere prioriteiten te stellen? We denken immers niet alleen na over het feit dat we meer geld nodig hebben, maar ook over eventuele manieren om het geld beter te benutten. Dat zou ook nog een mogelijkheid kunnen zijn. Moeten we dit debat niet eens gaan voeren? De problemen worden niet noodzakelijkerwijs vanzelf opgelost door er niet over te praten. Het zou een goed idee zijn om het initiatief te nemen tot dit debat.</p>
      <p sl="da">Ik heb me verbaasd over de bereidheid van de lidstaten de laatste tijd om bij te dragen buiten de begroting van de EU om. Ik heb het Communautair Bureau voor visserijcontrole in Vigo bezocht. Dit bureau heeft een boot gecharterd voor visserijcontrole, en die boot hebben ze hard nodig. De lidstaten willen hiervoor graag betalen, maar dan buiten de begroting om. Ik kan u zeggen dat het veel bureaucratie met zich meebrengt wanneer een dergelijk klein bureau bij 27 lidstaten geld moet inzamelen. Dit is dus niet de juiste weg. We moeten ons hoofd niet langer in het zand steken. We moeten een eerlijk debat voeren over deze kwestie en bekijken hoe we de problemen op kunnen lossen.</p>
    </intervention>
    <intervention id="2-501" speaker_id="28240" name="Helga Trüpel" is_mep="True" mode="spoken">
      <p sl="de">namens de Verts/ALE-Fractie . – Mevrouw de Voorzitter, commissaris Lewandowski, mijnheer Espadas Moncalvillo, ik ben teleurgesteld over zowel het antwoord van de Spaanse fungerend voorzitter van de Raad van vandaag als over het antwoord van commissaris Lewandowski.</p>
      <p sl="de">U bent aan het zwartepieten. Mijnheer Espadas Moncalvillo zegt: ja, we hebben een voorstel van de Commissie nodig. Vervolgens zegt commissaris Lewandowski geheel terecht: wij hebben een politieke visie voor de toekomst van de Europese Unie nodig. Hij vertelt ons echter niet hoe die eruit zou moeten zien. Het enige wat hij vandaag weer zegt, is: ja, daar moeten we over praten, en we zullen een document presenteren. Commissie en Raad, u hebt jarenlang de tijd gehad om vaart te zetten achter dit politieke initiatief. Mag ik u eraan herinneren dat in 2006 de meerderheid van het Europees Parlement heeft ingestemd met de huidige financiële vooruitzichten, op voorwaarde dat er een tussentijdse evaluatie zou worden uitgevoerd en dat alle inkomsten en alle uitgaven onder de loep zouden worden genomen. De Oostenrijkse bondskanselier Schüssel heeft destijds gezegd: "Als we geen nieuw systeem invoeren, zullen we elkaar bij de volgende financiële vooruitzichten naar de keel vliegen." Wij moeten een einde maken aan de Britse korting, en we moeten werkelijk weten waar we staan in onze politieke doelstellingen, maar we moeten het uiteraard ook eens worden over onze begroting. Dat hebben we tot dusver niet weten te realiseren, en dat betreur ik ten zeerste. Wat we daadwerkelijk nodig hebben, is een debat over de vraag waar de Europese begroting mee gefinancierd moet worden. Hebben we bijvoorbeeld geen CO2 -belasting en een financiële transactiebelasting nodig, juist om nieuwe belastingen ten laste van de burgers te voorkomen en een transparante basis voor de Europese begroting te creëren?</p>
      <p sl="de">Ten aanzien van de inkomsten geeft iedereen te kennen dat het zo niet verder kan met het landbouwbeleid, zeker niet na de health check -studie, en dat het landbouwbeleid milieuvriendelijker en duurzamer moet worden. Daarvan hebben we tot dusver niets in de voorstellen teruggezien. Wat betreft de structuurfondsen is het, als we van klimaatbeleid spreken, duidelijk dat we ook ons structuurbeleid moeten herzien en dat dit duurzamer moet worden als we onze eigen doelstellingen op het gebied van klimaatbeleid serieus willen nemen.</p>
      <p sl="de">Dat geldt ook voor alle doelstellingen van het onderwijsbeleid, met andere woorden de Europa 2020-strategie. Of denk aan het onderzoeksbeleid: als wij het talent in Europa op een andere manier willen stimuleren en meer in intelligentie en onderwijs willen investeren, moet dat toch in de volgende financiële vooruitzichten worden weerspiegeld. En als we een verantwoordelijke rol in het buitenlands beleid en in crisispreventie willen spelen, moet dat eveneens in de Europese begroting tot uitdrukking komen. We weten nu allemaal dat de lidstaten verantwoordelijk zijn voor het terugdringen van hun schulden. Desalniettemin moeten we een Europees bewustzijn voor onze gemeenschappelijke mondiale belangen hebben, en dat moet in de volgende financiële vooruitzichten zichtbaar zijn. Wij mogen niet nog meer tijd verliezen, want we hebben al vele jaren aan de oude structuren verspild. Daarom moeten we nu dringend deze evaluatie in gang zetten zodat we dan daadwerkelijk onze nieuwe prioriteiten kunnen vaststellen.</p>
    </intervention>
    <intervention id="2-502" speaker_id="96802" name="Jacek Włosowicz" is_mep="True" mode="spoken">
      <p sl="pl">namens de ECR-Fractie . – Het begrotingsperspectief voor de periode 2007-2013, dat in 2006 door het Europees Parlement werd goedgekeurd, is ongetwijfeld een succes van de hele Gemeenschap. Ik zeg succes, omdat een financieel kader dat voor zes jaar is vastgelegd een nieuwe stap vormt in de richting van een steeds sterkere integratie van de afzonderlijke lidstaten. Ik hoef niemand te herinneren aan het belang van het cohesiebeleid - vooral op het vlak van de interne aangelegenheden van de Europese Unie - dat in hoge mate bijdraagt tot een hogere levensstandaard en dit voornamelijk in de twaalf landen die onlangs zijn toegelaten. We mogen uiteraard ook de middelen niet vergeten die zijn voorbestemd voor de ontwikkeling van het concurrentievermogen van de Europese economie en de financiële middelen die zijn vrijgemaakt voor de landbouw.</p>
      <p sl="pl">De laatste tijd heeft men het er steeds vaker over om meer middelen toe te kennen, onder andere ter bevordering van het innovatievermogen en de ontwikkeling van groene technologieën. Dit zijn ongetwijfeld belangrijke kwesties voor de EU-economie, vooral nu in deze tijden van crisis. Dergelijke aankondigingen wekken echter grote onrust bij landen als Polen, aangezien er reëel gevaar dreigt dat er minder middelen zullen worden vrijgemaakt ten behoeve van het cohesiebeleid, dat in principe een van de hoekstenen van de Europese Unie is. Daarom dient alles in het werk te worden gesteld om te voorkomen dat het EU-beleid niet datgene verliest wat hiervoor het belangrijkste is.</p>
      <p sl="pl">We moeten er uit alle macht naar streven om de negatieve verschillen en schrille sociale wanverhoudingen te elimineren en ondertussen respect en begrip blijven tonen voor de verschillen tussen de regio’s. Alleen een Europa van gelijke kansen zal in de internationale arena worden gerespecteerd en als partner meetellen voor de belangrijkste politieke en economische grootmachten van de wereld van vandaag.</p>
      <p sl="pl">Bijgevolg heb ik ook een vraag: zou een herziening van het meerjarig financieel kader onder invloed van de huidige financiële en economische problemen kunnen leiden tot een inbreuk op het fundamentele Europese solidariteitsbeginsel en de landen treffen die het laatst zijn opgenomen in de EU-structuren?</p>
    </intervention>
    <intervention id="2-503" speaker_id="96954" name="Marta Andreasen" is_mep="True" mode="spoken">
      <p sl="en">namens de EFD-Fractie. – Mevrouw de Voorzitter, de herziening van het meerjarig financieel kader komt in een periode dat Europa in een ernstige economische en financiële crisis verkeert. Wij zijn daarom niet in staat om aan de vereisten van het Verdrag van Lissabon en de Europa 2020-strategie te voldoen.</p>
      <p sl="en">De voorzitter van de Europese Commissie heeft op dramatische toon verklaard dat wanneer de schuldencrisis niet snel wordt aangepakt de mogelijkheid bestaat dat Griekenland, Spanje en Portugal over een tijdje geen democratie meer zijn. Niemand gelooft toch dat deze landen een verhoging van de EU-begroting kunnen financieren, of dat de overige lidstaten in een dusdanige financiële positie verkeren dat ze niet alleen die drie landen voor faillissement kunnen behoeden, maar ook nog eens een verhoging van de EU-begroting kunnen financieren? Natuurlijk niet. Er zullen nu moeilijke keuzes moeten worden gemaakt om een verlaging van de begroting mogelijk te maken. Het is tijd dat een streep wordt gezet door inefficiënte programma’s, waarmee de huidige EU-begroting vol staat.</p>
    </intervention>
    <intervention id="2-504" speaker_id="96946" name="Daniël van der Stoep" is_mep="True" mode="spoken">
      <p sl="nl">Voorzitter, over de verordening en het meerjarig financieel kader heb ik een tijdje geleden aan de Raad en de Commissie schriftelijke vragen gesteld die met name gingen over het voorgestelde artikel 8, lid 3, van deze verordening en over de uitspraak van het Europees Hof van 6 mei 2008 in zaak C-133/06. De Raad zei dat hij de verordening nog in behandeling had en ik wil dus graag weten of hij inmiddels een standpunt heeft over dit artikel 8, lid 3.</p>
      <p sl="nl">De Commissie daarentegen stelt dat de verordening, en dus artikel 8, lid 3, geen tweede rechtsgrondslag heeft en verwijst daarbij naar artikel 312 van het Verdrag van Lissabon. Zou de Commissie daar nog eens verder op kunnen ingaan? Mij heeft ze immers nog niet overtuigd. Ik zie hier overduidelijk een tweede rechtsgrondslag, want er wordt niet gesproken over unanimiteit in de Raad, die door artikel 312, lid 2, wel vereist is. Er wordt dus naar mijn mening een illegaal besluitvormingsproces gecreëerd dat verboden is door het Hof in eerder genoemd arrest. Overigens wil ik benadrukken dat de passerellebepaling van artikel 312, lid 2, in ieder geval door het Nederlandse parlement in november 2009 is geblokkeerd en geen optie kan zijn.</p>
    </intervention>
    <intervention id="2-505" speaker_id="1665" name="Salvador Garriga Polledo" is_mep="True" mode="spoken">
      <p sl="es">Mevrouw de Voorzitter, ik verwelkom de Raad en de commissaris.</p>
      <p sl="es">We gaan het zwaartepunt verleggen. In de ontwerpbegroting voor 2011 wordt voor de 2020-strategie over een bedrag van 58 miljard euro gesproken, oftewel zo’n 40 procent, voor de financiering van zeven “vlaggenschepen”, zoals de Commissie deze initiatieven noemt. Voor cohesie en natuurlijke hulpbronnen wordt daarentegen gesproken over 85 procent van het totaal begrote bedrag.</p>
      <p sl="es">Bovendien wordt nergens in de 2020-strategie het woord ‘cohesie’ of het woord ‘landbouw’ gebruikt als rubrieken uit de ontwerpbegroting voor 2011. Dat betekent dat er in de begroting ‘grijze zones’ en overlappingen zullen zijn, want iedereen zal denken dat het cohesie- en landbouwbeleid in de 2020-strategie horen. Dat zal zorgen voor spanningen tussen de lidstaten en zal, zoals tot nog toe altijd is gebeurd, tot inofficiële voorstellen leiden die plotseling verschijnen, worden bekritiseerd en vervolgens in de onderste la verdwijnen.</p>
      <p sl="es">Mijnheer de commissaris, de Raad heeft ook nieuwe toezeggingen gedaan die buiten het huidige meerjarig financieel kader vallen, zoals de voedselfaciliteit, Galileo, het programma voor economisch herstel, de internationale thermonucleaire experimentele reactor, financieel toezicht en het plan voor financiële stabilisatie, die ons ver verwijderen van het meerjarig financieel kader dat we in december 2005 hebben aangenomen.</p>
      <p sl="es">We willen op de eerste plaats weten of al deze “vlaggenschepen” kunnen worden gefinancierd zonder dat dat ten koste gaat van het landbouw- en cohesiebeleid, en of we voor de financiering van de nieuwe prioriteiten van de Raad te maken zullen krijgen met besnoeiingen op traditionele beleidslijnen. Het speciaal comité voor het volgende meerjarig financieel kader begint in juli met zijn werkzaamheden.</p>
      <p sl="es">Mijnheer de commissaris, wij kunnen niet zonder herziening. Die herziening – en dit zeg ik in het bijzonder tegen enkele collega’s die de zaal al hebben verlaten – hoeft niet noodzakelijkerwijs een verhoging van de middelen te behelzen. Wellicht kan worden volstaan met een herstructurering. Mijnheer de commissaris, we hebben deze herziening nodig, juist omdat de instelling van het speciaal comité en het opstellen van deze financiële herziening naast elkaar moet kunnen gebeuren.</p>
    </intervention>
    <intervention id="2-506" speaker_id="96880" name="Andrea Cozzolino" is_mep="True" mode="spoken">
      <p sl="it">Mevrouw de Voorzitter, waarde collega's, de economische, sociale en financiële crisis van de laatste maanden en jaren, het nieuwe Verdrag van Lissabon met zijn nieuwe taken en de uitdaging waar we onszelf met Europa 2020 voor hebben geplaatst, vereisen de mobilisatie van nieuwe en enorme financiële middelen.</p>
      <p sl="it">De paradox waar we, ook in dit debat, getuige van zijn is dat in de huidige toestand zowel de Commissie als de Raad lijken te zwijgen en niet in staat zijn om keuzen te maken en te beslissen. We weten echter dat als we uit deze moeilijke economische en sociale fase willen komen, als we de grote problemen van het milieu en de landbouw en van de ontwikkeling van het cohesiebeleid de komende jaren willen aanpakken, we meer in Europa en in Europa's functie moeten investeren, en dus in de essentiële functie van Europa: in haar begroting.</p>
      <p sl="it">Daarom moeten we niet bang zijn om – zelfs in een fase van budgettaire beperkingen – te discussiëren over het idee om meer in de middelen te investeren, en om de kracht en het vermogen te hebben om een debat en een discussie op gang te brengen over verhoging van de middelen en een effectiever en flexibeler gebruik van de middelen. Dat is de uitdaging die voor ons ligt.</p>
    </intervention>
    <intervention id="2-507" speaker_id="39769" name="Martin Ehrenhauser" is_mep="True" mode="spoken">
      <p sl="de">Mevrouw de Voorzitter, deze herziening is dringend noodzakelijk. Deze komt enkele jaren te laat, en als gevolg van deze vertraging wordt de Europese Commissie uiteraard ook steeds opnieuw door de politieke realiteit ingehaald. Deze veranderingen die het Verdrag van Lissabon teweeg heeft gebracht, moeten nu uiteraard ook in het licht van de financiële en economische crisis worden bekeken.</p>
      <p sl="de">Als de commissaris steeds weer aangeeft dat we politieke doelen en prioriteiten moeten stellen, dan kan ik hem zeggen wat mijns inziens prioriteit moet krijgen: dat zijn bezuinigingen, in het bijzonder bezuinigingen op administratieve uitgaven onder rubriek 5.</p>
      <p sl="de">We hebben te maken met een situatie waarin we niet eens exact weten hoe hoog de administratieve uitgaven van de Europese Unie zijn. De administratieve uitgaven van de EU-agentschappen, van de gedecentraliseerde agentschappen worden niet in rubriek 5 vermeld. Dat brengt mij bij mijn vraag: wat gaat u doen om ervoor te zorgen dat we nu eindelijk eens transparantie in onze administratieve uitgaven krijgen? En wat gaat u concreet ondernemen om deze administratieve uitgaven de komende tijd drastisch te verlagen?</p>
    </intervention>
    <intervention id="2-508" speaker_id="96899" name="José Manuel Fernandes" is_mep="True" mode="spoken">
      <p sl="pt">In zijn resolutie over de begroting voor het lopende jaar heeft het Europees Parlement zijn goedkeuring gehecht aan de mogelijkheid van verlenging van het meerjarig financieel kader 2007-2013 tot 2015-2016. We weten allemaal dat de lidstaten snijden in investeringen in een poging de tekorten onder controle te krijgen en de overheidsschulden terug te dringen. De achterstanden bij de uitvoering van de EU-fondsen zullen daardoor alleen nog maar verder toenemen. Deze middelen zijn echter van cruciaal belang voor de sociale, economische en territoriale cohesie.</p>
      <p sl="pt">Zijn de Commissie en de Raad daarom, evenals het Parlement, bereid om het meerjarig financieel kader te verlengen tot 2015-2016? We moeten de uitdagingen waar we ons voor gesteld zien, door globalisering, vergrijzing en klimaatverandering, het hoofd zien te bieden. Ik ben ervan overtuigd dat we met de implementatie van de 2020-strategie op de goede weg zijn en dat we de werkgelegenheid, de levensstandaard en ons sociaal model zullen kunnen redden. Maar hoe kunnen we de begroting van de Europese Unie ophogen om deze investeringen te kunnen doen? In het jaar 2009 bedroeg het overschot meer dan 2,2 miljard euro. Zijn de Commissie en de Raad bereid deze overschotten op de begroting van de Europese Unie aan te wenden om de begroting van het volgende jaar aan te vullen, of deze middelen in een fonds te storten waaruit de prioriteiten van de Europese Unie gefinancierd kunnen worden?</p>
      <p sl="pt">Hoe willen zij, ten aanzien van het Parlement, te werk gaan bij het vaststellen van de prioriteiten van de Europese Unie? Zijn zij voor het opstellen van een duidelijk overzicht van de prioriteiten van de Europese Unie, zodat we op transparante wijze en in consensus kunnen besluiten wat we ondersteunen, concreet en met de bijbehorende financiële middelen, en wat we ondersteunen om zuiver politieke redenen, maar zonder gevolgen voor de begroting?</p>
    </intervention>
    <intervention id="2-509" speaker_id="96953" name="Estelle Grelier" is_mep="True" mode="spoken">
      <p sl="fr">Mevrouw de Voorzitter, commissaris, het is jammer dat de Europese begroting, die een symbool zou moeten zijn van solidariteit en de wens om samen op te treden, een star instrument is geworden dat de burgers niet begrijpen, dat onvoldoende beantwoordt aan de verwachtingen van de Europese samenlevingen, en dat niet kan worden ingezet om de sociale gevolgen van de crisis te bestrijden.</p>
      <p sl="fr">Vanuit dit gezichtspunt gaat er geen dag voorbij zonder dat de media of een hooggeplaatste politicus zich uitlaten over de noodzaak van een krachtigere Europese begroting. Er is sprake van toenemende spanning tussen inkomsten die te bescheiden en te afhankelijk van bijdragen van de lidstaten zijn enerzijds en het geld dat de Unie nodig heeft om groei te genereren anderzijds. Zo presenteert de Commissie in de ontwerpbegroting voor 2011 simpelweg een manoeuvreerruimte van vijftig miljoen euro voor nieuwe projecten die verband houden met werkgelegenheid en mededinging tussen bedrijven, die toch topprioriteit zijn. De herziening van het financiële raamwerk is daarom een serieuze toekomstige krachtproef voor de Unie als we van haar een werkelijke politieke en economische grootmacht willen maken en ook, bovenal, een speler die dichter bij zijn burgers staat nu 25 miljoen van hen door werkloosheid worden getroffen.</p>
    </intervention>
    <intervention id="2-510" speaker_id="28165" name="Lambert van Nistelrooij" is_mep="True" mode="spoken">
      <p sl="nl">Voorzitter, het debat naar aanleiding van de vraag van de heer Böge levert eigenlijk niet zo heel veel op. De voorziene tussentijdse herziening is er niet gekomen en wat er nu wordt toegezegd, is ook buitengemeen mager. In dat verband moeten we ook vanuit het Parlement mee sturen. Ik wil u een drietal suggesties meegeven.</p>
      <p sl="nl">In de eerste plaats, als er geen nieuw geld is moeten we gewoon herprioriteren binnen de budgetten. We moeten goed kijken waar het grote geld zit binnen de landbouw en binnen het Cohesiefonds en dat veel meer focussen op de afspraken rond EU-2020 en de andere behoeften.</p>
      <p sl="nl">Ten tweede moet er meer flexibiliteit komen, dat is ook al door de commissaris aangegeven. Anders hadden we nooit het geld bij elkaar gekregen voor het herstelplan in het kader van de crisis. We moeten meer zoeken waar nog ruimte zit en waar we het geld anders zouden kunnen inzetten.</p>
      <p sl="nl">Ten derde moeten we ook innoveren. Zo hebben we bijvoorbeeld gebruik gemaakt van het overbrengen van geld uit het zevende kaderprogramma voor onderzoek naar de EIB. Vervolgens zijn daarmee achtergestelde leningen aan het bedrijfsleven en de universiteiten verstrekt, waarmee je op dit moment van de crisis een geweldige schwung geeft aan investeringen in de komende jaren.</p>
      <p sl="nl">Ik wil graag weten hoe u de zaak aanpakt, hoe u inhoud en geld aan elkaar koppelt. En ook: ga eens mee met de gedachten die in dit Parlement al zo vaak zijn geuit.</p>
    </intervention>
    <intervention id="2-511" speaker_id="28115" name="Mairead McGuinness" is_mep="True" mode="spoken">
      <p sl="en">Mevrouw de Voorzitter, ik wil mijn collega Reimer Böge bedanken voor zijn vragen en dit debat over de begroting.</p>
      <p sl="en">Eerder vandaag hebben we gestemd over de begroting voor 2011, en we weten allemaal hoe moeilijk het was om binnen de zeer smalle marges van de begroting te manoeuvreren. We weten ook dat we een tussentijdse evaluatie van de begroting zouden krijgen. Met betrekking tot de officieuze nota van de Commissie die ik heb gelezen, wil ik vragen wat voor status die nu heeft. Ik weet dat ik enigszins van het onderwerp afwijk, maar behoren enkele van de ideeën daarin nog steeds tot het raamwerk voor verdere discussie van de Commissie? Ik maak me vooral zorgen over de houding ten aanzien van de landbouwuitgaven en pogingen om dat beleid opnieuw te nationaliseren.</p>
      <p sl="en">Anderen hebben natuurlijk gesproken over de realiteiten van de begrotingen en regeringen van de lidstaten en over de zorgen met betrekking tot het zoeken naar aanvullende financiering nu alle lidstaten financiële en economische problemen hebben. Als we echter meer Europa willen hebben, hebben we meer middelen nodig. Een van de grote moeilijkheden die we in dit Parlement hebben, is naar mijn mening dat we de waarde van een begroting voor de Europese Unie en de functie daarvan onvoldoende bekend hebben gemaakt.</p>
      <p sl="en">Zoals u weet, hebben we vandaag ook gestemd over het Globaliseringsfonds. Als burgers in nood zijn, of dat nu door een overstroming of een werkgelegenheidscrisis komt, wenden ze zich tot de Europese Unie voor steun, en ze wenden zich tot de EU voor begrotingssteun. Dat geeft de Europese Unie solidariteit, en dat is van onschatbare waarde. Ik denk dat we ons daarvan bewust moeten zijn.</p>
      <p sl="en">Als we euro’s blijven tellen in plaats van te kijken naar wat we proberen te bereiken in de Europese Unie, beperken we naar mijn mening onze toekomstvisie als het gaat om datgene wat we belangrijk vinden in de Europese Unie. Misschien is de vergelijking met een taart hier op zijn plaats – de mensen zien de begroting van de Europese Unie als een taart. Als we er meer eisen aan stellen, moeten we de punten steeds smaller snijden, tenzij we de middelen verhogen.</p>
    </intervention>
    <intervention id="2-512" speaker_id="96816" name="Giovanni La Via" is_mep="True" mode="spoken">
      <p sl="it">Mevrouw de Voorzitter, dames en heren, voorzitter van de Raad, commissaris, de herziening van het meerjarige financiële kader is een proces dat essentieel is voor de toekomst van de Unie.</p>
      <p sl="it">Het Verdrag van Lissabon geeft de Europese Unie een reeks nieuwe verantwoordelijkheden, en daarvoor zijn middelen absoluut noodzakelijk. In het licht van het huidige meerjarige financiële kader en de gereduceerde marges in de diverse rubrieken lijkt het me echter niet dat we die nieuwe verantwoordelijkheden kunnen financieren.</p>
      <p sl="it">In een economische crisis zoals we die nu doormaken, is het onwaarschijnlijk dat lidstaten hun bijdragen zullen vergroten, maar we kunnen het huidige economische kader herzien. Dit betekent dat we kunnen zien hoe we het beste gebruik kunnen maken van de middelen waarover we wél beschikken. In deze context is het dus noodzakelijk om het nieuwe meerjarige financiële kader opnieuw te bestuderen, omdat de alternatieve optie van het hoofd in het zand steken om het probleem niet te zien mij niet de beste strategie lijkt om het probleem aan te pakken.</p>
    </intervention>
    <intervention id="2-513" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Mijnheer de commissaris, u zegt terecht dat het meerjarig financieel kader 2007-2013 en de herziening daarvan een politieke visie moeten uitdragen. Voorts moeten wij de moed hebben deze nieuwe politieke visie te omarmen. De EU 2020-strategie moet de basis vormen van zowel de herziening van het financiële kader als de financiële vooruitzichten voor de toekomst.</p>
      <p sl="ro">Helaas heeft de economische en financiële crisis gevolgen voor de zowel de EU-begroting als de nationale begrotingen. Daarnaast hebben we oplossingen nodig voor de sociale crisis, die als gevolg van de economische en financiële crisis is ontstaan. De tussentijdse evaluatie van het meerjarig financieel kader biedt een goed uitgangspunt voor het economisch herstel van de Europese Unie.</p>
      <p sl="ro">Ik wil met name de ontwikkeling van de vervoersinfrastructuur en de energie-efficiëntie in gebouwen noemen. In april 2009 hebben we de verordening aangepast, zodat alle lidstaten 4 procent van de EFRO-toewijzing kunnen gebruiken voor energie-efficiëntie in woningen en voor het bouwen van sociale woningbouw. Is de Commissie, samen met de lidstaten, al begonnen met het aanpassen van de operationele programma’s om de absorptie van Europese middelen te verbeteren?</p>
    </intervention>
    <intervention id="2-514" speaker_id="28155" name="Edit Herczog" is_mep="True" mode="spoken">
      <p sl="en">Mevrouw de Voorzitter, denkt u, commissaris, dat het Verdrag van Lissabon de grootste politieke prestatie van ons Parlement is? Ik wel. Bent u het ermee eens dat de nieuwe bevoegdheden op grond van het Verdrag van Lissabon ons beste middel zijn om onze economie te moderniseren? Ik wel. Denkt u dat dit de manier is waarop wij werkgelegenheid en groei kunnen bewerkstelligen? Ik wel. Als u ook ‘ja’ antwoordt, net als ik, moet u het ermee eens zijn dat het beheren van het algemenere financiële kader en het leveren van de financiële middelen om onze doelstellingen die zijn vastgelegd in het Verdrag van Lissabon te bereiken de eerste prioriteit zou moeten zijn voor dit Parlement en ook voor de Raad en de Commissie.</p>
    </intervention>
    <intervention id="2-515" speaker_id="96668" name="Seán Kelly" is_mep="True" mode="spoken">
      <p sl="en">Mijnheer de Voorzitter, volgens mij zei de commissaris aan het begin terecht dat we lering moeten trekken uit de financiële crisis en maatregelen moeten nemen om ervoor te zorgen dat dit niet nog een keer gebeurt.</p>
      <p sl="en">Daar heeft hij absoluut gelijk in, en het Verdrag van Lissabon geeft ons natuurlijk meer grip op dergelijke situaties, want de echte les die we in het recente verleden hebben geleerd, is dat de politiek en de politici de zaak niet onder controle hadden, dat we bankiers, regelgevers en ratingbureaus hun gang hebben laten gaan, en nu zien we wat daar de gevolgen van zijn.</p>
      <p sl="en">We moeten ervoor zorgen dat dat nooit meer gebeurt, en wij als politici, in het bijzonder hier in de Europese Unie, moeten de controle terugkrijgen, want wij horen de controle te hebben en alle anderen moeten zich daaraan houden, de wet naleven en ervoor zorgen dat er elke dag deugdelijke werkwijzen worden gehanteerd.</p>
    </intervention>
    <intervention id="2-516" speaker_id="photo_generic" name="Luis Espadas Moncalvillo" is_mep="True" mode="spoken">
      <p sl="es">fungerend voorzitter van de Raad. – Mevrouw de Voorzitter, ik wil graag op enkele bijdragen kort reageren. Niet op allemaal. Dat zou onbegonnen werk zijn.</p>
      <p sl="es">Ik wil met name reageren op de bijdrage van de heer Lewandowski. Ik deel zijn bezorgdheid over het feit dat op dit moment van economische onzekerheid en moeilijkheden zowel de lidstaten als de Europese Unie zelf alle beschikbare middelen moeten gebruiken voor het bestrijden van de werkloosheid en het zo snel mogelijk beëindigen van de crisis.</p>
      <p sl="es">De heer Marinescu zou ik willen zeggen dat de Raad inderdaad heeft besloten, en in zijn richtsnoeren heeft vastgelegd, dat de intensievere rol van de dienst voor extern optreden niet tot hogere kosten mag leiden. Met andere woorden: het mag in geen geval leiden tot uitgavenstijging en het toewijzen van meer middelen aan deze dienst. In plaats daarvan moet het beginsel van begrotingsneutraliteit worden gehandhaafd.</p>
      <p sl="es">Aan mevrouw Gardiazábal Rubial zou ik willen zeggen dat het huidige begrotingskader voldoende flexibiliteitsmechanismen bevat om enkele van de initiatieven die zij voorstelt te kunnen dekken en dat de EU-begroting geen tekort heeft. Maar de EU is natuurlijk afhankelijk van de bijdragen van de lidstaten, en met name van de BNI-middelen. Het valt gemakkelijk te begrijpen dat een intensiever gebruik van deze middelen de situatie van individuele lidstaten zou verslechteren, een situatie die, zoals u allemaal weet, toch al erg zwak is. Deze middelenbron gebruiken om het EU-budget te vergroten, zou bijgevolg niet zijn te rijmen met de huidige crisissituatie.</p>
      <p sl="es">Dit betekent echter niet dat geen uitzonderlijke omstandigheden kunnen bestaan of ontstaan waarin een herziening kan worden overwogen, zoals in deze programmeringsperiode al verscheidene keren is gebeurd. Maar dan moeten wel eerst andere financieringsmogelijkheden zijn overwogen.</p>
      <p sl="es">Mevrouw Trüpel zou ik willen zeggen dat het op eerste gezicht misschien lijkt of de Commissie de Raad verwijt onvoldoende precies te zijn over de noodzaak van het wijzigen van het financieel kader of het pad dat daarvoor moet worden gevolgd. Op zijn beurt zou de Raad de Commissie kunnen verwijten dat er nog geen document is dat als basis voor een dergelijke herziening zou kunnen fungeren. Feit is – en ik heb dit al eerder gezegd – dat we allemaal te maken hebben met een zeer complexe macro-economische situatie, die vraagt om twee dingen: ten eerste, prioriteit geven aan de oplossing van problemen op nationaal niveau, en ten tweede, handhaven van de inspanningen op het niveau van de EU, zoals die nu in het huidige financieel kader zijn neergelegd, zonder veranderingen, zolang geen voldoende onderbouwde studie voorhanden is waarover overeenstemming bestaat.</p>
      <p sl="es">Richting de heer Wlosowicz wil ik benadrukken dat ik net als hij volledig achter het cohesiebeleid sta. De Raad heeft dit beleid altijd verdedigd als een embleem van de Europese Unie en een platform voor het bereiken van de convergentiedoelstellingen die de EU zich heeft gesteld. Laat er dus geen misverstand over bestaan dat de Raad altijd volledig achter dit beleid zal staan.</p>
      <p sl="es">Mevrouw Andreasen wil ik zeggen dat ik het inderdaad met haar eens ben dat de EU-middelen in de huidige situatie niet kunnen worden uitgebreid. We moeten ons dus beperken tot de beschikbare middelen. Dat betekent, zoals ik al in mijn eerste inbreng heb gezegd, dat we moeten herprioriteren en realloceren, zodat middelen steeds efficiënter worden besteed en doelstellingen op de meest intelligente wijze worden gerealiseerd.</p>
      <p sl="es">Dit betekent absoluut niet dat daardoor in de landen die u hebt genoemd nu de democratie gevaar loopt. Zelfs de mogelijkheid van het ontstaan van een dergelijk gevaar, hoe onwaarschijnlijk ook, moeten we voorkomen.</p>
      <p sl="es">De heer Van der Stoep kan ik zeggen dat wij de Commissie gaan voorstellen om voor de verordening betreffende het financieel kader naar de mogelijkheid van flexibiliteit te kijken.</p>
      <p sl="es">De heer Cozzolino verwijs ik naar het standpunt dat ik hierover eerder tot uitdrukking heb gebracht: bij de huidige stemming zal het voor de lidstaten, die zich enorm inspannen om hun begrotingstekort te verminderen, moeilijk zijn om meer geld in de EU-begroting te steken.</p>
      <p sl="es">De heer Ehrenhauser zou ik willen zeggen dat we rubriek 5 gaan herprioriteren en de aan deze rubriek toegewezen middelen zoveel mogelijk gaan realloceren en de omvang ervan zullen beperken, mits dit geen negatieve gevolgen heeft voor de uitgavenbeheersing of voor de intelligente en efficiënte toewijzing van kosten. Deze maatregel maakt deel uit van de algemene ontwikkeling naar meer flexibiliteit en prioritering waar ik zo-even over sprak.</p>
      <p sl="es">De heer Fernandes zeg ik dat we het meerjarig financieel kader in geen geval zullen uitstellen. Integendeel, alles verloopt volgens plan, en het nieuwe financiële kader zal op tijd worden aangenomen.</p>
      <p sl="es">Richting mevrouw McGuinness herhaal ik wat ik onder meer de heer Cozzolino heb gezegd: gezien de tekorten, de verslechterende economische situatie en de moeilijkheden waarin veel landen verkeren, kunnen op dit moment niet meer middelen worden toegewezen. Dus moeten we proberen de beschikbare middelen beter te besteden.</p>
      <p sl="es">Ook wil ik erop wijzen, in antwoord op een eerdere spreker, dat de EU-begroting is aangepast om het hoofd te kunnen bieden aan de crisis en aan de sociale uitdagingen die daardoor zijn ontstaan. Kijk bijvoorbeeld naar het Europees plan voor economisch herstel. Het is zeker niet zo dat de nieuwe situatie die de laatste twee jaar is ontstaan, niet tot veranderingen in de begroting heeft geleid.</p>
      <p sl="es">De resterende opmerkingen van de geachte afgevaardigden zal ik doorgeven aan de Raad. Ik dank u voor uw bijdragen, ook namens de Raad.</p>
    </intervention>
    <intervention id="2-517" speaker_id="photo_generic" name="Janusz Lewandowski" is_mep="True" mode="spoken">
      <p sl="en">lid van de Commissie . − Mevrouw de Voorzitter, ik wil de leden bedanken voor hun interventies. Als ik naar uw opmerkingen luister, hoor ik een duidelijke stem voor een herziening, die u ziet als nieuw geld om de nieuwe uitdagingen te financieren. Aan de andere kant hoor ik ook bezorgdheid over de gevolgen van de huidige financiële crisis die de lidstaten dwingt tot ingrijpende bezuinigingen op de overheidsuitgaven.</p>
      <p sl="en">Er waren veel vragen over deze evaluatie – die niet langer de tussentijdse evaluatie is, aangezien zij vertraagd is in overleg met de twee onderdelen van de begrotingsbevoegdheid. Zij komt in september en zal kwantificeringen bevatten van de nieuwe eigen middelen van de mogelijke alternatieven voor de nationale bijdragen die tot nu toe hebben gedomineerd. Het wordt eerder een politiek dan een technisch verslag, dat ook zal ingaan op de gevolgen van het Verdrag van Lissabon, waarvan mevrouw Herczog een groot voorstander is. Ik denk dat Lissabon niet alleen geassocieerd moet worden met extra administratieve uitgaven – zoals nu het geval is – en moet bewijzen dat het een toegevoegde waarde is, niet alleen als het gaat om nieuwe ambten en nieuwe typen administratieve uitgaven, die doorgaans het minst geliefd zijn bij de belastingbetalers in de Europese Unie.</p>
      <p sl="en">Als het gaat om artikel 8, lid 3, dat door de Raad is geschrapt, moeten we flexibiliteit in de een of andere vorm verdedigen. Dat is de duidelijke conclusie van ons overleg sinds 2007. De heer Garriga Polledo heeft verschillende grote uitdagingen genoemd. Het gaat niet over toezichtinstanties, maar vooral over ITER, Galileo en andere grootschalige projecten, die moeilijk in het bestaande meerjarige kader te plaatsen zijn. We hebben echter kwantificeringen. Voor ITER is het heel duidelijk wat er in 2012-1013 binnenkomt. Voordat we een begroting opstellen, hebben we echter een verbintenis voor de lange termijn nodig om een oplossing te vinden.</p>
      <p sl="en">Met betrekking tot het bestuur kan ik de heer Ehrenhauser geen volledige antwoorden over transparantie beloven, maar ik kan wel beloven dat wij bij de Commissie heel serieus zijn over nulgroei. Er komen geen nieuwe functies bij tot 2013. Zo zie ik de zelfbeperking die nodig is in tijden van crisis. Ik kan niet volledig ingaan op de vragen over het omgaan met overschotten binnen de huidige regeling, maar het kan een bijdrage zijn aan de bespreking van de regels van de volgende financiële vooruitzichten.</p>
      <p sl="en">Mevrouw McGuinness stelde een vraag over de officieuze nota. Die is al vergeten, passé , hij bestaat niet! In oktober of november moeten er nieuwe nota’s verschijnen over de twee grote uitgavengebieden – cohesie en het gemeenschappelijk landbouwbeleid – en die moeten van een andere aard zijn dan het document dat is uitgelekt, de zogenoemde officieuze nota.</p>
      <p sl="en">Ik verheug me op onze samenwerking bij de volgende stappen. De kalender is heel duidelijk, met de stemming over het Lissabonpakket in het Parlement in november en mogelijk een hoogtepunt in de bemiddeling. Dat wil zeggen een stemming in oktober en bemiddeling in november.</p>
    </intervention>
    <intervention id="2-518" speaker_id="1037" name="Reimer Böge" is_mep="True" mode="spoken">
      <p sl="de">auteur . − Mevrouw de Voorzitter, neemt u mij niet kwalijk, maar aangezien we nog twee minuten tijd over hebben tot het volgende agendapunt, wil ik nog twee slotopmerkingen maken.</p>
      <p sl="de">Uit een aantal argumenten van de Raad begrijp ik de lastige situatie waarin de lidstaten zich bevinden. De antwoorden van de Raad weerspiegelen echter niet volledig de noden en de begrotingstechnische uitdagingen die de Europese Unie als geheel het hoofd moet bieden, noch haar toekomstige richting. Het is derhalve noodzaak dat we samenwerken.</p>
      <p sl="de">Uit het antwoord van de commissaris maak ik op dat hij de deur op een kier heeft gezet voor verdere gesprekken, en wij zullen nu proberen een voet tussen de deur te krijgen. De Begrotingscommissie zal daarom overeenkomstig artikel 81 van het Reglement een tussentijds verslag inzake de instemmingsprocedure ten aanzien van de herziening van het meerjarig financieel kader presenteren, zodat de vergadering in september een onderhandelingsmandaat voor verdere gesprekken krijgt.</p>
    </intervention>
    <intervention id="2-520" speaker_id="97008" name="Georgios Stavrakakis" is_mep="True" mode="written">
      <p sl="el">Het Verdrag van Lissabon geeft de EU nieuwe prioriteiten, terwijl de EU 2020-strategie ambitieuze doelstellingen bevat voor sectoren die van cruciaal belang zijn voor de toekomst van de EU, waardoor de gegevens waarop het huidig meerjarig financieel kader is gebaseerd veranderen. Met name de gevolgen van de recente economische crisis, die we nog niet geheel kunnen overzien en die alsmaar toenemen, hebben aangetoond dat de uitdagingen waarop wij een antwoord moeten vinden, van het ene jaar op het andere radicaal veranderen en aanpassingen vergen op elk niveau, als wij een effectief beleid willen voeren. Wij weten echter allen dat geen enkel nieuw beleid, geen enkel nieuw initiatief of programma van de EU kan worden uitgevoerd als daarvoor niet de noodzakelijke kredieten beschikbaar zijn. De marge in het huidig meerjarig financieel kader is heel klein, verstikkend zelfs zou ik zeggen, en biedt geen enkele manoeuvreerruimte voor de komende jaren. Veelzeggend is het feit dat met de huidige marges in de rubrieken 1a en 4 onvoorziene behoeften niet kunnen worden gedekt. Daarom is het hoogstnoodzakelijk het huidige meerjarig financieel kader onmiddellijk te herzien om de kredieten beschikbaar te maken die de EU nodig heeft om haar verbintenissen na te komen en het hoofd te bieden aan de groeiende eisen van de Europese burgers. Verloren tijd betekent verloren kansen.</p>
    </intervention>
  </section>
  <section id="creitem31" title="15. Vragenuur (vragen aan de Commissie)">
    <intervention id="2-524" speaker_id="1405" name="De Voorzitter" is_mep="True" mode="spoken">
      <p sl="nl">Aan de orde is het vragenuur (B7-0307/2010).</p>
      <p sl="nl">Wij behandelen een reeks vragen aan de Commissie.</p>
      <p sl="nl">Eerste deel</p>
    </intervention>
    <intervention id="2-526" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . − In reactie op de belangrijke en actuele vraag van mevrouw Andrikienė wil ik zeggen dat de Commissie volledig op de hoogte is van alle schendingen van de democratische beginselen en procedures die zijn gemeld door een aantal ngo’s in de context van de lokale verkiezingen in Wit-Rusland. De missiehoofden van de Europese Unie in Minsk hebben ook gewezen op inconsistenties en zelfs discrepanties, in het bijzonder bij het tellen van de stemmen.</p>
      <p sl="en">Voorafgaand aan de verkiezingen zijn er enkele wijzigingen aangebracht in de kieswet van Wit-Rusland. Volgens het advies van het Bureau voor democratische instellingen en mensenrechten van de OVSE, dat op 3 juni 2010 is opgesteld, betekenden deze – ik citeer – ‘een stap in de richting van het wegnemen van enkele tekortkomingen’ in de kieswet. Het verslag meldt echter dat deze wijzigingen de zorg dat de kieswet onvoldoende blijft om werkelijk democratische verkiezingen mogelijk te maken waarschijnlijk niet zullen wegnemen.</p>
      <p sl="en">In het licht daarvan zal ik tijdens het bezoek dat ik in juli aan Minsk hoop te brengen aan de autoriteiten de duidelijke boodschap overbrengen dat er vooruitgang moet worden geboekt op een aantal gebieden die essentieel zijn voor democratisering als Wit-Rusland serieus zijn banden met de Europese Unie wil aanhalen.</p>
      <p sl="en">Van deze gebieden is de kieswetgeving een van de belangrijkste dingen waaraan het democratisch gehalte kan worden afgelezen. In dat opzicht zal ik Minsk met klem verzoeken te blijven meewerken aan het verzoek van de OVSE tot hervorming van de kieswet voor de volgende presidentsverkiezingen. In de aanloop naar deze verkiezingen zal de Commissie ook speciale aandacht besteden aan andere essentiële aspecten van democratisering, in het bijzonder vrijheid van vereniging, van de media en van ngo’s en het maatschappelijk middenveld in ruimere zin, waarin al geruime tijd geen vooruitgang is gemeld.</p>
    </intervention>
    <intervention id="2-527" speaker_id="28276" name="Laima Liucija Andrikienė" is_mep="True" mode="spoken">
      <p sl="en">Hartelijk dank voor uw antwoord, maar ik heb nog een vraag. De wereld reageert op verschillende manieren op de gebeurtenissen in Wit-Rusland. Op 8 juni besloot de Amerikaanse regering om financiële sancties tegen Wit-Russische topbeambten, onder wie president Aleksandr Loekasjenko, met een jaar te verlengen. Mijn indruk is dat dit een reactie is op de ondemocratische gemeenteraadsverkiezingen in Wit-Rusland, en ik zou graag uw beoordeling willen horen. Is de Europese Unie daarnaast voornemens om op vergelijkbare manier op te treden als reactie op schendingen van burgerlijke, politieke en andere mensenrechten in Wit-Rusland? Met andere woorden, welk standpunt denkt de Europese Unie in te nemen?</p>
    </intervention>
    <intervention id="2-528" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . − In het verleden hebben we een beleid van betrokkenheid en een beleid van isolatie uitgeprobeerd, en eerlijk gezegd werkte geen van beide benaderingen perfect en bereikten we er ook niet mee wat we wilden in de betrekkingen met Wit-Rusland. Wat we nu proberen, is een basis leggen voor wat ik kritische betrokkenheid zou noemen. De Commissie werkt aan het gezamenlijk interimplan, dat ik zou beschrijven als een raamwerk voor goede en slechte tijden in de betrekkingen tussen de Europese Unie en Wit-Rusland. Het levert een kader voor de stappen in de richting van democratisering en geleidelijke betrokkenheid van de kant van de Europese Unie. Het zal worden gedeeld met de Europese Raad en natuurlijk met het Europees Parlement, en ik ben er sterk van overtuigd dat dit de beste manier is om te reageren op de schendingen van de mensenrechten die we zien in Wit-Rusland.</p>
    </intervention>
    <intervention id="2-529" speaker_id="96784" name="Janusz Władysław Zemke" is_mep="True" mode="spoken">
      <p sl="pl">Mijnheer de commissaris, ik zou u willen bedanken voor deze informatie, maar ik heb ook twee opmerkingen. Ten eerste, aangezien u van plan bent om binnenkort naar Wit-Rusland te reizen, hebben we een specifiek verzoek met betrekking tot de nationale minderheden. We hebben daar te maken met een situatie waarbij de burgers van het land vaak tot zeer verschillende nationale groepen behoren. Het probleem betreft de behandeling van Wit-Russische burgers van Poolse afkomst. Ten tweede verzoeken we u om bij al die maatregelen meer nadruk te leggen op de invoering van studiebeurzen voor Wit-Russische jongeren, want dit is vandaag de belangrijkste koers die moet worden gevaren.</p>
    </intervention>
    <intervention id="2-530" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . − Een deel van het programma bestaat uit aandacht voor menselijk contact, met jongeren en met studenten. Wat daarnaast hoog op mijn agenda staat voor de besprekingen in Minsk, zijn niet alleen de algemene punten met betrekking tot de mensenrechtenschendingen, maar ook de specifieke kwesties met betrekking tot minderheden. Deze kwestie heeft mijn bijzondere aandacht. Ik heb een ontmoeting gehad met Andżelika Borys en andere vertegenwoordigers van de Wit-Russische oppositie, waarbij we niet alleen hebben gesproken over de positie van de Poolse minderheden in Wit-Rusland, maar ook over manieren waarop de Commissie en de Europese Unie hen zouden kunnen helpen.</p>
      <p sl="en">Ik zie dit niet als een op zichzelf staande kwestie. Ik zie dit niet als een verkiezingskwestie, zoals sommigen het doen voorkomen. Het is een zeer ernstige kwestie. De betrekkingen tussen de autoriteiten en de minderheden zullen ter sprake komen tijdens mijn besprekingen in Minsk.</p>
    </intervention>
    <intervention id="2-531" speaker_id="1405" name="De Voorzitter" is_mep="True" mode="spoken">
      <p sl="nl">Vraag nr. 18 van Rodi Kratsa-Tsagaropoulou (H-0277/10):</p>
      <p sl="nl">Betreft: Gevolgen van de aanpassingen op het niveau van de overheidsfinanciën voor de geloofwaardigheid van de gemeenschappelijke munt</p>
      <p sl="nl">In het kader van de invoering van de euro in het leven van de lidstaten en de burgers organiseerde de Commissie destijds een grote voorlichtingscampagne in alle landen van de eurozone. Deze was zeer succesvol. Ten gevolge van de problemen op het niveau van de overheidsfinanciën in de landen van de eurozone en de ongebreidelde speculatie op de markten maakt de euro nu een geloofwaardigheidscrisis door. Deze zorgt bij veel Europese burgers voor ongerustheid en twijfels, zoals blijkt uit opiniepeilingen in de lidstaten. Kan de Commissie antwoord geven op de volgende vragen:</p>
      <p sl="nl">Zijn er speciale, gedetailleerde studies waaruit blijkt wat de standpunten zijn van de Europese publieke opinie,</p>
      <p sl="nl">Wat gaat de Commissie doen om het imago van de gemeenschappelijke munt en het vertrouwen van de burgers in de munt op te vijzelen, en</p>
      <p sl="nl">Zal worden doorgegaan met het onbelemmerd opnemen van nieuwe landen in de eurozone?</p>
    </intervention>
    <intervention id="2-532" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie . − Ik wil mevrouw Kratsa-Tsagaropoulou bedanken voor een zeer relevante vraag – of liever gezegd reeks vragen –, want het imago en de geloofwaardigheid van de euro zijn een bron van grote zorg voor alle Europeanen op dit kritieke moment en in deze moeilijke tijden. De euro is niet alleen een monetaire regeling, het is ook een centraal politiek project – om maar niet te zeggen het centrale politieke project – van de Europese Unie. Daarom heeft het lot van de euro, het imago van de euro, de geloofwaardigheid van de euro belangrijke gevolgen voor het hele Europese project.</p>
      <p sl="en">Ik heb hier een zorgvuldig uitgebalanceerd ontwerpantwoord van vier bladzijden dat ik door mijn diensten heb laten opstellen. Ik ben geneigd het voor te lezen, maar dat zou een minuut of twaalf van uw tijd kosten. Ik ben echter bereid het beschikbaar te stellen, en ik kan het ook op mijn website zetten. Dit is niet alleen een kwestie van acties in de media en campagnes – hoe belangrijk die ook zijn –, het is ook een kwestie van beleid en concrete maatregelen om de euro te verdedigen tegen de stelselmatige aanvallen die hij de laatste tijd te verduren heeft.</p>
      <p sl="en">Ik wil even opmerken dat we regelmatig kwantitatieve onderzoeken uitvoeren. We voeren regelmatig snelle Eurobarometeronderzoeken uit in alle lidstaten – dat hebben we in verschillende golven gedaan. We grijpen elke gelegenheid aan om de laatste ontwikkelingen en beleidshandelingen ten aanzien van de euro en de economische en monetaire unie actief te communiceren.</p>
      <p sl="en">De zorgen van het algemene publiek worden behandeld via alle beschikbare kanalen, zoals de website, publicaties, vragen en antwoorden, folders en de verschillende netwerken die zich bezighouden met economische beleidsvorming, vakbonden, werkgeversorganisaties enzovoort. We werken op alle fronten samen met de lidstaten om de boodschap over de euro over te brengen.</p>
      <p sl="en">Dan nu het beleid dat de kern van de zaak vormt, en nu kom ik bij deel ‘b’ van de vraag van mevrouw Kratsa-Tsagaropoulou: “Wat gaat de Commissie doen om het imago van de gemeenschappelijke munt en het vertrouwen van de burgers in de munt op te vijzelen?”</p>
      <p sl="en">Ik wil drie punten noemen. Ten eerste hebben we besloten tot een zeer substantieel financieel vangnet, namelijk de Europese faciliteit voor financiële stabiliteit en het Europees financieel stabilisatiemechanisme van bijna 500 miljard euro, dat samen met het noodhulppakket voor gecoördineerde en voorwaardelijke financiële steun aan Griekenland heeft geholpen de smeulende financiële onzekerheid te blussen voordat zij kon uitgroeien tot een bosbrand in heel Europa. We nemen concrete maatregelen om de financiële stabiliteit en de euro in Europa te beschermen.</p>
      <p sl="en">Ten tweede leveren onze lidstaten grote inspanningen op het gebied van fiscale consolidatie. Er gaat een golf van fiscale consolidatie en structurele hervormingen door Europa om het vertrouwen in en de geloofwaardigheid van de euro en de economische en monetaire unie te herstellen en versterken.</p>
      <p sl="en">Dat doen we niet zonder zorgvuldige afstemming; we doen het op een gecoördineerde en gedifferentieerde manier, zodat de landen met weinig of geen fiscale ruimte, zoals Griekenland, Spanje en Portugal, de fiscale consolidatie moeten versnellen. Veel andere landen hebben daarentegen nog fiscale ruimte; zij mogen pas volgend jaar met de consolidatie beginnen – op die manier zorgen we ervoor dat het huidige economische herstel niet wordt verstikt.</p>
      <p sl="en">Vandaag nog hebben we in totaal vijftien procedures bij buitensporige tekorten gepresenteerd, en volgens onze beoordeling zijn de strategieën voor fiscale consolidatie van onze lidstaten in overeenstemming met deze gecoördineerde en gedifferentieerde fiscale exitstrategie.</p>
      <p sl="en">Tot slot is versterking van het economisch bestuur absoluut essentieel om de geloofwaardigheid van de euro te versterken, en ik reken op uw steun bij uw stemming over de resolutie over Europa 2020 en over de versterking van het economisch bestuur. We hebben uw steun nodig om de Europese Raad – de lidstaten – te overtuigen en de vaart erin te houden zodat we deze rigoureuzere stelsels van toezicht en beleidscoördinatie op het gebied van begroting en economisch beleid voor begin volgend jaar kunnen instellen.</p>
    </intervention>
    <intervention id="2-533" speaker_id="4482" name="Rodi Kratsa-Tsagaropoulou" is_mep="True" mode="spoken">
      <p sl="el">Mijnheer de Voorzitter, mijnheer de commissaris, ik wil u bedanken voor uw antwoord en voor de gelegenheid die u ons biedt om het beleid ter ondersteuning van de gemeenschappelijke munt en de overleving van de eurozone in herinnering te brengen.</p>
      <p sl="el">De strekking van mijn vraag betrof echter vooral de communicatie die nodig is. De burgers snappen al die technische vraagstukken niet, die zich nooit eerder in het economische leven van Europa hebben voorgedaan. Zij staan daar ook niet achter, en daardoor zouden ze de indruk kunnen krijgen dat de ondersteuning van de euro een prijs heeft maar geen zekere toekomst. De scenario´s en dreigementen met betrekking tot de uitsluiting van bepaalde landen van de gemeenschappelijk munt maken het alleen maar erger.</p>
      <p sl="el">Daarom dragen de lidstaten en de Europese instellingen een gezamenlijke verantwoordelijkheid voor de ondersteuning van de euro, die een verworvenheid is. De publieke opinie heeft echter ondersteunende maatregelen nodig, maatregelen die niet alleen zijn gericht op de begrotingssanering van hun landen.</p>
    </intervention>
    <intervention id="2-534" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie . − Ik ben het eens met uw redenering, en ik denk dat het essentieel is dat we de euro zien als een onmisbaar beleidsinstrument voor economisch beleid en duurzame groei in Europa en dat we hem tegelijkertijd niet alleen zien als een symbool, maar ook als een verbindende factor voor Europeanen bij het bouwen van ons gemeenschappelijk Europees thuis. In die context hebben we een breed scala aan communicatieactiviteiten georganiseerd.</p>
      <p sl="en">In de eerste helft van 2010 – ik zal alleen de hoogtepunten noemen – hebben we bijvoorbeeld een informatiecampagne over de belangrijkste voordelen van de euro gevoerd in tien landen in het eurogebied: Duitsland, Frankrijk, Italië, Portugal, Nederland, Spanje, Oostenrijk, Finland, Malta en België. Twee weken geleden hebben we ook het Economisch Forum in Brussel georganiseerd, dat was gewijd aan economische en financiële kwesties. Er werd overeenstemming bereikt over een recordaantal beleidsonderwerpen, meer dan 1 000, en het evenement kreeg veel aandacht van de media. We hebben ons duidelijk opengesteld voor de opiniemakers en geprobeerd een multipliereffect te bewerkstelligen via dit belangrijke forum. Ik zou nog wel meer dingen kunnen noemen.</p>
      <p sl="en">We houden ons bezig met deze activiteiten, en ik denk dat we de beste resultaten zullen bereiken met het juiste beleid en de juiste campagnes om ervoor te zorgen dat de mensen goed geïnformeerd zijn.</p>
      <p sl="en">In mijn jeugd ben ik opgeleid tot verkoper van reserveonderdelen; ik begon toen ik 12 was en sloot die loopbaan af op mijn twintigste. We hadden altijd een heel duidelijke filosofie: dat het product goed moet zijn voordat je het goed kunt verkopen: dat is allebei nodig. Je hebt een solide product, solide beleid en een solide marketingcampagne nodig om de mensen voor je te winnen.</p>
    </intervention>
    <intervention id="2-535" speaker_id="26851" name="Nikolaos Chountis" is_mep="True" mode="spoken">
      <p sl="el">auteur . – Mijnheer de Voorzitter, mijnheer de commissaris, ik heb met grote aandacht naar uw antwoord geluisterd. Ik weet niet of het memorandum van twaalf bladzijden dat u noemde ook een antwoord geeft op het deel van de vraag van mijn collega waarin het specifiek ging om de toetreding van nieuwe landen tot de eurozone en het perspectief van een dergelijke toetreding.</p>
      <p sl="el">Ik weet – en u weet eveneens – dat Estland het nieuwe lid is. Wij zien dat de landen die willen toetreden tot de eurozone keiharde programma´s voor begrotingssanering uitvoeren, met als gevolg dat Estland nu diep het mes moet zetten in de ambtenarensalarissen, dat de werkloosheid is opgelopen tot 20 procent en de werkloosheid onder jongeren zelfs nog vele malen hoger is.</p>
      <p sl="el">Mijn vraag is dan ook of het beeld van de wachtkamer voor de eurozone wel aantrekkelijk is. Is dit een geloofwaardig beeld? Worden daardoor voorwaarden voor meer levensvatbaarheid gecreëerd?</p>
    </intervention>
    <intervention id="2-536" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie . − De reden waarom Estland de begrotingsdiscipline moest versterken, is niet in de eerste plaats de euro, maar het feit dat de economie van Estland te maken had met een zeer ernstige financiële crisis, zoals wij allemaal, en dat de economische groei stagneerde. Er was een negatieve economische groei, wat inhield dat de overheidsfinanciën van Estland geen duurzame basis meer hadden.</p>
      <p sl="en">Het schuldenpeil van Estland is erg laag: 7,2 procent op dit moment, terwijl het Europees gemiddelde 75 procent is; de stijging was echter zeer zorgwekkend, en het was een kwestie van economisch gezond verstand om ervoor te zorgen dat Estland het op stabiliteit gerichte beleid kan voortzetten en de duurzaamheid van de overheidsfinanciën kan garanderen. Dat was het democratische besluit dat het Estse parlement onlangs heeft genomen, en dat beleid is in Estland met tamelijk veel succes gevolgd.</p>
    </intervention>
    <intervention id="2-537" speaker_id="28279" name="Justas Vincas Paleckis" is_mep="True" mode="spoken">
      <p sl="en">Mijnheer de commissaris, zoals we weten, is Griekenland de zwakste schakel in de euroketen en duurde het twee maanden voordat aan Griekenland een hulppakket werd toegewezen. Deze vertraging was hoofdzakelijk aan Duitsland te wijten, kostte 100 miljoen euro en zorgde ongetwijfeld voor een verzwakking van de euro als munt. Wat is het standpunt van de Commissie ten aanzien van dergelijke kwesties, en welke maatregelen denkt de Commissie te treffen om dergelijke vertragingen in de toekomst te voorkomen?</p>
    </intervention>
    <intervention id="2-538" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie . − Ik wil niet meedoen aan het zwartepieten. Ik vind dat politiek, dus ook economische beleidsvorming in de Europese Unie, altijd een kwestie van politieke wil is, maar ook van de kunst van wat er mogelijk is. Nu was het op een zeker moment mogelijk om deze beslissingen te nemen om voorwaardelijke en gecoördineerde financiële steun te bieden aan Griekenland, en later het Europees financieel stabiliteitsmechanisme op te richten. Deze instrumenten functioneren nu.</p>
      <p sl="en">Wat Griekenland betreft: de eerste tranches van in totaal 20 miljard euro van de EU en het IMF zijn half mei naar Griekenland gestuurd. Griekenland voert zijn gezamenlijk EU-IMF-programma op tijd en in overeenstemming met de gemeenschappelijke intentieverklaring uit. Bovendien zijn de Europese faciliteit voor financiële stabiliteit en het Europees financieel stabilisatiemechanisme, die onlangs zijn ingesteld, beschikbaar, zodat het communautaire instrument van maximaal 60 miljard euro de begroting van de Unie kan gebruiken als garantie op leningen voor mogelijke operaties. Dit werkt allemaal. Als er een verzoek wordt in gediend en als het echt nodig is, kunnen we er zo over beschikken.</p>
      <p sl="en">Intussen wordt de speciaal opgerichte onderneming van 440 miljard euro, de intergouvernementele regeling die ook wel de Europese faciliteit voor financiële stabiliteit wordt genoemd, aan het eind van deze maand geratificeerd met 90 procent van het volume, het criterium, en een paar weken daarna operationeel. Dat betekent dat we, als het onmiddellijk en dringend nodig is, de middelen hebben om in te grijpen met dit mechanisme en deze faciliteit.</p>
      <p sl="en">Mijn laatste punt is dat dit ons alleen meer tijd geeft en dat de essentie is dat we een zeer serieuze campagne van fiscale consolidatie moeten uitvoeren in Europa, waar de afgelopen twee jaar twintig jaar aan fiscale consolidatie teniet is gedaan.</p>
    </intervention>
    <intervention id="2-539" speaker_id="1405" name="De Voorzitter" is_mep="True" mode="spoken">
      <p sl="nl">Vraag nr. 19 van Mairead McGuinness (H-0257/10):</p>
      <p sl="nl">Betreft: Europese structuurfondsen - subsidiëring van uitsluiting</p>
      <p sl="nl">De EU heeft als medeondertekenaar van het VN-Verdrag inzake de rechten van personen met een handicap de essentiële elementen daarvan (discriminatiebestrijding, gelijke kansen en actief nastreven van opname in de samenleving) in haar eigen strategie betreffende gehandicapten opgenomen.</p>
      <p sl="nl">In maart 2010 heeft de Commissie deelgenomen aan een door de European Coalition for Community Living georganiseerde conferentie in Brussel met als thema "Funding exclusion while promoting inclusion? The use of European Union funding to maintain the institutionalisation of people with disabilities".</p>
      <p sl="nl">De Commissie weet dat ngo's vrezen dat de Europese structuurfondsen gebruikt worden om bestaande inrichtingen te renoveren of nieuwe inrichtingen te bouwen die bestemd zijn voor langdurig verblijf van mensen met een handicap, hetgeen in strijd is met de rechten van deze mensen.</p>
      <p sl="nl">Wat denkt de Commissie te ondernemen, gezien de sterke parallellen tussen de EU-strategie inzake personen met een handicap en het VN-verdrag terzake, om dit probleem aan te pakken en te bereiken dat EU-gelden niet verkeerd gebruikt worden maar bestemd worden voor woongemeenschappen voor gehandicapten?</p>
    </intervention>
    <intervention id="2-540" speaker_id="photo_generic" name="Viviane Reding" is_mep="True" mode="spoken">
      <p sl="en">vicevoorzitter van de Commissie . − Ik wil de mondelinge vraag van mevrouw McGuinness beantwoorden door te zeggen dat de Commissie, hoewel de verantwoordelijkheid voor het organiseren en toekennen van institutionele zorg bij de lidstaten ligt, zich inzet voor het recht van mensen met een handicap om zelfstandig te wonen door diensten in de gemeenschap te steunen als alternatief voor het wonen in instellingen.</p>
      <p sl="en">Aan het eind van dit jaar zal de Commissie een Europese gehandicaptenstrategie voor de periode 2010-2020 hebben aangenomen, die een samenhangend raamwerk zal scheppen voor de tenuitvoerlegging van het VN-Verdrag inzake de rechten van personen met een handicap. Mensen met een handicap helpen zelfstandig te wonen en de-institutionalisering van alle systemen behoren tot de prioriteiten. Met name de potentiële rol van de structuurfondsen hierin zal worden benadrukt.</p>
      <p sl="en">De prioriteiten voor het gebruik van de structuurfondsen worden natuurlijk op nationaal en regionaal niveau bepaald, maar de Commissie zal samenwerken met de lidstaten voor de uitwisseling van goede werkwijzen en richtsnoeren om de fondsen zo goed mogelijk te gebruiken voor bevordering van de persoonlijke autonomie en het recht van personen met een handicap om zelfstandig te wonen.</p>
      <p sl="en">Ik wil ook het Europees Sociaal Fonds noemen als een instrument om de belemmeringen voor deelname van mensen met een handicap als gelijkwaardige leden van de samenleving weg te nemen. Het Sociaal Fonds kan onder andere advies, op de specifieke behoeften van mensen met een handicap afgestemde scholing, revalidatie, werkgelegenheid in sectoren als sociale economie, speciale steun aan startende ondernemers met een handicap en bewustmakingscampagnes ter bestrijding van discriminatie financieren. Het kan ook scholing en bijscholing van medewerkers leveren om de overgang van institutionele zorg naar diensten in de gemeenschap mogelijk te maken.</p>
      <p sl="en">Tegelijkertijd kan het Europees Fonds voor Regionale Ontwikkeling worden gebruikt om een sociale infrastructuur te ontwikkelen die deze nieuwe diensten ondersteunt.</p>
      <p sl="en">In die context heeft de Commissie een werkset samengesteld voor het gebruik van de structuurfondsen om toegankelijkheid en non-discriminatie te garanderen voor mensen met een handicap. Deze werkset is ontworpen om de beheersautoriteiten, bemiddelingsinstanties en projectpromotors te helpen de programma’s en projecten op basis van de structuurfondsen voor te bereiden, uit te voeren, te controleren en te evalueren.</p>
    </intervention>
    <intervention id="2-541" speaker_id="96668" name="Seán Kelly" is_mep="True" mode="spoken">
      <p sl="en">Namens mevrouw McGuinness, die de vraag heeft ingediend, dank ik u voor uw eerlijke en gedetailleerde antwoord. Ik heb nog een of twee korte vragen. Ten eerste: neemt de Commissie maatregelen tegen degenen die de structuurfondsen onjuist hebben gebruikt, in het bijzonder op het gebied van de levering van faciliteiten aan mensen met een handicap? Ten tweede: hoe snel kunnen we een einde maken aan dergelijke praktijken in de lidstaten, als dat überhaupt mogelijk is?</p>
    </intervention>
    <intervention id="2-542" speaker_id="photo_generic" name="Viviane Reding" is_mep="True" mode="spoken">
      <p sl="en">vicevoorzitter van de Commissie . − Als er misbruik plaatsvindt van de structuurfondsen in het algemeen, kan de Commissie ingrijpen, maar het is natuurlijk in de eerste plaats de plicht en verantwoordelijkheid van de lidstaten om hun beleidsagenda op te stellen en hun eigen stelsels voor sociale bescherming te organiseren, onder andere voor de mensen die langdurig in zorginstellingen verblijven. De vraag is natuurlijk: kunnen we een veto uitspreken als de lidstaten op een andere manier blijven investeren? U weet dat de structuurfondsen worden besteed door middel van een stelsel van gedeelde verantwoordelijkheid tussen de Commissie en de lidstaten. Het is echter aan de lidstaten en hun regio’s om de programma’s te beheren en ze uit te voeren door programma’s en projecten te selecteren.</p>
      <p sl="en">Hoewel we dus geen veto kunnen uitspreken, hebben we al wel samengewerkt met de lidstaten om het beleid in de lidstaten te veranderen. We hanteren bijvoorbeeld al twee jaar een gezamenlijke aanpak met de Bulgaarse regering in het kader waarvan de regering het geld niet gebruikte voor speciale woonvoorzieningen, maar ervoor zorgde dat er geen EU-fondsen zouden worden geïnvesteerd in bestaande speciale woonvoorzieningen en dat bij eventuele investeringen in deze sectoren het beginsel van de-institutionalisering zou worden gevolgd.</p>
    </intervention>
    <intervention id="2-543" speaker_id="96829" name="Ádám Kósa" is_mep="True" mode="spoken">
      <p sl="hu">Allereerst wil ik de commissaris bedanken voor haar antwoord en voor haar inzet bij de problemen van gehandicapten. Ik heb twee aanvullende vragen die hierop aansluiten. Inderdaad is hier het grootste probleem in verband met de benutting van de structuurfondsen ter sprake gekomen, dat in de eerste plaats kenmerkend is voor Oost-Europa. Vroeger woonden mensen met een handicap, met name verstandelijk gehandicapten, in kastelen die door de communisten waren genationaliseerd. Een van de problemen is dat geld uit structuurfondsen is besteed aan de renovatie van deze kastelen en dat deze kastelen vervolgens zijn gesloten en de gehandicapten moesten verhuizen. Wat gaat er met deze kastelen gebeuren? Heeft de Commissie een plan om dit probleem ook in een bredere context te onderzoeken, in verband met toerisme en banengroei?</p>
    </intervention>
    <intervention id="2-544" speaker_id="photo_generic" name="Viviane Reding" is_mep="True" mode="spoken">
      <p sl="en">vicevoorzitter van de Commissie . − Ik besef heel goed dat een verandering van regime ook een verandering betekent in de manier waarop er wordt omgegaan met de overblijfselen van het beleid uit het verleden.</p>
      <p sl="en">Het is natuurlijk aan de regeringen om te bepalen hoe ze voor hun instellingen gaan zorgen en of ze de locaties al dan niet willen renoveren en voor andere doeleinden willen gebruiken. Ik kan u alleen zeggen dat we, als het gaat om de-institutionalisering om mensen met een handicap een plaats te geven in de samenleving en hen niet in instellingen te laten zitten, hebben geprobeerd de medewerkers van de Commissie die verantwoordelijk zijn voor de besprekingen met de lidstaten bewust te maken van deze aspecten.</p>
      <p sl="en">Op 29 april 2010 heeft DG Regio een seminar voor medewerkers van de Commissie georganiseerd met de titel ‘Would you call this home?’, waar de beste en slechtste werkwijzen voor het gebruik van EU-fondsen voor het ontmantelen van instellingen voor langdurig verblijf werden gepresenteerd, zodat onze medewerkers inzicht kregen in wat voor beleid er moet worden toegepast om te proberen mentaliteitsveranderingen in hun contacten met de overheden in de lidstaten teweeg te brengen.</p>
      <p sl="en">Daarnaast hebben het DG Regio en het DG Werkgelegenheid uitstekend samengewerkt aan verdere maatregelen die kunnen worden genomen, want wij zijn van mening dat investering vanuit het Sociaal Fonds de bevolking op die gebieden moet dienen. Het geld zou niet alleen moeten worden gebruikt voor het renoveren van huizen, maar ook voor het creëren van werkgelegenheid en groei in de betreffende gebieden.</p>
    </intervention>
    <intervention id="2-545" speaker_id="26851" name="Nikolaos Chountis" is_mep="True" mode="spoken">
      <p sl="el">Mijnheer de Voorzitter, mevrouw de commissaris, ik wil graag een mijns inziens zeer actueel en specifiek vraagstuk aan de orde stellen. In mijn land, Griekenland, en eventueel ook in andere landen worden in het kader van bezuinigingsprogramma´s de sociale uitgaven verminderd. Vaak wordt de financiering van centra en instellingen voor dienstverlening aan gehandicapten helemaal stopgezet.</p>
      <p sl="el">Ik heb hier een heel recent voorbeeld. Er is een uniek centrum dat diensten verleent aan personen en vooral kinderen die slecht zien of andere handicaps hebben. Vijftig kinderen zijn wegens geldgebrek aan hun lot overgelaten. Daarom heb ik de volgende vraag: mogen deze vijftig kinderen hopen dat deze instelling in aanmerking komt voor financiële middelen uit het Europees Sociaal Fonds? Wat kunnen wij daarvoor doen?</p>
    </intervention>
    <intervention id="2-546" speaker_id="photo_generic" name="Viviane Reding" is_mep="True" mode="spoken">
      <p sl="en">vicevoorzitter van de Commissie . − Het is heel duidelijk dat de lidstaten op het gebied van sociaal beleid verantwoordelijk zijn voor het organiseren van hun eigen stelsels voor sociale bescherming, waaronder het ontwerp, de financiering en de kwaliteitscontrole van diensten in zorginstellingen voor langdurig verblijf.</p>
      <p sl="en">We kunnen niet ingrijpen, en we kunnen regeringen niet dwingen hun beleid te veranderen. We kunnen alleen algemene maatregelen nemen om een regering te stimuleren voor haar bevolking te zorgen.</p>
      <p sl="en">Een van de dingen die we natuurlijk wel kunnen doen met het Sociaal Fonds is de medewerkers opleiden en helpen de zorg aan deze mensen te verbeteren, maar het basisbesluit over het al dan niet instellen van een opvanghuis ligt bij de nationale regeringen.</p>
    </intervention>
    <intervention id="2-547" speaker_id="1405" name="De Voorzitter" is_mep="True" mode="spoken">
      <p sl="nl">Tweede deel</p>
      <p sl="nl">Vraag nr. 21 van Chris Davies (H-0246/10):</p>
      <p sl="nl">Betreft: Verwezenlijking van de milieudoelstellingen van de EU</p>
      <p sl="nl">Onderschrijft de Commissie de zienswijze dat buitensporig intern debat en tekortschietende coördinatie van alle diplomatieke bronnen van de EU in de wereld hebben bijgedragen tot het niet verwezenlijken van de doelstellingen van de Unie op de klimaattop in Kopenhagen en de bijeenkomst van de CITES-partijen in Doha?</p>
      <p sl="nl">Welke maatregelen gaat de Commissie nemen voor het verbeteren van de planning en de coördinatie vooraf, teneinde steviger voor de dag te komen en bij toekomstige milieuconferenties tot positievere resultaten te komen?</p>
    </intervention>
    <intervention id="2-548" speaker_id="photo_generic" name="Janez Potočnik" is_mep="True" mode="spoken">
      <p sl="en">lid van de Commissie . − Mijnheer Davies, uw vraag gaat over de belangrijke kwestie van de effectiviteit van de diplomatie van de Europese Unie in internationale milieuonderhandelingen, tegen de achtergrond van de teleurstellende resultaten van de bijeenkomst in Kopenhagen over klimaatverandering en die in Doha over de handel in bedreigde diersoorten.</p>
      <p sl="en">We moeten duidelijk een aantal dingen leren van deze ervaringen, tegen de achtergrond van de relevante bepalingen in het Verdrag van Lissabon. Dat gezegd hebbende denk ik dat we, om evenwichtige conclusies voor de toekomst te kunnen trekken, moeten erkennen dat er vele redenen zijn voor de uitkomsten van deze bijeenkomsten en dat we die per geval moeten analyseren.</p>
      <p sl="en">Het is natuurlijk niet gemakkelijk om het met 27 lidstaten, die 500 miljoen burgers vertegenwoordigen, eens te worden over een gemeenschappelijk standpunt voor internationale onderhandelingen over complexe zaken die een directe invloed hebben op de economie en maatschappij van de Europese Unie. Toch heeft dat de EU er zowel voor de CITES als voor de klimaatonderhandelingen niet van weerhouden een gezamenlijke lijn af te spreken en diverse activiteiten te ontplooien om nader tot de internationale partners te komen.</p>
      <p sl="en">Voor de Conferentie van de Partijen inzake CITES was het EU-standpunt over veel zaken al meer dan zes maanden voor de bijeenkomst vastgesteld, hadden delegaties van de EU en de lidstaten over de hele wereld outreachactiviteiten ontplooid op het gebied van belangrijke EU-voorstellen over haaien en tijgers en verliepen de interne EU-besprekingen over deze onderwerpen voor en tijdens de CvP soepel. Maar ik erken dat dit helaas niet in dezelfde mate gold in het geval van de blauwvintonijn.</p>
      <p sl="en">Meer in het algemeen is de Commissie van mening dat de EU effectiever zal kunnen optreden binnen CITES als zij eenmaal een volledige partij is. De Commissie zal zich daarom extra inspannen om de derde landen die dit nog niet hebben gedaan ertoe te bewegen het Gaborone-amendement op CITES, dat de EU toestaat toe te treden tot het verdrag, te ratificeren.</p>
      <p sl="en">Met betrekking tot de onderhandelingen over klimaatverandering was het interne debat van de EU in de context van Kopenhagen niet buitensporig en heeft de EU de coördinatie van haar diplomatieke bronnen in de wereld aanzienlijk verbeterd.</p>
      <p sl="en">De EU had een intensief outreachprogramma naar derde landen in de aanloop naar Kopenhagen en heeft tijdens de bijeenkomst in Kopenhagen een gemeenschappelijk standpunt over alle belangrijke onderwerpen opgesteld en gepresenteerd. In de aanloop naar Kopenhagen heeft de EU diverse gecoördineerde demarches van de EU-trojka ondernomen in meer dan veertig landen, een groot aantal gezamenlijke trojka-outreachmissies uitgevoerd en verschillende bilaterale en multilaterale informele dialogen bijgewoond. Haar technische onderhandelingsteams hebben de standpunten van de EU besproken en verder ontwikkeld tijdens verschillende bilaterale bezoeken aan derde landen.</p>
      <p sl="en">Als we verder kijken dan de voorbeelden van de bijeenkomsten in Kopenhagen en Doha, is het belangrijk om te zien dat een van de belangrijkste doelstellingen van het Verdrag van Lissabon het versterken van de stem van de Unie in de wereld is. De tenuitvoerlegging van het Verdrag van Lissabon zal de externe vertegenwoordiging van de EU in internationale milieuzaken aanzienlijk versterken.</p>
      <p sl="en">Op dat gebied belast het Verdrag de Commissie met het waarborgen van de externe vertegenwoordiging van de Unie. Indien de Raad het politiek opportuun acht dat de Unie gaat onderhandelen over internationale overeenkomsten, verplicht het Verdrag de Raad de Commissie te machtigen deze onderhandelingen namens de Unie te voeren als het gaat om zaken die binnen de bevoegdheid van de Unie vallen. De Raad kan een dergelijke machtiging aanvullen met onderhandelingsrichtlijnen.</p>
      <p sl="en">Het Europees Parlement zal uiteraard onmiddellijk en volledig betrokken worden bij alle fasen van de procedure.</p>
      <p sl="en">De Commissie overlegt op dit moment met de lidstaten in de Raad hoe dit kader zal worden uitgevoerd. Bij deze besprekingen is de Commissie er erg alert op dat de tenuitvoerlegging van het Verdrag van Lissabon effectief leidt tot versterking van de eenheid en samenhang van de EU-vertegenwoordiging in multilaterale onderhandelingen. Een andere interpretatie van het Verdrag van Lissabon zou de positie van de EU in de internationale arena in gevaar brengen en verzwakken en dat is zeker niet de bedoeling van het Verdrag van Lissabon.</p>
      <p sl="en">Wat op het spel staat, is de toekomst van de organisatie en efficiëntie van de EU in de wereldwijde milieuonderhandelingen, en de Commissie rekent op de steun van het Parlement op dit gebied.</p>
    </intervention>
    <intervention id="2-549" speaker_id="4554" name="Chris Davies" is_mep="True" mode="spoken">
      <p sl="en">De commissaris en ik delen ongetwijfeld bepaalde doelstellingen, en ik steun de Commissie in haar strijd met de Raad, maar als we kijken naar conferenties zoals CITES, zie ik dat de Japanners blijkbaar bij alle ambassades langsgaan met een zak goud. U zou dat omschrijven als outreachwerk.</p>
      <p sl="en">Daarom wil ik u een specifieke vraag stellen, aangezien u het had over de versterking van de diplomatieke capaciteiten van de Europese Unie. Wat voor besprekingen hebt u gevoerd of gaat u nog voeren met Catherine Ashton om te bekijken hoe de dienst voor extern optreden in dienst kan worden gesteld van de Commissie als geheel om ervoor te zorgen dat onze diplomatieke capaciteiten volledig worden benut?</p>
    </intervention>
    <intervention id="2-550" speaker_id="photo_generic" name="Janez Potočnik" is_mep="True" mode="spoken">
      <p sl="en">lid van de Commissie . − In antwoord op de specifieke vraag die u stelde: ik heb dat niet besproken met Catherine Ashton. Ik denk dat één ding vrij duidelijk is als het om CITES gaat, vooral met betrekking tot de blauwvintonijn, en dat is dat we een reeks inschattingsfouten hebben gemaakt – als ik het zo mag zeggen.</p>
      <p sl="en">Ten eerste is het standpunt van de Commissie gewoon te laat aangenomen. Ten tweede vond de bespreking met de Raad volgens mij plaats bij de allerlaatste Coreper, en zelfs als ik dit onderwerp met Catherine kon bespreken, zou het nog steeds te laat zijn.</p>
      <p sl="en">Daarom denk ik dat we van deze ervaringen moeten leren. Maar, zoals u terecht opmerkte, dit is een van de taken die we samen moeten uitvoeren, en we moeten daarvoor ook onze toekomstige – hopelijk goed functionerende – dienst voor extern optreden gebruiken.</p>
    </intervention>
    <intervention id="2-551" speaker_id="1405" name="De Voorzitter" is_mep="True" mode="spoken">
      <p sl="nl">Vraag nr. 22 van Dan Jørgensen (H-0255/10):</p>
      <p sl="nl">Betreft: Combinaties van EDC's</p>
      <p sl="nl">Onderzoek in Denemarken en Duitsland heeft aangetoond dat met name kinderen worden blootgesteld aan allerlei mengsels van verschillende chemicaliën, en dan vooral aan hormoonontregelende chemicaliën zoals ftalaten die als weekmakers worden gebruikt. Deze wetenschappelijke bevindingen brengen met zich mee dat de wijze waarop in het kader van REACH wordt bepaald welke concentraties hormoonontregelende chemicaliën afzonderlijk kunnen worden toegestaan, en waarbij wordt uitgegaan van afzonderlijke concentraties die zodanig laag zijn dat ze geen effect meer hebben, niet langer veilig of doelmatig is, omdat de chemicaliën in combinatie met elkaar een gevaarlijk mengsel kunnen vormen.</p>
      <p sl="nl">Hoe is de Commissie van plan deze leemte in de REACH-bepalingen op te vullen en te voorkomen dat hormoonontregelende chemicaliën worden toegestaan op grond van de onjuiste veronderstelling dat mensen slechts aan één chemische stof tegelijk worden blootgesteld?</p>
      <p sl="nl">Vraag nr. 23 van Fiona Hall (H-0265/10):</p>
      <p sl="nl">Betreft: EU-maatregelen inzake hormoonontregelende chemische stoffen (HCS)</p>
      <p sl="nl">De actiestrategie van de EU inzake hormoonontregelende chemische stoffen is ruim tien jaar geleden aangenomen, voornamelijk als gevolg van een initiatiefverslag van het Europees Parlement uit 1997. Sindsdien is wetenschappelijk het steeds nauwere verband aangetoond tussen enkele hormoonontregelaars en kanker, verminderde vruchtbaarheid en mogelijke gevolgen voor gedrag en ontwikkeling. Desondanks zijn er, ondanks een aantal beleidsverklaringen ter ondersteuning van het EU-actieprogramma inzake HCS, en ondanks dat er een prioriteitenlijst is opgesteld van hormoonontregelende chemische stoffen (HCS), op EU-niveau nog steeds geen praktische maatregelen genomen om hormoonontregelende chemische stoffen uit ons milieu te verwijderen.</p>
      <p sl="nl">Is de Commissie thans bereid maatregelen te nemen om gebruik te maken van de resultaten van met overheidskredieten gefinancierd onderzoek en om ervoor te zorgen dat deze chemische stoffen die een hoog risico voor de volksgezondheid in zich bergen met voorrang kunnen worden aangepakt in het kader van REACH?</p>
      <p sl="nl">Welke concrete maatregelen denkt de Commissie voor te stellen in haar aanstaande verslag over de tenuitvoerlegging van de HCS-strategie van de EU?</p>
    </intervention>
    <intervention id="2-552" speaker_id="photo_generic" name="Janez Potočnik" is_mep="True" mode="spoken">
      <p sl="en">lid van de Commissie . − De Commissie is op de hoogte van een aantal onderzoeken naar de gecombineerde effecten van verschillende chemische stoffen. De Deense autoriteiten hebben eind 2009 de resultaten gepubliceerd van een aantal onderzoeken naar het cumulatieve effect van verschillende hormoonontregelende stoffen op gevoelige groepen zoals jonge kinderen en vrouwelijke werknemers, zoals u in uw vraag stelde.</p>
      <p sl="en">Het Deense onderzoek was aanleiding voor de conclusies van de Raad die zijn aangenomen in december 2009, waarin de Commissie werd gevraagd te onderzoeken hoe de huidige EU-wetgeving omging met de cumulatieve effecten van verschillende hormoonontregelende stoffen en, meer in het algemeen, te zoeken naar oplossingen voor het probleem van de cumulatieve effecten van dit type chemische stoffen.</p>
      <p sl="en">Met betrekking tot de algemene kwestie van de cumulatieve effecten van chemische stoffen heeft de Commissie onlangs via het internet een zeer actueel verslag over de giftigheid van mengsels gepubliceerd, dat het resultaat was van een tweejarig onderzoek dat was gefinancierd door DG Milieu.</p>
      <p sl="en">De Commissie overlegt op dit moment met belanghebbenden over dit verslag en heeft daarnaast een formeel verzoek met betrekking tot de giftigheid van mengsels ingediend bij het Wetenschappelijk Comité voor gezondheids- en milieurisico’s, het Wetenschappelijk Comité voor nieuwe gezondheidsrisico’s en het Wetenschappelijk Comité voor consumentenproducten.</p>
      <p sl="en">De Commissie zal uiterlijk begin 2012, op basis van het onderzoek en de daaraan verbonden raadplegingsprocedure, een verslag afronden waarin zij beoordeelt of en zo ja hoe de relevante bestaande communautaire wetgeving, waaronder REACH, de risico’s van blootstelling aan meerdere chemische stoffen van verschillende bronnen en via verschillende routes afdoende aanpakt en op basis daarvan nadenken over gepaste wijzigingen, richtsnoeren en beoordelingsmethoden.</p>
      <p sl="en">Sinds de lancering van de communautaire strategie voor hormoonontregelende stoffen in 1999 hebben we vanuit de onderzoeksbegroting van de Gemeenschap veel geïnvesteerd om meer inzicht te krijgen in de mechanismen waarmee stoffen van invloed zijn op het functioneren van de hormoonhuishouding. In diezelfde periode hebben we specifieke maatregelen genomen om hormoonontregelende stoffen aan te pakken in twee essentiële onderdelen van de wetgeving inzake chemische stoffen, REACH en de verordening inzake gewasbeschermingsmiddelen. De Commissie heeft ook actief deelgenomen aan internationale initiatieven voor het ontwikkelen van testmethoden en -strategieën voor de identificatie van hormoonontregelende stoffen.</p>
      <p sl="en">Tot slot heeft de Commissie onlangs een belangrijk onderzoek gelanceerd om de nieuwste wetenschappelijke informatie te consolideren en aanbevelingen te doen met betrekking tot teststrategieën en criteria voor de identificatie van stoffen met hormoonontregelende eigenschappen. Het onderzoek zal in de tweede helft van volgend jaar worden afgerond. De resultaten van dit onderzoek zullen in aanmerking worden genomen bij de evaluatie van de bestaande communautaire strategie voor hormoonontregelende stoffen en om input te leveren voor de tenuitvoerlegging van de bestaande EU-wetgeving, waarmee ik zowel de verordening inzake gewasbeschermingsmiddelen als REACH bedoel.</p>
      <p sl="en">Samengevat is de Commissie zich dus bewust van de ernst van de kwesties die u beiden ter sprake hebt gebracht en beijvert zij zich om deze zo efficiënt mogelijk aan te pakken. Dat is niet eenvoudig, want een heleboel kennis ontbreekt nog, maar het is zeker een complex probleem dat onze aandacht en grote betrokkenheid in de toekomst vereist.</p>
    </intervention>
    <intervention id="2-553" speaker_id="28156" name="Dan Jørgensen" is_mep="True" mode="spoken">
      <p sl="da">Mijnheer de commissaris, u zegt dat u in 2012 een verslag zult presenteren waarin u tot een conclusie zult komen met betrekking tot de vraag of er reden is om de wetgeving te herzien, omdat deze geen rekening houdt met de cocktaileffecten. Deze moeite kan ik u in feite besparen, aangezien we op dit moment reeds kunnen constateren dat dit inderdaad het geval is. De wetgeving houdt geen rekening met de cocktaileffecten. Diegenen van ons die met REACH hebben gewerkt en diegenen die REACH tot in detail kennen – en ik weet dat u een van hen bent – weten maar al te goed dat er juist geen rekening wordt gehouden met de cocktaileffecten wanneer het gaat om de gevaarlijkste stoffen, dat wil zeggen de kankerverwekkende en de hormoonontregelende stoffen. Bovendien is REACH gebaseerd op twee fundamentele beginselen, het voorzorgsbeginsel en het beginsel van bescherming van de meest kwetsbare consumenten binnen onze markt, waaronder kinderen en zwangere vrouwen. Zou de Commissie derhalve niet nu reeds een voorstel moeten presenteren voor de herziening van REACH en wellicht ook andere soorten wetgeving om vast te leggen dat er bij de autorisatieprocedure rekening moet worden gehouden met cocktaileffecten op basis van het vervangingsbeginsel?</p>
    </intervention>
    <intervention id="2-554" speaker_id="photo_generic" name="Janez Potočnik" is_mep="True" mode="spoken">
      <p sl="en">lid van de Commissie . − Zoals ik zei, is het echte probleem op dit gebied het gebrek aan degelijke wetenschap en feiten. U wijst terecht op het voorzorgsbeginsel. We zijn op grond van het Verdrag verplicht voorzorgsmaatregelen te nemen op het gebied van het milieu, maar ik zou toch graag zo veel mogelijk gegevens willen hebben en de voorstellen willen baseren op zo degelijk mogelijke wetenschap.</p>
      <p sl="en">Sinds 1999, het jaar waarin met deze aanpak is begonnen, zijn er al 84 onderzoeken uitgevoerd binnen de Gemeenschap, waarbij ongeveer twee miljoen mensen betrokken waren. Maar toen ik dat gisteren met mijn collega’s besprak om een kort overzicht van de details te krijgen, was hun voornaamste boodschap eigenlijk dat we nog steeds niet genoeg kennis hebben voor zeer concrete maatregelen. Maar u kunt er zeker van zijn dat ik mij hier in de toekomst actief mee bezig zal houden.</p>
    </intervention>
    <intervention id="2-555" speaker_id="28477" name="Fiona Hall" is_mep="True" mode="spoken">
      <p sl="en">Ik dank u voor uw antwoord, commissaris, maar ik voel me enorm gefrustreerd, want hier wordt al dertien jaar over nagedacht – 84 onderzoeken in dertien jaar. Bepaalde delen van de bevolking, in het bijzonder ongeboren kinderen, zijn zeer kwetsbaar voor deze chemische stoffen, en de effecten zijn onomkeerbaar gebleken, dus mensen ondervinden hiervan al vóór hun geboorte veel schade.</p>
      <p sl="en">U had het zojuist over het voorzorgsbeginsel, maar wat weerhoudt de Commissie ervan om ten minste namen van stoffen voor te stellen voor de lijst op grond van REACH die verboden moeten worden?</p>
    </intervention>
    <intervention id="2-556" speaker_id="photo_generic" name="Janez Potočnik" is_mep="True" mode="spoken">
      <p sl="en">lid van de Commissie . − Ik kan in feite mijn antwoord herhalen. Als we het hebben over het voorzorgsbeginsel, is het naar mijn mening uiterst belangrijk hoe we dat zien en wat het volgens ons inhoudt, binnen die activiteit. We moeten gewoon meer gegevens verzamelen. Doel van ons onderzoek was niet alle kennis uit EU-onderzoeksprogramma’s bijeen te brengen, maar het verkrijgen van een overzicht van alle kennis die we wereldwijd hebben. Dat is ons enige doel, maar ik begrijp uw frustratie volledig. Zoals u weet, houd ik me sinds een half jaar met dit onderwerp bezig, en ik zal me in elk geval verdiepen in alle punten die u naar voren hebt gebracht en proberen erachter te komen hoe we daar in de toekomst het beste mee om kunnen gaan.</p>
    </intervention>
    <intervention id="2-557" speaker_id="28127" name="Lena Ek" is_mep="True" mode="spoken">
      <p sl="en">Mijnheer de Voorzitter, de huidige EU-verordeningen met betrekking tot materialen die met levensmiddelen in contact komen staan nog steeds een tamelijk hoog gehalte aan bisfenol A toe. Als gevolg daarvan bestaat het risico dat dit in het voedsel terechtkomt en, bij grootschaliger consumentengebruik waarbij sprake is van dagelijkse blootstelling, ook in het lichaam.</p>
      <p sl="en">Hoe zullen de resultaten van het advies van de Europese Autoriteit voor voedselveiligheid inzake bisfenol A, dat gepland staat voor eind mei 2010 – ik denk dat het nu is gepresenteerd –, in aanmerking worden genomen bij toekomstige maatregelen met betrekking tot bisfenol A op grond van REACH? Ik denk aan onze baby’s, onze flessen enzovoort.</p>
    </intervention>
    <intervention id="2-558" speaker_id="photo_generic" name="Janez Potočnik" is_mep="True" mode="spoken">
      <p sl="en">lid van de Commissie . − Zoals gebruikelijk zullen we bij het voorbereiden van de toekomstige beleidshandelingen of bij het uitleggen hoe we zaken ten uitvoer moeten leggen via de vigerende wetgeving uiteraard serieus rekening houden met de eventuele wetenschappelijke kennis die voorhanden is.</p>
      <p sl="en">We moeten dus stap voor stap de kwaliteit verbeteren van de kennis die we hebben en die op dit gebied tekortschiet. Het probleem is ernstig, en ik kan u verzekeren dat we zullen handelen zodra we deze kennis hebben.</p>
    </intervention>
    <intervention id="2-559" speaker_id="1405" name="De Voorzitter" is_mep="True" mode="spoken">
      <p sl="nl">Vraag nr. 24 van Seán Kelly (H-0256/10):</p>
      <p sl="nl">Betreft: Tenuitvoerlegging richtlijn overstromingen</p>
      <p sl="nl">Kan de Commissie de laatste stand van zaken meedelen met betrekking tot de tenuitvoerlegging van de richtlijn overstromingen (2007/60/EG), in het bijzonder wat betreft Ierland?</p>
    </intervention>
    <intervention id="2-560" speaker_id="photo_generic" name="Janez Potočnik" is_mep="True" mode="spoken">
      <p sl="en">lid van de Commissie . − Mijnheer Kelly, de Hoogwaterrichtlijn is in 2007 aangenomen en de uitvoeringsprocedure loopt. In de afgelopen maand hebben nieuwe overstromingen ons herinnerd aan de ernstige gevolgen van overstromingen en het belang van het beheer van overstromingsrisico’s, dat zich richt op preventie, voorbereiding en bescherming.</p>
      <p sl="en">De Hoogwaterrichtlijn eist van alle lidstaten dat ze uitgebreide plannen opstellen voor het verminderen van overstromingsrisico’s. Het is belangrijk dat het publiek en belanghebbende partijen over deze plannen worden geraadpleegd, en de lidstaten moeten samenwerken op het gebied van grensoverschrijdende waterwegen. De eerste twee uiterste datums voor de tenuitvoerlegging zijn al verstreken.</p>
      <p sl="en">Als eerste moest de wettelijke omzetting naar nationaal recht plaatsvinden voor november 2009. Op dit moment hebben twaalf lidstaten, waaronder Ierland, deze uiterste datum gehaald. Tien lidstaten hebben hun omzetting van de richtlijn nog niet gemeld en vijf lidstaten hebben slechts een gedeeltelijke omzetting gemeld. De Commissie voert inbreukprocedures om deze situatie aan te pakken.</p>
      <p sl="en">Voor de kennisgeving van administratieve regelingen door de lidstaten aan de Commissie is de uiterste datum 26 juni van dit jaar. 23 lidstaten, waaronder Ierland, hebben hun kennisgeving ingediend. De Commissie controleert nu of alle relevante informatie over de verantwoordelijke autoriteiten en de geografische dekking van de beheerseenheden in overeenstemming is met de richtlijn. De belangrijkste mijlpalen voor de tenuitvoerlegging zijn pas over enige tijd.</p>
      <p sl="en">In de hele Europese Unie bereiden de lidstaten deze stappen voor, te weten: ten eerste het uitvoeren van een voorlopige beoordeling van het overstromingsgevaar in 2011 en het signaleren van gebieden met potentieel significante overstromingsrisico’s, ten tweede het opstellen van gedetailleerde kaarten voor overstromingsgevaar en overstromingsrisico voor 2013 en ten derde het opstellen van de eerste beheersplannen voor overstromingsrisico’s in 2015. Het publiek en belanghebbende partijen moeten ook worden geraadpleegd over deze plannen voordat die worden aangenomen.</p>
      <p sl="en">Wat Ierland betreft, hebben we begrepen dat de tenuitvoerlegging al goed is gevorderd, en we hebben geen reden om aan te nemen dat Ierland achterloopt met de tenuitvoerlegging van de richtlijn. Ierland heeft een kennisgeving van de omzetting van de richtlijn ingediend en administratieve regelingen gemeld. Daarnaast zijn we blij met het feit dat Ierland al proeven heeft uitgevoerd in het stroomgebied van de Dodder in de regio Dublin en in het stroomgebied van de Lee in het zuiden van Ierland – waar een ontwerpbeheersplan voor het overstromingsrisico in het stroomgebied is opgesteld en is voorgelegd voor openbare raadpleging.</p>
      <p sl="en">Ierland speelt daarnaast op Europees niveau een actieve rol in het bevorderen van waardevolle informatie-uitwisseling tussen de lidstaten over verschillende onderwerpen met betrekking tot de tenuitvoerlegging van de richtlijn, zoals omgaan met plotselinge overstromingen en regenoverstromingen, het in kaart brengen van overstromingen en de ontwikkeling van beheersplannen voor overstromingsrisico’s.</p>
    </intervention>
    <intervention id="2-561" speaker_id="96668" name="Seán Kelly" is_mep="True" mode="spoken">
      <p sl="en">Ik zal het kort houden uit respect voor de anderen. Ten eerste, commissaris, dank ik u voor het zeer gedetailleerde en uitgebreide antwoord, dat ik zeer waardeer. Ik heb nog één aanvullende vraag. In het geval dat landen de deadlines niet halen, zou de Commissie dan niet overwegen het Solidariteitsfonds beschikbaar te stellen in het geval van een overstroming in de toekomst – of in het verleden, want we hebben op dit moment een aanvraag met betrekking tot een overstroming?</p>
    </intervention>
    <intervention id="2-562" speaker_id="28112" name="Gay Mitchell" is_mep="True" mode="spoken">
      <p sl="en">Ik neem notie van wat er is gezegd over de informatie-uitwisseling en in het bijzonder met betrekking tot plotselinge overstromingen. Ik woon toevallig aan de rivier de Dodder in Dublin, en relatief kleine rivieren kunnen in een relatief korte tijd enorme verwoestingen aanrichten in steden.</p>
      <p sl="en">Ik wil vragen of er een handleiding kan worden opgesteld, met daarin bijvoorbeeld zaken als controleren of sluisdeuren vrij zijn en niet worden geblokkeerd door puin, want dat soort dingen veroorzaken zulke schade. Als er een handleiding was, zou deze echt moeten worden gevolgd door de lokale autoriteiten, maar het kunnen ook goede werkwijzen zijn die worden gedeeld binnen de Europese Unie, en dat beveel ik van harte aan.</p>
    </intervention>
    <intervention id="2-563" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Voor de preventie en het beheer van overstromingen is het noodzakelijk dat problemen op het gebied van rivieren op transnationaal niveau worden opgelost. Bovendien zijn enorme investeringen nodig.</p>
      <p sl="ro">Ik wil de Commissie vragen of zij overweegt een gemeenschappelijk binnenwaterbeleid op te stellen, net als het gemeenschappelijk maritiem beleid, dat op geïntegreerde wijze ruimtelijke ordening, bescherming van het mariene milieu, maritiem vervoer en de ontwikkeling van gebieden die aan binnenwateren grenzen of van kustgebieden zal omvatten.</p>
    </intervention>
    <intervention id="2-564" speaker_id="28117" name="Jim Higgins" is_mep="True" mode="spoken">
      <p sl="en">Mijnheer de Voorzitter, de overstromingen gedurende de zomer hebben veel schade aangericht in Ierland, met name aan de infrastructuur, winkels en huizen. De kosten zijn opgelopen tot bijna 1 miljard euro.</p>
      <p sl="en">De schuld kan echter niet geheel bij de regenval worden gelegd; het grootste probleem in Ierland was dat de waterwegen niet onderhouden zijn. De richtlijn inzake waterwegen is een zeer belangrijke richtlijn. Daarnaast ondervonden – en ondervinden nog steeds – de wilde flora en fauna schade, met name zeldzame vogels, omdat de vogelrichtlijn ook niet is uitgevoerd.</p>
    </intervention>
    <intervention id="2-565" speaker_id="photo_generic" name="Janez Potočnik" is_mep="True" mode="spoken">
      <p sl="en">lid van de Commissie . − Ten eerste hebben velen van u het gehad over financiering. Er zijn twee mogelijkheden: de ene is preventie, waarbij we moeten kijken naar het Cohesiefonds; de tweede heeft betrekking op de fondsen op Europees niveau – Interreg en alle activiteiten die daarmee verband houden.</p>
      <p sl="en">Als er zich rampen voordoen, is er in elk geval nog een andere mogelijkheid – die een geacht Parlementslid noemde – namelijk het Europees Solidariteitsfonds. Het Solidariteitsfonds van de Europese Unie heeft zeer duidelijke richtsnoeren met betrekking tot de tenuitvoerlegging en de aard van de schade. In het geval van het Ierse beroep op het Solidariteitsfonds bedroeg de veroorzaakte schade minder dan de drempel, maar de Commissie is nog bezig met de beoordeling van die aanvraag.</p>
      <p sl="en">Als het schadebedrag lager is dan de normale drempel voor de beschikbaarstelling van het Solidariteitsfonds, namelijk 0,6 procent, moet aan de specifieke criteria voor uitzonderlijke beschikbaarstelling worden voldaan. Als het oordeel luidt dat dat hier het geval is, kan de steun worden toegezegd. We moeten die twee zaken – het doel van het een en het doel van het ander – echter niet zomaar door elkaar gooien.</p>
      <p sl="en">Ik ben het ook eens met het delen van goede werkwijzen waarover iemand sprak – ik denk dat het belangrijk is dat beheersplannen op een deugdelijke en correcte manier worden opgesteld. Als het om het grensoverschrijdende effect gaat, steunen we dit ten zeerste in de Kaderrichtlijn Water. De stroomgebiedbenadering is er een die over de grenzen kijkt en die een soort verband vaststelt waarbinnen de lidstaten moeten samenwerken. Ze worden gevraagd samen te werken en zijn dit in feite verplicht als het gaat om het voorbereiden van hun grensoverschrijdende oplossingen.</p>
      <p sl="en">Tot slot wil ik zeggen dat we in 2012 een blauwdruk willen presenteren over wateren en hun beheer. Binnen die blauwdruk willen we drie onderwerpen aan de orde stellen. Een van de onderwerpen waaraan we aandacht willen besteden, is dat van droogtes.</p>
    </intervention>
    <intervention id="2-566" speaker_id="1405" name="De Voorzitter" is_mep="True" mode="spoken">
      <p sl="nl">Vraag nr. 25 van Radvilė Morkūnaitė-Mikulėnienė (H-0262/10):</p>
      <p sl="nl">Betreft: Herziening van Richtlijn 85/337/EEG (milieueffectbeoordeling)</p>
      <p sl="nl">Van tijd tot tijd horen we over problemen bij de planning en uitvoering van grootschalige infrastructuurprojecten, met name in de energiesector. De meeste problemen ontstaan door een gebrek aan transparantie en onpartijdigheid bij de beoordeling van de milieueffecten van zulke projecten. De huidige wetgeving (Richtlijn 85/337/EEG), zo blijkt uit het recente verslag van de Commissie, garandeert niet dat de milieueffectbeoordeling werkelijk onafhankelijk is. Hiervoor worden vooral twee oplossingen aangedragen: ten eerste, een nauwere betrokkenheid van de Commissie bij de beoordelingsprocedure en, ten tweede, ervoor zorgen dat de milieueffectbeoordeling onafhankelijk van de betrokken projectontwikkelaar wordt gefinancierd.</p>
      <p sl="nl">Wanneer is de Commissie van plan de herziene tekst van deze richtlijn in te dienen? Voor welke optie zal de Commissie naar alle waarschijnlijkheid kiezen om de onafhankelijkheid van de milieueffectbeoordeling te verzekeren?</p>
    </intervention>
    <intervention id="2-567" speaker_id="photo_generic" name="Janez Potočnik" is_mep="True" mode="spoken">
      <p sl="en">lid van de Commissie . − Het is waar dat de Richtlijn Milieueffectbeoordeling (MEB) de verantwoordelijkheid voor het verzamelen van de noodzakelijke milieu-informatie en het indienen daarvan bij de overheid bij de projectontwikkelaar legt. Dat leidt echter niet tot een ondoorzichtig en gedeeltelijk MEB-proces, aangezien de richtlijn verschillende beschermingsmechanismen bevat die zorgen voor een transparante en objectieve milieubeoordeling van projecten.</p>
      <p sl="en">Deze beschermingsmechanismen zijn ten eerste te vinden in de beschrijving van de minimale informatie die moet worden opgenomen in het milieueffectrapport dat wordt vereist door de MEB-richtlijn en ten tweede in het overleg met de bevoegde milieuautoriteiten en het publiek. Alle informatie die de projectontwikkelaar verstrekt, moet openbaar worden gemaakt aan de milieuautoriteiten en het publiek, die moeten worden geraadpleegd.</p>
      <p sl="en">De nauwkeurigheid van deze informatie kan in elke fase van de raadplegingen worden betwist, voordat het definitieve besluit is genomen. Dat betekent dat de bevoegde milieuautoriteiten hun eigen mogelijkheden kunnen gebruiken om een goede beoordeling te maken van de verstrekte informatie, terwijl ngo’s of belanghebbende partijen de hele beoordeling kunnen betwisten – en dat gebeurt ook heel vaak – op basis van de verstrekte gegevens, als deze niet overeenkomen met de werkelijke situatie of als ze duidelijk niet voldoen aan de eisen van de MEB-bepalingen. Bij het uiteindelijke besluit om wel of geen toestemming te geven voor de ontwikkeling moet rekening worden gehouden met de resultaten van de raadplegingen en de verzamelde informatie en moeten de voornaamste redenen waarop het is gebaseerd worden vermeld. Ook dit wordt allemaal ter beschikking gesteld aan het publiek.</p>
      <p sl="en">Maar ik moet eerlijk zeggen dat uw vraag zeer relevant is. Na meer dan 20 jaar van tenuitvoerlegging hebben we de gebieden waar verbeteringen nodig zijn geïdentificeerd en zijn we tot de conclusie gekomen dat de MEB-richtlijn moet worden herzien. Mijn doelstelling is om een nieuwe tekst te presenteren die de milieubescherming verder zal verbeteren, rekening zal houden met de uitdagingen op het gebied van klimaatverandering, energie en biodiversiteit, de jurisprudentie van het HvJ zal integreren en de bestaande procedures voor zover mogelijk zal harmoniseren en vereenvoudigen.</p>
      <p sl="en">In dat verband zal de algehele kwaliteit van de milieubeoordelingen een centrale kwestie zijn, en op dat gebied is er zeker ruimte voor verbetering. Aan de ene kant kan de kwaliteitscontrole van de MEB-documentatie die door de projectontwikkelaar wordt ingediend worden verbeterd. Aan de andere kant kan de kwaliteit van het MEB-proces zelf worden versterkt.</p>
      <p sl="en">Mijn diensten zijn al begonnen met de werkzaamheden voor de herziening van de MEB-richtlijn. Eind juni zal worden begonnen met een brede raadpleging van het publiek en de belanghebbenden. U bent uiteraard uitgenodigd om deel te nemen en uw meningen kenbaar te maken.</p>
      <p sl="en">Zodra alle relevante gegevens en informatie op tafel liggen, zal de Commissie een besluit nemen over passende stappen om de MEB-richtlijn te verbeteren, waaronder manieren om de onafhankelijkheid van milieubeoordelingen te garanderen. Elk voorstel van de Commissie zal worden onderworpen aan een wetgevingseffectbeoordeling. Ik kan u nu nog geen datum geven voor het voorstel van de Commissie, maar ik ben zeker van plan dit voorstel tijdens mijn mandaat te presenteren, hoe sneller hoe beter, hoewel er voor die tijd natuurlijk nog behoorlijk wat werk verricht moet worden.</p>
    </intervention>
    <intervention id="2-568" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="en">Dit probleem is belangrijk voor de lidstaten, belangrijk in de zin van projecten die lokaal in de lidstaten worden uitgevoerd en belangrijk in de zin van internationale projecten, als voorbeeld waarvan waarschijnlijk energie-infrastructuurprojecten kunnen gelden, zoals het Nord Stream-project in de Oostzee. Zoals u zei, heeft de samenleving het recht om te participeren, en exploitanten zouden rekening moeten houden met de zorgen van de samenleving, maar op de een of andere manier werd niet eens informatie van onafhankelijke wetenschappers in overweging genomen. Dat is de reden waarom we vandaag debatteren over de noodzaak om een onafhankelijk effectbeoordelingsmechanisme in te stellen, en ik zou u willen vragen of u van mening bent dat de Europese Commissie wat deze kwestie aangaat de nationale wetgeving zou kunnen reguleren of dat, ervan uitgaande dat het om een internationaal project gaat, de Europese Commissie zelf in dergelijke zaken zou kunnen ingrijpen?</p>
    </intervention>
    <intervention id="2-569" speaker_id="photo_generic" name="Janez Potočnik" is_mep="True" mode="spoken">
      <p sl="en">lid van de Commissie . − Het komt erop neer dat u weer in de juiste richting hebt gewezen. Als het project of de investering geen grensoverschrijdende effecten heeft, is het vrij duidelijk hoe het moet worden gedaan. De subsidiariteit staat hier duidelijk op het spel, en daar heb ik niets aan toe te voegen.</p>
      <p sl="en">Als het proces transparant is, als iedereen zich een mening kan vormen – dat was overigens de bedoeling van de eerdere amendementen op de MEB-richtlijn, en in 2003 werd dit onderstreept met het Verdrag van Aarhus dat precies daarvoor moet zorgen – dan moet het proces leiden tot de dingen die u noemt.</p>
      <p sl="en">Het wordt wat ingewikkelder als het grensoverschrijdend is. Wat de richtlijn op dit moment vraagt met betrekking tot grensoverschrijdende zaken, is dat er onderhandelingen of betere informatie-uitwisselingen plaatsvinden met de betrokken partijen. Dat moet al gebeuren op grond van het EPSA-verdrag, maar in de context van de lidstaten van de Europese Unie geldt uiteraard deze MEB-richtlijn.</p>
      <p sl="en">Om eerlijk te zijn heeft de Commissie min of meer een procedurele rol in dat opzicht. We moeten ervoor zorgen dat er rekening wordt gehouden met alle noodzakelijke procedures, noodzakelijke procedures die idealiter zouden leiden tot een onafhankelijke effectbeoordeling, die in eerste instantie wordt uitgevoerd door de projectontwikkelaar, zo nodig wordt gecontroleerd en wordt bekeken door de autoriteiten van de lidstaten. Dat is wat we garanderen. We moeten weten dat we twee belangrijke dingen hebben geïntroduceerd door de opname van het MEB-concept. Het eerste is dat het milieu serieus in aanmerking wordt genomen bij elke investering die wordt gedaan en het tweede is dat in alle gevallen openbare raadpleging plaatsvindt, zodat de zaken transparant zijn. Maar u wijst in de juiste richting. Ik denk dat de vraag, of wat er impliciet achter uw redenering zit, een van de kwesties is die naar mijn mening in de toekomst moet worden aangepakt bij de herziening van de MEB-richtlijn, maar ik kan u nog niets zeggen over de richting die we zullen kiezen. De bespreking begint nu, en ik zal me in de toekomst zeker met deze details bezighouden.</p>
    </intervention>
    <intervention id="2-570" speaker_id="28116" name="Marian Harkin" is_mep="True" mode="spoken">
      <p sl="en">Mijnheer de Voorzitter, ik zal het heel kort houden. Ik wil alleen vragen waarom u hebt besloten vijf vragen aan één commissaris te stellen en maar één aan een andere.</p>
      <p sl="en">Is daar een reden voor? Wij mogen toch verwachten dat er twee of drie vragen aan elke commissaris worden gesteld? Ik wil graag weten wat hier de reden voor is.</p>
    </intervention>
    <intervention id="2-571" speaker_id="1405" name="De Voorzitter" is_mep="True" mode="spoken">
      <p sl="nl">Dat is de volgorde waarin ze zijn ingediend.</p>
    </intervention>
    <intervention id="2-572" speaker_id="4529" name="Sarah Ludford" is_mep="True" mode="spoken">
      <p sl="en">En commissaris Dalli? Missen we die helemaal? Het lijkt me niet dat het vragenuur goed wordt geleid als u één commissaris helemaal niet aan het woord laat.</p>
    </intervention>
    <intervention id="2-573" speaker_id="1405" name="De Voorzitter" is_mep="True" mode="spoken">
      <p sl="nl">Twee commissarissen, in feite.</p>
    </intervention>
    <intervention id="2-574" speaker_id="4538" name="Malcolm Harbour" is_mep="True" mode="spoken">
      <p sl="en">Mijnheer de Voorzitter, ik wil u verzoeken verslag uit te brengen aan het Bureau, en ik spreek nu als voorzitter van de Commissie interne markt, want twee van de voornaamste commissarissen voor mijn commissie hebben vanavond niet de kans gekregen om vragen van leden van mijn commissie en anderen te beantwoorden.</p>
      <p sl="en">Als u aan het begin van deze zitting wist – en het is duidelijk dat u en het zittingssecretariaat dat wisten – dat de tijd beperkt zou zijn, was het allereerst absoluut onnodig om de twee vragen aan het begin die niet gericht waren aan een van de commissarissen te behandelen. De leden van dit Parlement hebben specifiek vragen ingediend aan de commissarissen omdat zij hier zijn, dus die twee hadden direct terzijde geschoven kunnen worden. Als dit nogmaals voorkomt, stel ik voor dat we het Reglement op dit punt aanpassen.</p>
      <p sl="en">Ten tweede was het heel duidelijk hoeveel tijd er beschikbaar was, en daarom had u de vragen moeten verdelen over de drie commissarissen die de moeite hebben genomen en zo vriendelijk zijn geweest om hierheen te komen. Het is een schande dat dit Parlement negeert dat twee commissarissen hierheen zijn gekomen en geen tijd aan hen besteedt. Daarom sta ik er als voorzitter van een commissie op dat u als Voorzitter van deze vergadering een volledig verslag uitbrengt aan het Bureau en onze ernstige ontstemdheid over de zeer slechte organisatie van deze vergadering overbrengt.</p>
    </intervention>
    <intervention id="2-575" speaker_id="1405" name="De Voorzitter" is_mep="True" mode="spoken">
      <p sl="nl">In elk parlement overal ter wereld is er bij het vragenuur gebrek aan tijd en dat is ook vanavond weer zo. Dat gebeurt altijd.</p>
    </intervention>
    <intervention id="2-576" speaker_id="28572" name="Georgios Papastamkos" is_mep="True" mode="spoken">
      <p sl="el">Mijnheer de Voorzitter, ook ik wil wijzen op het feit dat de tijd niet verstandig is verdeeld. Ik had op dit zelfde tijdstip een vergadering van de Commissie visserij en stemmingen, en ik heb deze vergadering van de Commissie visserij en de stemmingen moeten verlaten om op tijd hier te kunnen zijn voor de parlementaire controle. Het lijdt geen twijfel dat de tijd niet goed verdeeld is over de diverse onderdelen van de parlementaire controle. U bent heel erg soepel geweest bij het toestaan van aanvullende vragen. Ik denk echter dat wij ook de commissarissen, en de heer Barnier, respect moeten tonen. Dat gebiedt de parlementaire orde ons. Ik zeg dat tegen u, mijnheer de Voorzitter, met al mijn persoonlijke respect voor u. U komt uit het land waarin de moderne parlementaire democratie wortel heeft geschoten. Een parlementaire democratie kent echter ook orde, regels en beginselen. Ik betreur hetgeen vanavond is gebeurd ten zeerste. Dit eert niemand; dit eert noch het Parlement noch het voorzitterschap, mijnheer de Voorzitter.</p>
    </intervention>
    <intervention id="2-577" speaker_id="1405" name="De Voorzitter" is_mep="True" mode="spoken">
      <p sl="nl">In feite zijn we te laat begonnen, omdat een aantal commissarissen en leden niet aanwezig waren. Dat is een van de redenen waarom dit gebeurt.</p>
    </intervention>
    <intervention id="2-578" speaker_id="2229" name="Bernd Posselt" is_mep="True" mode="spoken">
      <p sl="de">Mijnheer de Voorzitter, ik heb sinds 1994 aan elk vragenuur deelgenomen, maar nog nooit heb ik een dergelijk schandaal meegemaakt. Als u de spreektijd inkort, is het normaal de procedure dat u dit voor elke commissaris doet.</p>
      <p sl="de">Ik had de eerste vraag aan commissaris Dalli, dus ik was er zeker van dat ik aan de beurt zou komen. Op dit moment spreekt voorzitter Barroso tot mijn fractie, en sinds ik drie kwartier geleden bij de bespreking ben weggegaan, heb ik hier 45 minuten op mijn beurt zitten wachten. Daarover had u mij wel kunnen informeren. Ik wil nadrukkelijk opmerken dat ik het niet eens ben met deze gang van zaken, en ik wil u verzoeken het vragenuur in het vervolg niet meer in te korten. Dat is het belangrijkste in een parlement. Wij zijn geen stemmachine voor de gevestigde orde! Elk lid van het Parlement afzonderlijk heeft het recht om deel te nemen aan het vragenuur, dat is een grondrecht dat wij met name hebben overgenomen van het Britse parlementaire systeem.</p>
    </intervention>
    <intervention id="2-579" speaker_id="1405" name="De Voorzitter" is_mep="True" mode="spoken">
      <p sl="nl">Zoals ik al zei, is er in alle parlementen ter wereld altijd te weinig tijd voor het vragenuur – en onze tijd is nu om. Ik laat nog één vraag behandelen.</p>
    </intervention>
    <intervention id="2-580" speaker_id="1405" name="De Voorzitter" is_mep="True" mode="spoken">
      <p sl="nl">Vraag nr. 27 van Kathleen Van Brempt (H-0301/10):</p>
      <p sl="nl">Betreft: De vogel- en habitatrichtlijn</p>
      <p sl="nl">De vogelrichtlijn (79/409/EEG) en de habitatrichtlijn (92/43/EEG) staan permanent onder druk. Zo is het gebruikelijk om te beweren dat ze economische ontwikkeling in de weg staan. Nochtans bewijst het voorbeeld van de Antwerpse haven het tegenovergestelde. Bijna het hele havengebied is aangeduid als bijzondere beschermingszone onder de vogelrichtlijn, maar toch gaan natuurbehoud en- ontwikkeling hier hand in hand met economische ontwikkeling, zoals de commissaris onlangs nog zelf heeft kunnen vaststellen. Gezien de druk die er bestaat om deze richtlijnen te versoepelen, lijkt het me gepast om in dit jaar van de biodiversiteit aan de commissaris te vragen wat zijn oordeel is over de vogel- en habitatrichtlijn:</p>
      <p sl="nl">Gaat de commissaris akkoord met voorzitter Barroso, die in een brief aan premier Balkenende aangaf dat niet de herziening van de vermelde richtlijnen nodig is, maar integendeel stabiliteit in het desbetreffende wettelijk kader en dat deze richtlijnen voldoende ruimte laten voor economische ontwikkeling?</p>
    </intervention>
    <intervention id="2-581" speaker_id="photo_generic" name="Janez Potočnik" is_mep="True" mode="spoken">
      <p sl="en">lid van de Commissie . − De Habitatrichtlijn en de Vogelrichtlijn van de EU bieden in hun huidige vorm de noodzakelijke flexibiliteit om natuurbescherming en economische ontwikkeling met elkaar verenigbaar te maken. De Commissie acht een herziening op dit moment niet gerechtvaardigd. De redenen zijn als volgt:</p>
      <p sl="en">De natuurwetgeving van de EU geeft wereldwijd het voorbeeld voor natuurbescherming – aangestuurd door wetenschap, wettelijk te handhaven en gebaseerd op ecosystemen als basiseenheid. Het Natura-netwerk is een van de meest geavanceerde, meest uitgebreide en meest flexibele systemen van natuurbescherming in de wereld. Het is een van de grootste verworvenheden van het milieubeleid van de Europese Unie.</p>
      <p sl="en">Biodiversiteit is een essentiële milieuprioriteit voor de Commissie in de huidige zittingsperiode. In maart van dit jaar heeft de Raad opnieuw bevestigd dat beschermde gebieden en ecologische netwerken een hoeksteen vormen van onze inspanningen om de biodiversiteit te behouden en het belang benadrukt van volledige tenuitvoerlegging van de Vogelrichtlijn en de Habitatrichtlijn en versnelde voltooiing van het Natura 2000-netwerk.</p>
      <p sl="en">We bevinden ons nu in een cruciale fase van de tenuitvoerlegging van de wetgeving. In heel Europa nadert het proces van het aanwijzen van Natura 2000-locaties zijn voltooiing, en de prioriteit is nu ervoor zorgen dat het Natura 2000-netwerk effectief wordt beheerd en voldoende middelen krijgt om de doelstellingen volledig te kunnen bereiken.</p>
      <p sl="en">De Habitatrichtlijn van de EU is een uniek, flexibel hulpmiddel dat het mogelijk maakt landbouw, visserij, bosbouw, jacht en zelfs grote ontwikkelingsprojecten uit te voeren op een manier die de ecologische waarde van ons natuurlijk erfgoed niet vernietigt. Natura-locaties zijn geen afgesloten gebieden waar menselijke activiteiten en economische ontwikkeling uitgesloten zijn. De meeste locaties zijn levende landschappen die zijn ontstaan als gevolg van jarenlang menselijk ingrijpen. Het aanwijzen van een Natura-locatie betekent niet dat de economische activiteiten binnen dat gebied moeten worden gestaakt. Integendeel, er zijn veel voorbeelden zoals de haven van Antwerpen – die ik onlangs heb bezocht en die u ook noemde in uw vraag – waar de economische ontwikkeling met succes doorgaat naast natuurbescherming. Correcte tenuitvoerlegging van de bepalingen van de natuurrichtlijnen, vroege integratie van milieuvraagstukken in het planningsproces en brede informatie en betrokkenheid van alle belanghebbenden zijn essentieel voor zulke succesverhalen.</p>
      <p sl="en">Tot slot moeten we, gezien het feit dat we de politieke doelstelling van het tot stilstand brengen van het verlies aan biodiversiteit in 2010 niet hebben gehaald, nagaan waarom dit is mislukt. In dat verband zullen we ook in detail moeten evalueren of de tenuitvoerlegging van onze bestaande wetgeving effectief is om de biodiversiteit te beschermen en moeten nadenken over de verbeteringen die uiteindelijk nodig zijn.</p>
    </intervention>
    <intervention id="2-582" speaker_id="5729" name="Kathleen Van Brempt" is_mep="True" mode="spoken">
      <p sl="en">Ik zal het heel kort houden; dit was het antwoord dat ik wilde horen. Ik denk dat alle milieuorganisaties en een groot aantal economische spelers, die wel vinden dat dit een zeer goede richtlijn is, heel blij zullen zijn om dat van u te horen.</p>
    </intervention>
    <intervention id="2-583" speaker_id="1405" name="De Voorzitter" is_mep="True" mode="spoken">
      <p sl="nl">Vragen die bij gebrek aan tijd niet aan bod gekomen zijn, zullen schriftelijk worden beantwoord (zie bijlage).</p>
      <p sl="nl">Het vragenuur is gesloten.</p>
      <a text="(De vergadering wordt om 20.35 uur onderbroken en om 21.00 uur hervat)"/>
    </intervention>
  </section>
  <section id="creitem32" title="16. Genderaspecten van de economische neergang en de financiële crisis - Evaluatie van de resultaten van de routekaart voor de gelijkheid van vrouwen en mannen 2006-2010 en aanbevelingen voor de toekomst - Handvest van de rechten van de vrouw - follow-up (debat)">
    <intervention id="2-586" speaker_id="4346" name="De Voorzitter" is_mep="True" mode="spoken">
      <p sl="nl">Aan de orde is de gecombineerde behandeling van:</p>
      <p sl="nl">het verslag (A7-0155/2010) van Raül Romeva i Rueda, namens de Commissie rechten van de vrouw en gendergelijkheid, over de genderaspecten van de economische neergang en de financiële crisis [2009/2204(INI) ],</p>
      <p sl="nl">het verslag (A7-0156/2010) van Ilda Figueiredo, namens de Commissie rechten van de vrouw en gendergelijkheid, over de evaluatie van de resultaten van de routekaart voor de gelijkheid van vrouwen en mannen 2006-2010 en aanbevelingen voor de toekomst [2009/2242(INI) ], en</p>
      <p sl="nl">de mondelinge vraag (O-0059/2010) van Zita Gurmai en Britta Thomsen, namens de S&amp;D-Fractie, Ilda Figueiredo en Eva-Britt Svensson, namens de GUE/NGL-Fractie, Antonyia Parvanova, namens de ALDE-Fractie, en Marije Cornelissen, namens de Verts/ALE-Fractie, aan de Commissie: Handvest van de rechten van de vrouw - follow-up [2010/2692(RSP) ] (B7-0305/2010).</p>
    </intervention>
    <intervention id="2-587" speaker_id="28409" name="Raül Romeva i Rueda" is_mep="True" mode="spoken" role="rapporteur">
      <p sl="es">Mijnheer de Voorzitter, ik dank u dat u mij de gelegenheid geeft over deze kwestie te praten. Laat ik beginnen met een vraag. Het is een heel eenvoudige vraag, maar wel een vraag die heel goed duidelijk maakt wat nu eigenlijk het probleem is waar we hier over praten: zouden we vandaag ook dit debat hebben gevoerd als we geen Lehman Brothers maar een Lehman Sisters hadden gehad? Dat zullen we nooit weten, want er is geen Lehman Sisters. Wel is duidelijk dat de situatie dan heel anders was geweest dan de situatie waarin we ons nu bevinden met de kredietcrisis en de financiële en economische crisis.</p>
      <p sl="es">Er is een buitengewoon grote consensus onder vrouwelijke economen – zowel feministes als niet-feministes – dat de huidige crises zijn veroorzaakt door organisaties die in essentie worden geleid door mannen. We beschikken dus over een objectieve aanwijzing dat mannen rechtstreeks verantwoordelijk zijn voor deze situatie.</p>
      <p sl="es">We kunnen niet zeggen dat er geen crisis was ontstaan als de meerderheid van de bestuurders vrouwen waren geweest. Wel lijkt het mij evident dat de crisis dan andere oorzaken had gehad en ook anders zou zijn aangepakt, en natuurlijk zou ook het huidige herstel anders vorm hebben gekregen.</p>
      <p sl="es">Ik denk dat het belangrijk is om nog een ander gegeven onder de aandacht te brengen: de financiële instellingen die naar verhouding de meeste vrouwen in hun bestuursorganen hebben, hebben veel minder onder crisissituaties geleden. Dat moet ons aan het denken zetten. En dat is ook precies wat we in dit verslag doen.</p>
      <p sl="es">Met dit verslag willen we in overweging geven dat we deze crisis niet alleen moeten zien als een buitengewoon ernstig probleem maar ook als een kans om iets te doen aan de onderliggende oorzaken ervan. Het feit dat in veel beleidsplannen onvoldoende navolging wordt gegeven aan het beginsel van gelijke behandeling is één van die oorzaken.</p>
      <p sl="es">In dit verband wil ik wijzen op enkele tekortkomingen in de beleidsreacties op deze crisis. Beleidsmatig is onvoldoende gebruik gemaakt van de mogelijkheden die de crisis biedt. Zo is nergens in de strategie voor de periode na Lissabon, de Strategie 2020, het genderaspect meegenomen. Vooralsnog is er tenminste geen expliciet verlangen tot het vaststellen van macro-economische beleidsplannen en werkgelegenheidsrichtsnoeren met een duidelijk genderaspect. Verklaringen zijn mooi, maar we hebben concrete toezeggingen nodig.</p>
      <p sl="es">Doel van dit verslag is om op zijn minst een begin te maken met het debat hierover en enkele kwesties aan de orde te stellen die volgens ons belangrijk zijn. We zijn ons ervan bewust dat sommige lidstaten, sommige regeringen – waaronder de regering van het land dat nu het voorzitterschap waarneemt – al leiding geven aan het debat over dit thema en al enkele kwesties aan de orde hebben gesteld. Wij benadrukken en erkennen hun rol in dit debat. Daarnaast spreken we ook onze steun uit aan de komende voorzitterschappen, die soortgelijke kwesties op de agenda gaan zetten, of dat tenminste willen proberen.</p>
      <p sl="es">Maar ik denk dat het belangrijk is om ook op iets anders te wijzen. Als we deze fouten werkelijk willen corrigeren, is het erg belangrijk dat we begrijpen dat een van de kernoorzaken het gebrek aan politieke wil is om een duidelijk beleid van gelijke behandeling te formuleren.</p>
      <p sl="es">Vandaar dat we in dit verslag op de eerste plaats om politieke wil vragen, op de tweede plaats om verbeeldingskracht – ook belangrijk – en ten derde, en dit is de kern van het verslag, om concrete, duidelijke en vooral verplichte maatregelen, want goede voornemens zijn er al genoeg!</p>
      <p sl="es">Wat we nodig hebben zijn duidelijke, en ik zeg het nog maar een keer, verbindende toezeggingen, toezeggingen die verplichtingen opleggen, die nagekomen moeten worden. Bijvoorbeeld het scheppen van volledige werkgelegenheid voor zowel vrouwen als mannen, maar vooral voor vrouwen. Dat zou een doel op zichzelf moeten zijn.</p>
      <p sl="es">Een concrete doelstelling is bijvoorbeeld om het percentage werkenden onder de vrouwelijke beroepsbevolking vóór 2020 te verhogen tot 75 procent, of om de salariskloof te verminderen tot 0 of maximaal 5 procent, iets waar we al heel lang om vragen. Dit zijn maatregelen waar tenminste al over wordt gesproken en die volgens sommigen van ons – en ik herhaal het nog maar keer – een verplicht karakter moeten hebben.</p>
      <p sl="es">We weten dat zowel commissaris Reding als het Spaanse voorzitterschap deze kwesties herhaaldelijk aan de orde hebben gesteld. Niet alleen de overige fracties maar ook andere landen moeten begrijpen dat dit geen gril is, maar een verplichting, een noodzaak en – ik heb het al eerder gezegd – een kans die ons door de huidige crisis wordt geboden. Ik wil afsluiten met mijn erkentelijkheid te betuigen voor het werk, de steun en alle bijdragen van de verschillende fracties, die ons in staat hebben gesteld een consensus-, een compromistekst te maken waarin niet alleen duidelijk wordt aangegeven wat het probleem is, maar ook wat de oplossing kan en moet zijn.</p>
    </intervention>
    <intervention id="2-588" speaker_id="4466" name="Ilda Figueiredo" is_mep="True" mode="spoken" role="rapporteur">
      <p sl="pt">Mijnheer de Voorzitter, mevrouw de commissaris, het verslag dat ik hier presenteer is het resultaat van de collectieve werkzaamheden binnen de Commissie rechten van de vrouw en gendergelijkheid, waarvan ook een hoorzitting met vrouwenorganisaties, deskundigen en deelname van de Europese Commissie zelf deel uitmaakten. Ik bedank iedereen voor zijn of haar bijdrage.</p>
      <p sl="pt">Bij de evaluatie van de routekaart voor de gelijkheid van vrouwen en mannen 2006-2010 hebben we vastgesteld dat er enige voortgang geboekt was, in het bijzonder op enkele fundamentele aspecten van de gelijkheid tussen vrouwen en mannen, maar dat er in werkelijkheid onvoldoende politiek gewicht was om hier volledig uitvoering aan te geven.</p>
      <p sl="pt">Met name dient gewezen te worden op de nog steeds bestaande ongelijkheden in het dagelijks leven, zoals het probleem van de toegang tot banen met rechten en een waardig salaris, de armoede, het voortbestaan van discriminatie en stereotypen die de ongelijkheid in stand houden, bijvoorbeeld bij de toegang tot opleiding en promotie op het werk, naar leidinggevende posities, en in het economische en politieke leven. Daaraan wordt ook bijgedragen door bestaande tegenstrijdigheden in EU-beleid, en dit heeft geleid tot een situatie waarin meer dan 85 miljoen mensen in armoede leven, in meerderheid vrouwen en kinderen, tengevolge van werkloosheid, onzekere banen, lage lonen, pensioenen die onder de minimum levensstandaard liggen en gebrekkige toegang tot openbare voorzieningen van goede kwaliteit.</p>
      <p sl="pt">De huidige economische en sociale crisis heeft met name voor vrouwen ernstige gevolgen, en leidt tot een toename van de ongelijkheid en van de discriminatie. Dat geldt bijvoorbeeld voor de kloof in de beloning van mannen en vrouwen, die gemiddeld 17 procent bedraagt, en voor de indirecte discriminatie, die doorgaans verergert als de werkloosheid stijgt, en vrouwen en meisjes treft.</p>
      <p sl="pt">Ook de banen die de afgelopen jaren gecreëerd zijn, vooral de banen van jongeren en vrouwen, zijn overwegend onzekere en slecht betaalde banen, waarin de fundamentele rechten niet gerespecteerd worden, in het bijzonder als het gaat om het moederschap. Dat heeft mede geleid tot een laag geboortecijfer. Bijzonder ernstig is de veelvuldige discriminatie waarvan specifieke groepen vrouwen het slachtoffer zijn, in het bijzonder ouderen, vrouwen die de zorg hebben voor anderen die van hen afhankelijk zijn, migrantenvrouwen of vrouwen die tot een minderheid behoren, en vrouwen met een handicap.</p>
      <p sl="pt">Naast de grote armoede en de grote werkloosheid dragen ook geweld en discriminatie bij aan het in stand houden en zelfs een toename van de handel in vrouwen en kinderen, en aan de prostitutie in verschillende landen van de Europese Unie. Dit vraagt om dringende maatregelen. Helaas is het genderperspectief niet op een bevredigende manier meegenomen in de voorstellen die door de Commissie in de EU-strategie voor 2020 gedaan worden. We hopen dan ook dat hier opnieuw naar gekeken zal worden, en vooral dat de commissaris bij het uitwerken van de gendergelijkheidsstrategie zal ingaan op al deze kwesties. Maar dit gaat verder dan slechts één beleidsterrein van de Europese Commissie, en er is een veel grotere betrokkenheid nodig. Van de vele maatregelen die in dit verslag aan de orde komen, wil ik hier op vier onderwerpen ingaan.</p>
      <p sl="pt">Op institutioneel vlak stellen wij voor de nieuwe strategie voor gendergelijkheid in de Europese Unie gestalte te geven door middel van een actieprogramma en een politiek engagement op basis van het Actieplatform van Beijing en van de resultaten die daaruit zijn voortgekomen, vanuit de overweging dat de mensenrechten van vrouwen en jonge meisjes een onvervreemdbaar, integraal en ondeelbaar deel uitmaken van de universele mensenrechten. We bepleiten daarnaast dat de Raad het nieuwe voorstel aanneemt van de Europese Commissie over de strategie voor gendergelijkheid, na raadpleging van het Europees Parlement, om er meer politiek gewicht aan te verlenen en een nieuwe impuls aan het gelijkekansenbeleid te geven, en daar EU-middelen voor uit te trekken om de tenuitvoerlegging daarvan te faciliteren; dat de Raad, de Commissie en het Europees Parlement jaarlijks een bijeenkomst van de drie instellingen houden over de vorderingen die zijn gemaakt in het kader van de strategie voor gendergelijkheid in de Europese Unie, en dat er een jaarlijkse conferentie over gendergelijkheid wordt gehouden, waaraan wordt deelgenomen door vrouwenorganisaties en vakbondsorganisaties van de lidstaten, en verder uiteraard door leden van het Europees Parlement en van de nationale parlementen, waarbij telkens een tevoren bepaald thema centraal zal staan.</p>
      <p sl="pt">Verder wijs ik nog op de noodzaak om bij de voorbereiding van alle voorstellen de methode van gendermainstreaming toe te passen, en tot slot - ik ga zo afronden, mijnheer de Voorzitter - wijs ik op ons dringende verzoek tot toepassing en concretisering van de maatregelen die al zijn aangekondigd, zowel als het gaat om het Europees Genderinstituut en het Europees Waarnemingscentrum voor gendergerelateerd geweld, als om het onverkort uitvoeren van bestaande richtlijnen, zodat de emancipatie van vrouwen en hun persoonlijke en beroepsmatige ontwikkeling centraal kunnen komen te staan in ons initiatief en in de strategie zelf. Ik dank u zeer. Ik vertrouw erop dat u onze aanbevelingen in aanmerking zult nemen.</p>
    </intervention>
    <intervention id="2-590" speaker_id="23805" name="Zita Gurmai" is_mep="True" mode="spoken">
      <p sl="en">auteur . − Mijnheer de Voorzitter, het feit dat de Commissie ervoor heeft gekozen haar belofte om de gelijkheid van mannen en vrouwen werkelijkheid te laten worden, te herhalen en te versterken, is een welkome ontwikkeling. De gekozen vorm is een document dat een ‘Vrouwenhandvest’ wordt genoemd en wordt gepresenteerd ter gelegenheid van de Internationale Vrouwendag.</p>
      <p sl="en">Dit document is het gevolg van de belofte van Commissievoorzitter Barroso aan het Europees Parlement om een vrouwenhandvest op te stellen, tijdens besprekingen voorafgaand aan zijn verkiezing voor een tweede ambtstermijn. Het document is ook opgesteld ter gelegenheid van de vijftiende verjaardag van het Platform voor Actie van de Wereldvrouwenconferentie van de VN in Beijing en de dertigste verjaardag van het VN-verdrag inzake de uitbanning van alle vormen van discriminatie van vrouwen. Het document vervult dus vele rollen, die allemaal belangrijk zijn.</p>
      <p sl="en">Hoe is de Commissie van plan de andere EU-instellingen, het maatschappelijk middenveld en andere belanghebbenden bij dit initiatief te betrekken?</p>
      <p sl="en">Een recente Eurobarometerenquête over gendergelijkheid wees uit dat 62 procent van de Europeanen van mening is dat genderongelijkheid nog in veel delen van de samenleving voorkomt. Hoe gaat het Vrouwenhandvest dit beeld van ongelijkheid aanpakken? Hoe kan de inhoud van het Vrouwenhandvest worden vertaald naar meetbare en duidelijke doelstellingen?</p>
      <p sl="en">Zoals gebruikelijk zal de Commissie blijven werken op basis van een vijfjarenstrategie voor gelijkheid tussen vrouwen en mannen. De huidige routekaart geldt voor de periode 2006-2010. Hoe wordt de volgende vijfjarenstrategie voor gendergelijkheid van de Commissie gekoppeld aan het Vrouwenhandvest en hoe worden de belanghebbenden bij dit werk betrokken?</p>
      <p sl="en">Met betrekking tot de toekomst laat het verslag duidelijk zien waar onze huidige problemen liggen: onder meer de behoefte aan meer gegevens en het feit dat prestaties op het gebied van gendergelijkheid niet naar behoren worden beoordeeld bij gebrek aan duidelijke doelstellingen. Als u vastbesloten bent resultaten te behalen, moeten we de oorzaken van de ongelijkheid evalueren en de resultaten van onze handelingen beoordelen. Het verslag gaat over het beoordelen van de routekaart voor gendergelijkheid tussen 2006 en 2010, maar we moeten natuurlijk ambitieuzer zijn.</p>
      <p sl="en">Tot slot wil ik het Europees beschermingsbevel nog noemen; we mogen niet langer wachten en moeten alle vrouwelijke slachtoffers in Europa de beste bescherming bieden. Ik verzoek de Commissie en de Raad onder leiding van het Spaanse voorzitterschap zo snel mogelijk een progressieve en effectieve overeenkomst te bereiken.</p>
    </intervention>
    <intervention id="2-591" speaker_id="28134" name="Eva-Britt Svensson" is_mep="True" mode="spoken">
      <p sl="sv">auteur . − Mijnheer de Voorzitter, in een perfecte wereld had dit debat vanavond niet plaats hoeven te vinden. Dan zouden we in een samenleving leven waarin mannen en vrouwen gelijk zijn. Maar we leven niet in een perfecte wereld en daarom voeren we dit debat. Het mag echter niet bij een debat blijven. Er zijn concrete maatregelen nodig om de rechten van vrouwen en onze inspanningen ter bevordering van gendergelijkheid een duwtje in de rug te geven.</p>
      <p sl="sv">Een handvest voor de rechten van de vrouw, een handvest met een omvattende benadering op alle beleidsgebieden, is broodnodig. Ik denk en geloof dat het niet volstaat om verklaringen af te leggen en mooie woorden te spreken met betrekking tot gelijkheid. Individuele, kleinschalige maatregelen op verschillende gebieden volstaan niet. Er is een algemene aanpak van gelijkheidskwesties vereist – de gelijkheidsstrategie, het verslag van mevrouw Figueiredo – maar bovendien hebben we een universeel handvest voor de rechten van de vrouw nodig.</p>
      <p sl="sv">Om zo een handvest op te stellen, moeten we volgens mij gebruik maken van de kennis, de competentie en de ervaring die ook buiten het Parlement aanwezig is. Vrouwenorganisaties, niet-gouvernementele organisaties, het maatschappelijk middenveld in het algemeen beschikken over kennis, competentie en ervaring die wij zouden moeten gebruiken wanneer we een universeel handvest opstellen.</p>
      <p sl="sv">De Commissie kan een proces tussen de Europese instellingen, de nationale parlementen, niet-gouvernementele organisaties, enzovoort opstarten en coördineren om zo een handvest op te stellen. Ik ben ervan overtuigd dat we dankzij het engagement van mevrouw Reding op het gebied van gendergelijkheid de mogelijkheid hebben om samen met de Commissie zo een handvest tot stand te brengen.</p>
      <p sl="sv">Ik zou ook willen zeggen dat we vaak – in ieder geval voor elke verkiezing van het Europees Parlement – bespreken hoe we meer vrouwen kunnen laten deelnemen aan parlementsverkiezingen en hoe we meer vrouwen kunnen laten deelnemen aan de politieke besluitvorming in het algemeen. In dit opzicht vind ik dat het niet volstaat dat we vrouwen oproepen om deel te nemen aan de verkiezingen. Vrouwen en onze kiezers in het algemeen zijn slimmer dan dat. Zij kijken natuurlijk naar wat we hebben gedaan om hun dagelijks leven te veranderen en wat we in het Parlement hebben gedaan om hun levenssituatie te verbeteren, enzovoort.</p>
      <p sl="sv">Daarom moeten we nu deze zittingstermijn gebruiken om vrouwen in de EU en de wereld te tonen dat we ergens echt een verschil maken voor de realiteit waarin de meeste vrouwen leven.</p>
    </intervention>
    <intervention id="2-592" speaker_id="34234" name="Antonyia Parvanova" is_mep="True" mode="spoken">
      <p sl="bg">auteur. – Nu wij de resultaten evalueren die met de routekaart voor de gelijkheid van vrouwen en mannen zijn bereikt en tegelijk de toekomstige richtingen in deze sfeer proberen uit te zetten, dienen we bijzondere aandacht te besteden aan elk beleid dat direct dan wel indirect van invloed is op de gelijkheid tussen beide geslachten.</p>
      <p sl="bg">Wij verwachten dat de Europese Commissie komt met een beleid voor vrouwen die slachtoffer zijn geworden van onrecht, discriminatie, honger, armoede, mensensmokkel en alle mogelijke vormen van geweld. We moeten ons bewust zijn van het feit dat, ook al hoort de gelijkheid van vrouwen en mannen een absolute vereiste te zijn om de fundamentele mensenrechten ten volle te kunnen uitoefenen, en zou het een basisprincipe moeten zijn voor de Europese Unie, er voor vrouwen nog altijd elementen van ongelijkheid bestaan op het politieke vlak en in hun dagelijks leven.</p>
      <p sl="bg">Het is daarom van groot belang dat we werken aan de consolidatie van beleid dat is gericht op gelijkheid van de geslachten en dat een instrument vormt voor economische ontwikkeling en sociale cohesie. We moeten inzien dat er behoefte bestaat aan een nieuw en sociaal duurzaam model dat ertoe kan leiden dat alle vaardigheden die vrouwen bezitten in de economie worden geïntegreerd, dat de balans van verantwoordelijkheden tussen vrouwen en mannen in het openbare en het persoonlijk leven zich herstelt en dat er waarborgen komen voor een soortgelijk evenwicht tussen het leven in de beroeps- en de privésfeer.</p>
      <p sl="bg">Binnen de context van het besproken rapport over een routekaart voor de gelijkheid van vrouwen en mannen is deze mondelinge vraag van groot belang voor de houding van het Europees Parlement ten aanzien van beleid om de gelijkheid tussen de geslachten te bevorderen. Ik ben van mening dat met het Handvest voor de rechten van de vrouw, later dit jaar gevolgd door een strategie om de naleving daarvan af te dwingen, de vooruitgang die de laatste decennia op dit gebied is geboekt moet worden geconsolideerd en dat er een stabiel Europees beleid moet worden geformuleerd om tot een meer complete samenleving te komen.</p>
      <p sl="bg">We verwachten dat de Commissie in de strategie voor gelijkheid van vrouwen en mannen komt met maatregelen die waarborgen bieden voor concrete wetgevende initiatieven bij het bestrijden van geweld tegen vrouwen, en met legislatieve en niet-legislatieve instrumenten om een einde te maken aan discriminatie op de arbeidsmarkt, verschillen in betaling, de inzet van vrouwen voor ongeschoold werk, met effectieve maatregelen om in het kader van de Europese strategie 2020 de arbeidsparticipatie en de sociale voordelen voor vrouwen te vergroten, met programma’s om de deelname van vrouwen aan de ‘groene’ economie te stimuleren, met beleid om vrouwen beter vertegenwoordigd te laten zijn bij de besluitvorming op bestuurlijk niveau, en met adequate wijzigingen in de wetgeving om meer vrouwen in leidinggevende functies geplaatst te krijgen.</p>
      <p sl="bg">Het is onze gemeenschappelijke plicht ervoor te zorgen dat men zich meer bewust wordt van de rechten van de vrouw en ik ben van mening dat onze gezamenlijke inspanningen zullen leiden tot een effectief Europees beleid dat is gericht op gelijkheid van vrouwen en mannen en waarvan de uitvoering wordt gewaarborgd door reële strategieën, maatregelen om deze toe te passen en concrete programma’s. Graag wil ik er hier met nadruk op wijzen dat tijdens de thans heersende wereldomvattende economische crisis de rol van de vrouwen in de agrarische sector van doorslaggevend belang is.</p>
      <p sl="bg">Ons gezamenlijk optreden om de verschillen in werkgelegenheid weg te nemen en ervoor te zorgen dat meer vrouwen worden betrokken bij de leiding van commerciële bedrijven en, meer in het algemeen, bij alle mogelijke vormen van maatschappelijke activiteit, zal garant staan voor positieve resultaten. Wanneer de gelijkheid van de beide geslachten wordt gerealiseerd, zal dat op de productiviteit en de economische groei een heilzame invloed hebben en voor onze samenlevingen talrijke sociale en economische voordelen met zich meebrengen.</p>
      <p sl="bg">Commissaris, het schort ons gewoonweg aan ambitie. We zijn onwillig de kracht van het Europees Parlement te bewijzen. Wij moeten rekenschap afleggen aan onze kiezers, en zij zien de onopgeloste kwestie van ongelijkheid van de geslachten als hét grote probleem waarvoor de Europese Unie zich gesteld ziet. Daarom verwachten wij dat u ons steunt, zodat wij samen aan een oplossing van dat probleem kunnen werken.</p>
    </intervention>
    <intervention id="2-593" speaker_id="96726" name="Marije Cornelissen" is_mep="True" mode="spoken">
      <p sl="en">auteur . − Mijnheer de Voorzitter, het is bijna een jaar geleden dat ons Europees Parlement is gekozen. Het is bijna een half jaar geleden dat commissaris Reding is aangesteld. We hebben samen dus nog vier jaar te gaan om echt een verschil te maken voor vrouwen en mannen. Hoe wij als Parlement en mevrouw Reding als commissaris aan het eind van die vier jaar worden beoordeeld, zal afhangen van de maatregelen die we nemen en de steun die we kunnen winnen in de maatschappij.</p>
      <p sl="en">Niemand zal onder de indruk zijn van alleen maar woorden. Ik wil niet over vier jaar moeten zeggen: "Kijk, dit is een stuk papier van mevrouw Reding, en hier is een enorme stapel resoluties van het Parlement." Ik wil kunnen zeggen: "Ja, wij hebben ervoor gezorgd dat alle vaders in Europa twee weken ouderschapsverlof krijgen. Ja, wij hebben onze gelijkheidswetten uitgebreid naar alle terreinen en gezorgd dat ze ook van toepassing zijn op transseksuelen. Ja, wij hebben een systeem ingesteld dat genderpariteit garandeert voor de volgende Europese Commissie." Ik wil zeggen: "Ja, het beloningsverschil tussen mannen en vrouwen wordt kleiner, want meer vrouwen hebben een fatsoenlijke baan met een fatsoenlijk salaris. En ja, het verschil tussen mannen en vrouwen op het gebied van zorg wordt kleiner, want meer mannen leveren hun bijdrage aan de onbetaalde zorg."</p>
      <p sl="en">Ik hoop dat alle fracties in dit Parlement zich zullen verenigen om morgen twee sterke verslagen af te leveren – de verslagen van mevrouw Figueiredo en de heer Romeva i Rueda – en ik hoop dat mevrouw Reding de moed zal hebben om deze verslagen om te zetten in daden, zelfs als er niet op voorhand een eenvoudige meerderheid is in de Raad.</p>
      <p sl="en">We kunnen dit niet alleen. We moeten degenen voor wie dit belangrijk is erbij betrekken. Ik ben niet erg gelukkig met de manier waarop het Vrouwenhandvest tot nu toe is opgesteld, zonder betrokkenheid van het Parlement of het maatschappelijk middenveld, maar ik zal accepteren dat dit de manier is waarop de Europese Commissie de openingszet heeft gedaan om haar betrokkenheid bij gendergelijkheid te tonen.</p>
      <p sl="en">Het is belangrijker wat er nu gebeurt. In antwoord op onze vragen zou ik heel graag van mevrouw Reding willen horen hoe zij een ambitieuze strategie voor de komende vier jaar gaat opstellen.</p>
    </intervention>
    <intervention id="2-594" speaker_id="photo_generic" name="Isabel Martínez Lozano" is_mep="True" mode="spoken">
      <p sl="es">fungerend voorzitter van de Raad. – Goedemiddag, mijnheer de Voorzitter. Dank u, dat u mij de gelegenheid geeft om vanavond aan dit debat deel te nemen. Namens het fungerend voorzitterschap van de Raad complimenteer ik u met de verslagen die u ons vandaag heeft voorgelegd. Ze geven zonder twijfel een juiste beschrijving van de problemen waar Europese vrouwen zich in deze moeilijke tijden voor gesteld zien, alsook van de uitdagingen waar wij als politici de komende jaren mee te maken zullen krijgen.</p>
      <p sl="es">Aan de oplossing van de problemen die u vanavond aan de orde stelt, werkt het Spaanse voorzitterschap nu al zes maanden en de Commissie al enkele jaren.</p>
      <p sl="es">Een deel van ons werk, een deel van het werk van het Spaanse voorzitterschap, was zoals gezegd gericht op het genderaspect van de nieuwe strategie voor groei en werkgelegenheid, de EU-2020-strategie, die naar verwachting donderdag 17 juli zal worden aangenomen. Dit wordt ongetwijfeld een cruciaal instrument, dat het komende decennium zijn stempel zal drukken op al onze beleidsplannen.</p>
      <p sl="es">Behalve dat we het genderaspect in deze strategie hebben geïntegreerd, hebben we ook geprobeerd om de bestrijding van seksegerelateerd geweld bovenaan de agenda te krijgen. Feit is dat seksegerelateerd geweld, dat ongetwijfeld de vreselijkste uiting van ongelijkheid tussen man en vrouw is, nog steeds in alle lidstaten een ernstig sociaal probleem vormt, zoals ook wordt erkend in de verslagen die zojuist zijn voorgelegd.</p>
      <p sl="es">We hebben dus enkele conclusies aangenomen gericht op het bevorderen van de doelstellingen en instrumenten van de Commissie en de lidstaten voor de bestrijding van geweld tegen vrouwen. De aangenomen tekst verbindt de 27 lidstaten, alsook de Commissie, tot het ontwikkelen van gemeenschappelijke initiatieven en instrumenten voor het bestrijden van deze zweer in onze samenleving.</p>
      <p sl="es">Eén van deze conclusies is dat een Europese strategie ter voorkoming en bestrijding van seksegerelateerd geweld moet worden geformuleerd. De Commissie werkt hier al aan. Het zwaartepunt van deze strategie moet liggen bij het verzamelen van vergelijkbare informatie op Europese schaal, het vaststellen van gemeenschappelijke doelstellingen en instrumenten, en de oprichting van een Europese waarnemingspost voor geweld tegen vrouwen, waartoe de eerste stappen moeten worden gezet.</p>
      <p sl="es">Verder weet u dat de Raad in zijn conclusies, wat dit thema betreft, ook de oprichting voorstelt van een gratis hulplijn voor de slachtoffers van deze vorm van geweld, en een reeks maatregelen voor het versterken van hun sociale bescherming. Ook hebben we de Commissie gevraagd om te onderzoeken of er een rechtsgrond is voor mogelijke nieuwe wetgeving die ons in staat stelt dit type misdrijven in alle lidstaten doeltreffender te bestrijden.</p>
      <p sl="es">Aan de andere kant is gelijke behandeling opnieuw onderwerp van Europees debat geworden nu de Raad Werkgelegenheid, Sociaal beleid, Volksgezondheid en Consumentenzaken van 7 juni jongstleden de richtsnoeren voor het werkgelegenheidsbeleid van de lidstaten heeft goedgekeurd. Zoals ik zo-even heb gezegd, zullen die richtsnoeren nu worden voorgelegd aan de Europese Raad van 17 juni. Gelijke behandeling van mannen en vrouwen vormt een essentieel onderdeel van deze richtsnoeren, niet alleen voor het herstel van de werkgelegenheid, maar ook voor het realiseren van het nieuwe model van intelligente, duurzame en inclusieve groei voor het volgende decennium. Omdat de noodzaak van duurzaamheid ook geldt voor een sociaal model dat moet voorzien in de zorg voor een bevolking die de komende twintig jaar aanzienlijk zal vergrijzen en het niet zo kan zijn dat men de verantwoordelijkheid voor deze zorg volledig bij vrouwelijke vrijwilligers blijft leggen.</p>
      <p sl="es">Als één ding duidelijk is geworden uit de voorlopige overwegingen in uw verslagen, en uit de discussies die we in de loop van het Spaanse voorzitterschap hebben gevoerd, dan is het wel dat gezonde groei alleen mogelijk is als Europa kan rekenen op het potentieel, de capaciteit en de kennis van al haar burgers, en dus ook de vrouwen. Ofschoon het grootste deel van de hogeronderwijsdiploma’s in de Europese Unie wordt uitgereikt aan vrouwen (60 procent), zijn vrouwen niet in staat hun potentieel volledig te benutten, wat te wijten is aan bepaalde structuren in onze productiesystemen, die even oneerlijk als inefficiënt zijn.</p>
      <p sl="es">Om een einde te maken aan alle vormen van ongelijke behandeling op onze arbeidsmarkten, die een echt obstakel voor collectieve vooruitgang vormen, moet het werkgelegenheidspercentage van 75 procent vóór 2020 dat als doelstelling is geformuleerd, zowel op mannen als vrouwen betrekking hebben. Dat is niet alleen een kwestie van eerlijkheid. Wanneer we de werkgelegenheidspercentages voor mannen en vrouwen in de Europese Unie vergelijken, zien we dat het percentage werkende mannen 76 procent en het percentage werkende vrouwen 63 procent bedraagt. Bijgevolg moet de komende paar jaar een bijzondere inspanning worden geleverd om het aantal vrouwen op de arbeidsmarkt te vergroten. Zoals afgesproken, en de heer Romeva i Rueda heeft dit al opgemerkt, moet deze toename mede worden gerealiseerd door het dichten van de salariskloof, die vorig jaar in de Europese Unie gemiddeld bijna 18 procent bedroeg.</p>
      <p sl="es">Ik wil ook de aandacht vestigen op andere kwesties met betrekking tot gendergelijkheid, die eveneens deel zullen uitmaken van de EU-2020-strategie, zoals het bestrijden van genderstereotypen in het onderwijs, onder meer bij beroepskeuze- en studieadvisering. We weten dat zulke stereotypen tot een gesegregeerde arbeidsmarkt leiden. Een andere kwestie is de noodzaak om beroeps- en privéleven met elkaar in balans te brengen.</p>
      <p sl="es">Ook met betrekking tot sociale insluiting en armoedebestrijding – een buitengewoon belangrijk thema, mevrouw Figueiredo – hebben we speciale aandacht besteed aan de situatie van vrouwen, omdat zij een hoger armoederisico lopen dan mannen, doordat zij minder loon en lagere pensioenen ontvangen en zonder hulp van anderen de verantwoordelijkheid voor onbetaalde zorgtaken op zich nemen.</p>
      <p sl="es">Wij zijn ook erg blij dat we met het Parlement een akkoord hebben bereikt over het voorstel voor een richtlijn betreffende de gelijke behandeling van zelfstandig werkzame mannen en vrouwen. Door dit akkoord zullen we deze richtlijn tijdens de eerstvolgende bijeenkomst van de Raad kunnen aannemen. Deze richtlijn verschaft zelfstandig werkzame vrouwen en hun meewerkende echtgenoot of partner nieuwe rechten.</p>
      <p sl="es">Zoals gezegd, hebben we op verschillende bijeenkomsten gesproken over alternatieve oplossingen en voorstellen voor de aanpak van de problemen waarover we hier vandaag debatteren. Tot slot, en commissaris Reding zal daar zeker nog op ingaan, hebben we ook gesproken over de toekomstige strategie voor gendergelijkheid, voor de periode 2011-2015, die de komende maanden ongetwijfeld het voorwerp van intensieve discussie in het Parlement zal zijn en waarvoor de Commissie in de loop van de komende maanden een werkplan zal voorleggen.</p>
      <p sl="es">Ik ben ervan overtuigd, en hiermee sluit ik af, mijnheer de Voorzitter, dat het debat over de crisis en het economisch herstel ons niet moet afbrengen van versterking van het Europees sociaal model. Dat zou een enorme vergissing zijn, want versterking van dit model is juist nu hard nodig. Daarom is het ook zo belangrijk dat we doorgaan met deze debatten over gelijke behandeling. Het daartoe strekkende beleid heeft ons gedurende vele jaren niet alleen in staat gesteld om te groeien, maar ook om een benijdenswaardig en onberispelijk model van sociale cohesie te handhaven.</p>
    </intervention>
    <intervention id="2-595" speaker_id="photo_generic" name="Viviane Reding" is_mep="True" mode="spoken">
      <p sl="en">vicevoorzitter van de Commissie . − Mijnheer de Voorzitter, ik ben buitengewoon onder de indruk van het werk van uw rapporteurs. Ook ben ik erg onder de indruk van het feit dat de neuzen van de verschillende fracties op enkele kleine verschillen na zo sterk dezelfde kant opstaan. Dat is waar het om gaat: de weg en de bestemming zijn dezelfde, en dat is erg belangrijk.</p>
      <p sl="en">Ook mijn grote dank voor uw aller nadruk - van al degenen die het woord hebben gevoerd; de rapporteurs alsook de auteurs van de mondelinge vraag - op het feit dat er genoeg woorden zijn geschreven en dat het nu tijd is voor daden. Ik ben het volledig met u eens. We weten per slot van rekening wat we willen en waarom we dat willen. We weten dat onze samenleving alleen maar vooruit kan komen als er gelijkheid bestaat tussen de seksen, niet alleen in vrouwenkwesties, maar ook horizontaal.</p>
      <p sl="en">Dat was dan ook precies de reden waarom de Commissie voor het eerst in de geschiedenis haar vijfjaarlijkse mandaat is begonnen met een openingsverklaring, met een Handvest zoals het werd genoemd; de politieke belofte van elk lid van de Commissie om de gelijkheid van mannen en vrouwen binnen zijn of haar portefeuille te bevorderen en dus een verbintenis van de Commissie als geheel om gendergelijkheid hoog op de agenda te plaatsen.</p>
      <p sl="en">Dat is één ding. Het tweede is: hoe komen we tot daden? Hoe zorgen we ervoor dat het Vrouwenhandvest waartoe de Commissie zich in maart verbonden heeft daadwerkelijk iets om het lijf zal hebben? Dat brengt ons bij de tenuitvoerlegging. Ten eerste heb ik al mijn collega-commissarissen gevraagd om een bijdrage te leveren aan de strategie, opdat deze niet alleen uit de pen van de commissaris vloeit die nu tot u spreekt, maar alle overige 26 commissarissen op hun eigen gebied een steentje bijdragen. Dat is van grote waarde, want dit is nog nooit eerder gebeurd en ook precies in de geest van wat de fracties hier neergelegd hebben.</p>
      <p sl="en">Waar hebben we deze ideeën vandaan gehaald? De vijf prioriteiten van het Handvest zijn niet zomaar uit de lucht komen vallen. Integendeel, zij vormen het resultaat van een uitvoerige raadpleging onder de betrokken partijen gedurende 2009 in het kader van de voorbereidingen voor de nieuwe strategie. Ik sta straks even stil bij de strategie an sich .</p>
      <p sl="en">Laat ik om te beginnen stilstaan bij de uitermate belangwekkende verslagen van het Europees Parlement. Allereerst het verslag van de heer Romeva i Rueda. Dit verslag ligt in de lijn van het Commissiestandpunt ten aanzien van de gevolgen van de crisis voor vrouwen en haar standpunt dat er bij maatregelen ter bestrijding ervan rekening dient te worden gehouden met de gevolgen voor vrouwen. Ook in het laatste jaarverslag inzake de gelijkheid van mannen en vrouwen heb ik op dit onderwerp gewezen. Ik benadrukte toen al dat deze crisis vrouwen harder treft dan de vorige recessies, omdat nu veel meer vrouwen een betaalde baan hebben en bovendien omdat zij vaak in het zwakkere deel van de arbeidsmarkt zitten. Aan het begin van de crisis konden we zien hoe de werkloosheid onder mannen pijlsnel omhoog ging, met name als gevolg van de problemen in de bouwsector en de industrie. Op dit moment echter stijgt de werkloosheid onder mannen en vrouwen even snel en bestaat er het meer dan reële risico dat als gevolg van overheidsbezuinigingen en - hopelijk niet al te veel - bezuinigingen op genderonderwerpen, de werkloosheid onder vrouwen nog verder stijgen zal. We dienen ons daar serieus rekenschap van te geven en de nodige maatregelen te treffen. Dat is dan ook de reden waarom ik een warm voorstander ben van pogingen om gendergelijkheid een onlosmakelijk onderdeel te laten uitmaken van herstelmaatregelen. De crisis is wat mij betreft een unieke kans om beleid ten uitvoer te leggen dat in de toekomst een grotere gelijkheid van mannen en vrouwen geven zal, zowel op de arbeidsmarkt als in onze samenleving als geheel. Het voorzitterschap heeft het al duidelijk gezegd: onze doelstelling van een arbeidsparticipatie van 75 procent is onhaalbaar als we de vrouwen niet aan boord krijgen.</p>
      <p sl="en">Dan wil ik nu even ingaan op de genderperspectieven van de Europa 2020-strategie. Drie onderdelen ervan zijn zonder de bijdrage van vrouwen gedoemd te mislukken. Zestig procent van de studenten die afstuderen zijn vrouwen, maar we 'benutten' ze niet op de arbeidsmarkt. Als we echter voor de slimme groei willen gaan, de groene economie waar we alle hoofden nodig hebben en waar we al deze goed opgeleide intellectuele vrouwen niet aan de zijlijn kunnen laten staan, dan blijven zonder vrouwen onze doelstellingen louter nobele wensen. Willen we de strategie voor 2020 überhaupt tot een succes maken, dan kan dat alleen door vrouwen een helpende hand te bieden. De doelstellingen zijn onhaalbaar als we de deelname van vrouwen aan de arbeidsmarkt niet significant vergroten. Ik vind het dan ook een goede zaak dat het Europees Parlement blijft hameren op het belang van de genderdimensie in de strategie - een zeer goede zaak. We dienen er inderdaad voor te zorgen dat vrouwen daadwerkelijk hun steentje bijdragen aan de strategie en er ook de vruchten van kunnen plukken.</p>
      <p sl="en">Onze gendergelijkheidsstrategie, die ik in het najaar aan u voor zal leggen, omvat een groot aantal uiterst concrete elementen - niet voor een paar daaropvolgende maanden, maar voor de komende jaren. We hebben een gedegen plan van aanpak nodig ten aanzien van de tenuitvoerlegging van deze zeer concrete elementen tussen 2010 en het einde van ons mandaat - uw mandaat als lid van het Europees Parlement en mijn mandaat als Europees commissaris. De strategie zal er daarom op gericht zijn de governance en de politieke dialoog te verbeteren en zal ten uitvoer worden gelegd in nauwe samenwerking met de belangrijkste partners op Europees niveau. Er werd hier in het Parlement zeer terecht geopperd dat we nu onmiddellijk een gendergelijkheidsstrategie zouden kunnen opstellen, maar dat het geheel dan door de lidstaten in de praktijk dient te worden gebracht. We kunnen zien dat alle in de loop der jaren - sinds het Beijingplatform - door de belanghebbende partijen opgebouwde instrumenten goed werken. In deze tijden van crisis moeten we ervoor zorgen dat deze goed blijven functioneren en dat niemand probeert deze af te schaffen. Daarbij reken ik op de hulp van het Parlement. Als er zich ergens ook maar één regering dergelijke ideeën in haar hoofd haalt, weet ik zeker dat wij ons hier in het Parlement roeren zullen.</p>
      <p sl="en">Deze samenwerking die het fundament vormt van de ideeën voor de toekomstige strategie - zoals ik in het begin al aangaf kwamen de belanghebbende partijen tijdens de openbare raadpleging hiermee - dient dus te worden omgesmeed tot een vruchtbare - en zoals u bepleit, reguliere - dialoog. Dat brengt mij ertoe even in het bijzonder stil te staan bij het verslag van mevrouw Figueiredo over de nieuwe strategie. Mevrouw de rapporteur, uw idee voor een jaarlijkse tripartiete bijeenkomst van het Parlement, de Raad en de Commissie om de balans op te maken van alles wat er intussen is bereikt, lijkt mij ronduit uitstekend. Ik denk dat het zeer goed is dit idee verder op te pakken, aangezien het voor iedereen - voor de Commissie, voor de Raad en ook voor het Parlement - een goede stok achter de deur zal zijn om zich nog harder in te zetten. Een dergelijke gendergelijkheidsdialoog zou kunnen plaatsvinden op basis van een door de Europese Commissie opgesteld jaarverslag inzake gendergelijkheid. Ik beschouw dat als een zeer actieve en concrete manier van aanpak.</p>
      <p sl="en">Ook reken ik op de steun van de lidstaten voor de activiteiten van de Commissie op gendervlak, allereerst door de nieuwe strategie goed te keuren - uiteraard nadat het Parlement is gehoord over de voorstellen die ik eind september zal indienen - en tevens door het Europees Pact voor de gelijkheid van mannen en vrouwen te verlengen.</p>
      <p sl="en">Er zijn voor mij al met al drie aandachtsgebieden waarop het EU-optreden uiterst doeltreffend en tastbaar moet zijn. Dat betekent niet dat dit de enige drie aandachtsgebieden zouden moeten zijn, maar wel dat we deze drie aandachtsgebieden tot speerpunten van het genderbeleid zouden kunnen maken.</p>
      <p sl="en">Allereerst dienen we vastberaden op te treden tegen het geweld tegen vrouwen en ervoor te zorgen dat slachtoffers goede bescherming krijgen. Onze gemeenschappelijke juridische ruimte dient een ruimte te zijn waarin slachtoffers voelen dat zij met waardigheid, respect behandeld worden en dat zij een hoge mate van bescherming en ondersteuning genieten - en dat op velerlei vlak, niet slechts op een enkele. Ik heb dit tot prioriteit uitgeroepen om ervoor te zorgen dat de Commissie reeds in de eerste helft van 2011 een veelomvattend pakket hierover uitbrengen kan. Ik weet dat het Belgische voorzitterschap tijdens een belangrijke conferentie ergens in november de balans wil opmaken van al hetgeen reeds is gedaan, van wat er nog aan zit te komen en van wat er allemaal nog te doen staat. In de herfst zal dus worden voortgeborduurd op het voorbereidende werk van het Spaanse voorzitterschap, wordt er een balans opgemaakt en zullen er aanvullende acties worden voorbereid, waarna er begin 2011 een veelomvattend pakket op tafel komt.</p>
      <p sl="en">Ik zou graag nog eens willen herhalen wat ik tijdens mijn hoorzitting gezegd heb en wat ook duidelijk in het Handvest van de Commissie staat, namelijk dat de Commissie alle mogelijke instrumenten inzetten zal, indien nodig zelfs het strafrecht, om de genitale verminking van vrouwen uit te roeien. Er bestaat geen enkel excuus voor voortzetting van deze ongekend wrede, absoluut onaanvaardbare praktijk in Europa.</p>
      <p sl="en">Ik ben verder van plan een juridisch instrument op te stellen ter vergroting van de deelname van vrouwen aan de besluitvorming. U heeft inderdaad helemaal gelijk: vrouwen zijn op alle niveaus, met uitzondering van universitaire studies, ernstig ondervertegenwoordigd in sleutelposities bij zowel de overheid als in het bedrijfsleven. Europa dient deze kloof zo snel mogelijk te dichten.</p>
      <p sl="en">Ik weet dat ik niks gezegd heb over alle andere aandachtsgebieden, zoals de verschillende soorten verlof die we naast het moederschapsverlof zouden kunnen instellen, noch over de doelstellingen voor kinderopvang, de loonkloof of de opties waarover we beschikken om te zorgen voor meer transparantie bij al deze onderwerpen. De labels, de handvesten, de prijs enzovoort komen allemaal op de agenda te staan; eind september krijgt u een compleet pakket gepresenteerd.</p>
      <p sl="en">Wat deze concrete acties betreft, is het dan vervolgens aan u om te zeggen van "Nee, dit is nonsens", of "dit moet worden aangescherpt" en om te zeggen wat er volgens u nog allemaal ontbreekt. Deze kar trek ik samen met mijn medewerkers. We hebben de bijdragen gehad van de belanghebbende partijen, we hebben uw verslagen gelezen en uw resoluties en ook hebben we de bijdragen gekregen van de ministers die tijdens het Spaanse voorzitterschap bijeen waren in een uitermate belangwekkende conferentie. Al met al denk ik dat we het voor elkaar krijgen en dat u over vier jaar zegt: "Ja, het is ons gelukt."</p>
    </intervention>
    <intervention id="2-596" speaker_id="28141" name="Lívia Járóka" is_mep="True" mode="spoken">
      <p sl="en">namens de PPE-Fractie. – Mijnheer de Voorzitter, ondanks de vandaag besproken goede resultaten die er in de afgelopen vijftig jaar geboekt zijn met het Europese genderbeleid hebben we, zoals veel collega’s al zeiden, nog veel werk voor de boeg. Veel werk voor wat betreft de ambitieuze doelstellingen van de EU-routekaart van 2006 en 2010 - trouwens, velen van u waren toentertijd hier toen we met de Commissie over de vorige routekaart spraken. Ik heb het over economische onafhankelijkheid, een gezonde combinatie van werk, prive’- en gezinsleven, gelijke vertegenwoordiging, bestrijding van geweld, uitroeiing van stereotypes en de bevordering van de gelijkheid van mannen en vrouwen in het buitenlands beleid. Dat is iedereen denk ik wel duidelijk.</p>
      <p sl="en">Het is duidelijk dat om de doelstellingen van de oude routekaart te verwezenlijken en de doelstellingen van de nieuwe vast te stellen - datgene waar dit debat en alle verslagen over hadden moeten gaan - de Commissie specifieke maatregelen dient te treffen om de bestaande routekaart voldoende inhoud te geven en te leren van de onvolkomenheden ervan en deze uit de weg te ruimen.</p>
      <p sl="en">Mijn grootste punt van zorg betreft de zichtbaarheid, de zichtbare invloed die we kunnen uitoefenen op nationale en regionale beleidsinstrumenten ten behoeve van de gelijkheid van mannen en vrouwen in de praktijk. Hoewel het - zoals de heer Romeva i Rueda reeds terecht zei - nog altijd moeilijk is een goed inzicht te krijgen in de gevolgen van de financiële crisis, is het ons allemaal wel glashelder dat deze episode in het bijzonder nadelig heeft uitgepakt voor vrouwen.</p>
      <p sl="en">Het is helaas dan ook zo - en we kunnen dat niet vaak genoeg blijven herhalen - dat de ver achterblijvende investeringen in de economische en sociale kansen voor vrouwen de economische groei nagenoeg verstikken en dat deze de bestrijding van de armoede en sociale ongelijkheden in Oost-Europa verregaand bemoeilijken. Dan nog iets wat ontbrak in de oude routekaart - iets waar toen wel over gesproken, maar niet veel aan gedaan is - namelijk de bestrijding van meervoudige discriminatie. Discriminatie op een meervoudige basis van leeftijd, handicap, etnische of raciale afkomst, godsdienst of nationaliteit en sociaaleconomische status vormt een opstapeling van barrières voor de empowerment en sociale stijging van vrouwen. We spreken hier eigenlijk maar weinig over. Ook spreken we zelden over het belang van de vergaring, verwerking en publicatie van gedisaggregeerde gegevens. De belangrijkste instrumenten, tot slot, …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-597" speaker_id="28310" name="Edite Estrela" is_mep="True" mode="spoken">
      <p sl="pt">namens de S&amp;D-Fractie . – Mijnheer de Voorzitter, mevrouw de commissaris, mevrouw Martínez Lozano, in een artikel dat onlangs in Time-magazine verscheen, onder de titel "The New Sheriffs of Wall Street", wordt gesteld dat vrouwen niet de touwtjes in handen hebben op Wall Street en dat de financiële crisis niet aan hen te wijten is, maar dat er, wegens de ontoereikende regulering van de financiële markten, nu een beroep op hen gedaan wordt en dat zij nu in leidinggevende posities worden benoemd om de puinhoop op te ruimen die hun mannelijke collega-managers ervan gemaakt hebben.</p>
      <p sl="pt">Dat is interessant. Mannen hebben de crisis veroorzaakt en vrouwen mogen het nu oplossen. Even afgezien van de ironie daarvan: de wereldeconomie maakt de ernstigste recessie mee sinds de grote depressie. Dit heeft binnen de hele Europese Unie grote sociale gevolgen. De ernstigste gevolgen daarvan ondervinden vrouwen, omdat zij vaker te maken hebben met onzekere banen, een grotere kans lopen om ontslagen te worden en vaak minder gebruik kunnen maken van socialezekerheidsstelsels. In dat opzicht is de vrees terecht dat veel lidstaten zullen snijden in de sociale voorzieningen, waardoor opnieuw vooral vrouwen getroffen zullen worden. Het is niet rechtvaardig dat de zwaksten moeten betalen voor de fouten van speculanten.</p>
      <p sl="pt">Ik wil afsluiten met een felicitatie aan het adres van het Spaanse voorzitterschap, vanwege de prioriteit die het gegeven heeft aan de bestrijding van gendergerelateerd geweld.</p>
    </intervention>
    <intervention id="2-598" speaker_id="28266" name="Sophia in 't Veld" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, ik zou graag allereerst namens mijn fractie beide rapporteurs willen bedanken en zeggen dat mijn fractie beide verslagen van harte steunen zal, omdat deze over een buitengewoon belangrijk onderwerp gaan, namelijk de gelijkheid van man en vrouw, een onderwerp waarvan het belang ruimschoots wordt aangetoond door het grote aantal uiteenlopende onderwerpen dat in beide verslagen de revue passeert.</p>
      <p sl="en">Helaas, waarde collega's, moet ik zeggen dat ik een beetje gefrustreerd ben. We zeggen hier wel dat we actie willen, dat we iets bereiken willen in de komende vier jaar, dat dit een onderwerp is van de allerhoogste prioriteit, dat de helft van de bevolking gediscrimineerd wordt en dat de helft van het potentieel onbenut blijft, maar waarom dan dit onderwerp als laatste 's avonds op de agenda gezet? Waar zijn de fractievoorzitters? Waarom accepteren wij dat dit niet de hoogste prioriteit is? Geachte collega's, ik stel voor dat we er ferm op aandringen dit onderwerp de volgende keer als sleuteldebat te agenderen en dat we onszelf aan de deur ketenen zolang dat niet wordt toegezegd. Ik vind dat we dit alles niet langer over onze kant mogen laten gaan.</p>
    </intervention>
    <intervention id="2-599" speaker_id="96944" name="Marina Yannakoudakis" is_mep="True" mode="spoken">
      <p sl="en">namens de ECR-Fractie . – Mijnheer de Voorzitter, in het debat van vanavond wordt gekeken hoe het lot van vrouwen kan worden verbeterd; soms door middel van positieve discriminatie als quota, soms met behulp van directe wetgeving inzake de gelijkheid van mannen en vrouwen. Ik ben ingenomen met de verwijzingen waarmee de samenwerking tussen de lidstaten ten aanzien van de aanpak van loondiscriminatie voor gelijke arbeid en maatregelen ter bescherming van mannen en vrouwen tegen alle soorten geweld, met inbegrip van mensensmokkel en de genitale verminking van vrouwen, wordt versterkt. Dat neemt niet weg dat we ook daadkrachtig moeten werken aan de empowerment van vrouwen; door hun vertrouwen in eigen vaardigheden te versterken, door middel van onderwijs en door stappen te zetten naar een klimaat dat meer keuzevrijheid biedt.</p>
      <p sl="en">Iemand die ooit onder het juk van de discriminatie leefde, zei eens: "Ik heb een droom". Ik heb ook zo’n droom. Ik kijk uit naar de dag dat we werken, niet alleen voor grotere gelijkheid op de werkvloer, maar ook om vrouwen de kracht te geven een vrije keuze te maken, genoeg kracht om hun eigen doelen na te jagen. Zo zou een routekaart voor vrouwen er werkelijk uit moeten zien. Dat kan alleen stapje voor stapje. We zijn het allemaal eens over het gelijkheidsbeginsel, ons fundamenteel recht mag ik wel zeggen, maar waarom zaken aan boord nemen die het zicht op de ware kwesties vertroebelen? De dossiers zijn complex en als we ons gaan bezighouden met kwesties die onder de bevoegdheid van de lidstaten vallen, zoals overheidsuitgaven voor volksgezondheid, bewijzen we de zaak geen goede dienst.</p>
      <p sl="en">Er staan rode strepen op de weg. Het spijt me dat ik het zeggen moet, maar als we zorgen willen voor gelijkheid, moet er op onze weg daarheen niets zijn dat ons afleidt. Alleen als we een duidelijke route volgen, kunnen we eendrachtig voortmarcheren.</p>
    </intervention>
    <intervention id="2-600" speaker_id="99419" name="Charalampos Angourakis" is_mep="True" mode="spoken">
      <p sl="el">namens de GUE/NGL-Fractie. – Mijnheer de Voorzitter, wij hebben weliswaar heel wat woorden maar nauwelijks conclusies gehoord. Daarom zijn de twee verslagen voor mij in het beste geval lijsten met vrome wensen, met name het verslag over de gevolgen van de crisis. Ik zeg dit omdat de problemen die vrouwen door deze onaanvaardbare situatie ondervinden niet worden aangepakt.</p>
      <p sl="el">Als vandaag in Griekenland de pensioengerechtigde leeftijd voor vrouwen wordt verhoogd met 5 à 17 jaar dan is dat volgens mij te wijten aan zowel het kapitalistische systeem als de 2020-strategie, die niet wordt betwist. Ik vraag mij af hoe mevrouw de commissaris kan spreken over maatregelen voor gelijkheid van vrouwen als zij deze strategie niet betwist.</p>
      <p sl="el">Welke maatregel u ook neemt, mevrouw de commissaris, de 2020-strategie kunt u niet ongedaan maken. U betwist die zelfs niet! Daarom zijn wij van mening dat het probleem alleen opgelost kan worden met de strijd van de vrouwen, met de strijd van alle werknemers tegen de gevolgen van de crisis, met de strijd voor de omverwerping van het kapitalisme.</p>
    </intervention>
    <intervention id="2-601" speaker_id="97016" name="Angelika Werthmann" is_mep="True" mode="spoken">
      <p sl="de">Mijnheer de Voorzitter, dames en heren, ik wil mij richten op twee aangelegenheden die mijns inziens buitengewoon belangrijk zijn: de economische en financiële crisis en de recessie die daar het gevolg van is. Deze mogen in geen geval worden gebruikt als argument om de vooruitgang die wij tot dusver hebben geboekt ten aanzien van de gendergelijkheid weer teniet te doen. Dat zou de economische groei op de middellange termijn verder schaden.</p>
      <p sl="de">De loonkloof tussen mannen en vrouwen blijft bestaan en dat is vrees ik nog steeds in heel Europa het geval. Volgens het Europees gemiddelde bedraagt het verschil tussen mannen en vrouwen 17,8 procent. Helaas zijn er echter landen die daar ver boven zitten, zoals Oostenrijk, waar ik vandaag kom. Volgens het verslag over vrouwen van de Oostenrijkse overheid verdienen vrouwen slechts 58,4 procent van het bruto-inkomen van mannen. In slechts twee andere landen is het inkomensverschil nog groter. Het zou echter ons algemene streven moeten zijn om dit glazen plafond te verbrijzelen, zodat dit eindelijk tot het verleden behoort.</p>
    </intervention>
    <intervention id="2-602" speaker_id="96813" name="Barbara Matera" is_mep="True" mode="spoken">
      <p sl="it">Mijnheer de Voorzitter, dames en heren, ik denk dat het belangrijk en terecht is om over het verslag van mevrouw Figueiredo te praten. Het is een verslag waarover binnen de Commissie rechten van de vrouw en gendergelijkheid – waarvan ik ondervoorzitter ben – lang is gediscussieerd toen de compromis-amendementen werden ingediend en ook toen de Fractie van de Europese Volkspartij (Christendemocraten) talrijke suggesties deed.</p>
      <p sl="it">Dames en heren, het verslag voert overduidelijk zorgwekkende punten op die niet op een juiste en adequate manier zijn aangepakt en opgelost. Er wordt geen rekening gehouden met ethische en culturele kwesties die essentieel zijn voor een groot deel van de maatschappij die we vertegenwoordigen. Vooral ernstig is dat het verslag zich nog steeds niet concentreert op de beoordeling van de resultaten van de routekaart 2006-2010, juist nu we het einde van het vierjarenplan naderen en het belangrijk is dat het Europees Parlement zich over de kwestie kan uitspreken. Daarom verberg ik mijn twijfels over dit verslag niet.</p>
    </intervention>
    <intervention id="2-603" speaker_id="28298" name="Iratxe García Pérez" is_mep="True" mode="spoken">
      <p sl="es">Mijnheer de Voorzitter, ik dank de heer Romeva i Rueda en mevrouw Figueiredo voor het werk dat ze hebben verricht voor de verslagen over de genderaspecten van de economische neergang en de routekaart voor de gelijkheid van mannen en vrouwen.</p>
      <p sl="es">Het Parlement is zeer helder geweest in zijn standpunt dat beleid voor gendergelijkheid hoog op de agenda moet staan. We praten immers over een belangrijk actief, dat 52 procent van de Europese bevolking omvat.</p>
      <p sl="es">Onze strategie moet aspecten omvatten als bemiddeling, gelijke vertegenwoordiging, bestrijding van stereotypen en bestrijding van alle vormen van seksegerelateerd geweld.</p>
      <p sl="es">Ik wil van deze gelegenheid gebruik maken om commissaris Reding te vragen haar toezeggingen na te komen en te luisteren naar de herhaalde oproep van het Parlement, een groot aantal lidstaten en de Europese Vrouwenlobby, die vandaag een campagne voor het Europees beschermingsbevel is begonnen. Dit is niet het moment om verstrikt te raken in procedurele kwesties die de voortgang van het initiatief verlammen. Dit is het moment voor dialoog en begrip.</p>
      <p sl="es">Wij hebben meer dan honderdduizend redenen om nu eindelijk te handelen, en niet langer te wachten. Het enige wat nodig is, is politieke wil.</p>
    </intervention>
    <intervention id="2-604" speaker_id="26829" name="Siiri Oviir" is_mep="True" mode="spoken">
      <p sl="et">In de afgelopen vijf jaar hebben wij weliswaar zeker succes geboekt op het gebied van economische onafhankelijkheid van vrouwen en mannen, met een stijging van het percentage werkende vrouwen tot bijna 60 procent, maar tegelijkertijd hebben zich geen verbeteringen voorgedaan met betrekking tot het dichten van de kloof tussen de salarissen van vrouwen en die van mannen. Volgens de gegevens van 2007 kregen vrouwen gemiddeld 17 procent minder betaald dan mannen. In mijn land, Estland, bedroeg deze kloof ruim 30 procent. En 2007 was nog een jaar van economische groei. Welke cijfers zullen wij binnenkort te zien krijgen wanneer de volgende analyse verschijnt?</p>
      <p sl="et">In elk land worden lijsten met de succesvolste ondernemingen gepubliceerd, worden de rijkste mensen bekendgemaakt en worden zij bejubeld. In de regel is 99 procent daarvan man. Als wij nu denken aan het grote verschil in salaris tussen mannen en vrouwen, dan wordt het duidelijk dat wat de winsten en uitgekeerde dividenden van deze mensen betreft vrouwen …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-605" speaker_id="96661" name="Krisztina Morvai" is_mep="True" mode="spoken">
      <p sl="hu">Ik ben zeer verheugd met het debat van vandaag over de rechten van vrouwen en de uitstekende verslagen. Ik ben er echter niet blij mee dat de meerderheid van de vrouwen, althans in mijn land, Hongarije, haar rechten niet kent en deze niet kan uitoefenen. Dit is een situatie die dringend moet worden aangepakt. Een van de redenen dat vrouwen hun rechten niet kunnen uitoefenen, is dat ze zich geen advocaat kunnen veroorloven. Aan wat voor oplossingen denk ik dan? Speciaal opgeleide juristen, gratis rechtsbijstandfaciliteiten, een voorlichtingssite die antwoord geeft op alledaagse problemen op het gebied van vrouwenrechten. Over wat voor vragen heb ik het dan? Ik krijg al maanden geen alimentatie, wat moet ik doen, waar kan ik terecht? Mijn man mishandelt me, ik word geslagen. Ik bel de politie maar die zegt dat dit een privéaangelegenheid is waar ze zich niet in mogen mengen. Hebben ze gelijk of kan ik toch ergens voor hulp aankloppen? Ik heb drie kinderen en ben nu al bij mijn twintigste sollicitatiegesprek met een drogreden afgewezen. Is het mogelijk een rechtsmiddel in te stellen? Toen mijn werkgever er achter kwam dat ik zwanger was, ben ik ontslagen. Kan ik ergens terecht voor hulp? Op deze en soortgelijke vragen moet …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-606" speaker_id="23894" name="Anna Záborská" is_mep="True" mode="spoken">
      <p sl="fr">Mijnheer de Voorzitter, commissaris, het Handvest voor Vrouwenrechten, dat het onderwerp is van dit debat, verwijst naar de bepalingen van de Verenigde Naties. De slachtoffers van deze procedure zijn de nationale regeringen, die de uitsluitende verantwoordelijkheid dragen voor de tenuitvoerlegging van hun besluiten, genomen op basis van nationale behoeften. Een verwijzing naar de Verenigde Naties is een effectief middel om het gezag van nationale instellingen te kortwieken.</p>
      <p sl="fr">Wij hebben geen handvest nodig zo lang bestaande wettelijke instrumenten niet ten uitvoer zijn gelegd. Maar door collectieve onwetendheid verkiezen wij vrouwen een nieuwe verklaring voorgeschoteld te krijgen dan te strijden voor de tenuitvoerlegging van wettelijk bindende instrumenten.</p>
      <p sl="fr">Dit handvest draagt bij aan een paradoxale ontwikkeling in de Europese Unie. Het is al onze gewoonte om moraliteit te reguleren, maar nu zorgt social engineering voor een ongewone paradox in de Unie. Wij privatiseren staatseconomieën met vrije mededinging als voorwendsel, maar relaties tussen mannen en vrouwen worden genationaliseerd. De Unie kopieert de slechte ervaringen die we hebben opgedaan in Centraal- en Oost-Europa. Het is spijtig dat er bij social engineering geen rekening wordt gehouden met historische ervaringen teneinde een nieuwe mislukking te vermijden, waarvan vrouwen de eerste slachtoffers zullen zijn.</p>
    </intervention>
    <intervention id="2-607" speaker_id="29579" name="Marc Tarabella" is_mep="True" mode="spoken">
      <p sl="fr">Mijnheer de Voorzitter, commissaris, dames en heren, ik verwelkom het verslag van de heer Romeva i Rueda, dat aandacht schenkt aan een aspect van de crisis dat maar al te vaak over het hoofd wordt gezien: dat van de gevolgen voor vrouwen.</p>
      <p sl="fr">Direct aan het begin van de crisis behoorden wij in het Europees Parlement tot de eersten om alarm te slaan over de schadelijke gevolgen die de crisis voor vrouwen konden hebben tenzij er deugdelijke maatregelen werden genomen. Wij hebben er ook op gewezen dat de crisis een kans bood om van de Europese Unie een samenleving te maken die zich meer rekenschap geeft van de gelijkheid tussen mannen en vrouwen indien er sprake zou zijn van beleid en maatregelen van deugdelijk gehalte.</p>
      <p sl="fr">Wij moeten aannemen dat ons advies in de wind is geslagen, aangezien de diverse bezuinigingsmaatregelen niet voorzien in een gedifferentieerde aanpak van de crisis. De eerste door de crisis getroffen sectoren waren de fabricage en de bouw, die voornamelijk bronnen van mannelijke activiteit zijn. Sindsdien zijn de meeste sectoren aangetast en de eerste slachtoffers bevinden zich onderaan de sociaaleconomische ladder, waar vrouwen in de meerderheid zijn.</p>
      <p sl="fr">Wij moeten dit probleem dringend behandelen en de diverse door de Europese Unie en haar lidstaten aangenomen bezuinigingsplannen in de vrouwelijke vorm verbuigen. Ik wil niet dat we dertig jaar teruggaan in de tijd. Niets minder dan de onafhankelijkheid van vrouwen staat op het spel.</p>
    </intervention>
    <intervention id="2-608" speaker_id="1941" name="Roberta Angelilli" is_mep="True" mode="spoken">
      <p sl="it">Mijnheer de Voorzitter, dames en heren, de afgelopen dagen heeft de Europese Unie – ook om de economische crisis het hoofd te bieden – mijn land, Italië, gedwongen om te voldoen aan de verplichting om vrouwen die bij de overheid werken met 65 jaar met pensioen te laten gaan, waardoor hun pensioengerechtigde leeftijd gelijk wordt getrokken met die van mannen.</p>
      <p sl="it">Ik denk dat we deze maatregelen, die in het teken van gelijke verantwoordelijkheden staan, moeten verwelkomen, maar ik denk ook dat vrouwen voelen dat ze andere prioriteiten hebben: de strijd tegen werkloosheid en tegen de onzekerheid van een baan, en het uitbannen van de onacceptabele salarisongelijkheid.</p>
      <p sl="it">Dan is er ook het grote probleem van het gebrek aan dienstverlening. Om een voorbeeld te geven: het is erg moeilijk om over gelijkheid te praten wanneer er zo weinig kinderopvang is. Het is zelfs moeilijk om een baan te vinden en te houden. Ik ben ervan overtuigd dat de Europese Commissie zal laten zien …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-609" speaker_id="96718" name="Olga Sehnalová" is_mep="True" mode="spoken">
      <p sl="cs">Geachte mevrouw de commissaris, geachte collega's. De economische neergang en de financiële crisis hebben helaas ook de nodige genderaspecten. Op die manier zitten we met het reële risico dat de huidige ongelijkheden er alleen nog maar groter op worden. We hebben het over ongelijke lonen, het arbeidsrecht en de sociale bescherming in verband met het moederschap die onder druk staan, de algehele situatie op de arbeidsmarkt, enzovoort.</p>
      <p sl="cs">De lidstaten voeren nu als gevolg van de crisis allerlei bezuinigingen door. Dat is de bittere realiteit. Vooral de openbare dienstverlening en de toegankelijkheid daarvan zijn daar het slachtoffer van. Het leeuwendeel van de grotere ministeries ontspringt de dans; het geld wordt dáár weggehaald waar men de minste weerstand van de door de bezuinigingen in kwestie getroffen personen verwacht. Voor de rest gaat men er van uit dat de mensen zich op een of andere manier zelf wel zullen weten te redden, domweg omdat hun niets anders rest. Iemand moet voor de kinderen en de bejaarde ouders zorgen. Het zijn typisch vrouwen die dat op hun bord krijgen.</p>
      <p sl="cs">Bovenaan de lijst bezuinigingsmaatregelen treffen we onder meer de sector van de sociale dienstverlening aan waar met name vrouwen werkzaam zijn. De nationale regeringen dienen zich rekenschap te geven van hun grote verantwoordelijkheid ten aanzien van dit onderwerp; ze moeten gedegen rekening houden met de gendergevolgen van de door hen beoogde bezuinigingsmaatregelen en moeten zeer zorgvuldig en evenwichtig te werk gaan als zij lasten opleggen aan de burger.</p>
    </intervention>
    <intervention id="2-610" speaker_id="5956" name="Regina Bastos" is_mep="True" mode="spoken">
      <p sl="pt">Mijnheer de Voorzitter, commissaris, beste collega's, om te beginnen zou ik willen zeggen dat het verslag over de evaluatie van de resultaten van de routekaart voor de gelijkheid van vrouwen en mannen 2006-2010 en aanbevelingen voor de toekomst wat ons betreft wel wat overtuigender en minder polemisch had mogen zijn. De manier waarop verschillende ethisch gevoelige vraagstukken benaderd worden, met name als het gaat om het vraagstuk van de seksuele en reproductieve gezondheid van vrouwen, had wel wat anders mogen zijn, als er echt naar de grootst mogelijke consensus gestreefd wordt.</p>
      <p sl="pt">Dit gezegd hebbende, wil ik erop wijzen dat in tijden van zogenaamde normale economische groei de zorg ten aanzien van de rechten van vrouwen al groot is, in het bijzonder wat de ongelijke situaties van mannen en vrouwen betreft, op het werk, in de samenleving, binnen het gezin, maar dat deze problemen ernstig verslechteren door de economische en sociale crisis waar we momenteel mee te maken hebben. Daarom is er een grotere strategische inzet nodig van de kant van de lidstaten op het niveau van de lokale en regionale overheden en van de kant van de EU-instellingen als het gaat om …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-611" speaker_id="38595" name="Rovana Plumb" is_mep="True" mode="spoken">
      <p sl="ro">De genderaspecten van de economische crisis, de routekaart voor gendergelijkheid en het Handvest voor de rechten van de vrouw zijn drie onderwerpen die één zaak gemeen hebben: de positie van vrouwen in de maatschappij. Als we de positie van vrouwen in de maatschappij echt willen verbeteren, hebben we specifieke maatregelen en beleid nodig, zoals tevens voorgelegd door het Handvest voor de rechten van de vrouw uit hoofde van het S&amp;D-manifest.</p>
      <p sl="ro">Als we werkelijk willen dat vrouwen beter vertegenwoordigd zijn in de besluitvormingsstructuren in zowel de publieke als de private sector, is het van essentieel belang gendergelijkheid in te voeren in de Europese instellingen. Ik ben van mening dat het Europees Parlement en de Europese Commissie in dit opzicht een voorbeeld moeten stellen in 2014, door zich hieraan te verbinden en krachtige politieke wil te tonen.</p>
    </intervention>
    <intervention id="2-612" speaker_id="96668" name="Seán Kelly" is_mep="True" mode="spoken">
      <p sl="en">Mijnheer de Voorzitter, ik vind het teleurstellend dat we in het jaar 2010 nog altijd over vrouwenrechten spreken, niettegenstaande het feit dat de EU grote vooruitgang geboekt heeft, met name op het vlak van gelijk loon voor gelijke arbeid.</p>
      <p sl="en">Ik wil verder in het bijzonder stilstaan bij het gebrek aan vrouwenrechten in met name de Derde Wereld. Ik heb een aantal maanden als vrijwilliger in Malawi gewerkt en ben hevig geschokt door de manier waarop men daar met vrouwen omgaat. Ten eerste waren het de vrouwen die het leeuwendeel van het harde werk op de velden deden terwijl de mannen maar een beetje rondlummelden, en ten tweede waren de seksuele privileges van een aantal van deze mannen, vooral die van een vent met de naam "De Hyena", absoluut deerniswekkend.</p>
      <p sl="en">Het is nu de hoogste tijd dat de Europese Unie ontwikkelingshulp aan deze landen afhankelijk maakt van de afschaffing van een aantal van deze deerniswekkende praktijken. Ook de NGO's zouden hier ietwat meer mee kunnen doen dan tot nog toe. Ik verheug mij op een Handvest van vrouwenrechten hier in Europa dat naar ik vurig hoop een model kan worden dat toepassing vindt in de rest van de wereld.</p>
    </intervention>
    <intervention id="2-613" speaker_id="96917" name="Silvia Costa" is_mep="True" mode="spoken">
      <p sl="it">Mijnheer de Voorzitter, dames en heren, de rapporteurs – die ik bedank – hebben een centrale kwestie te berde gebracht die ook commissaris Reding gedeeltelijk heeft aangepakt. We moeten waarborgen dat het beleid voor vrouwen en gelijke kansen doeltreffender wordt opgenomen en geïntegreerd in het algemene beleid op zowel Europees als lokaal niveau. Ik denk daarbij aan de crisis, armoede, ontwikkeling, samenwerking, werkgelegenheid en welzijnszorg.</p>
      <p sl="it">Ik denk echter dat er drie kwesties zijn die moeten worden benadrukt door de Commissie, door ons in ons werk en door de lidstaten. Op de eerste plaats zou ik willen dat commissaris Reding de rol van vrouwen in het externe handelen van de Europese Unie benadrukt. Het verslag van mevrouw Figueiredo bevat een nieuw beleid waarop vrouwen meer opmerkzaam moeten worden gemaakt. De tweede kwestie is de steun van de Commissie aan de ontwerp-richtlijn over het Europees beschermingsbevel, dat een instrument van essentieel belang is om te waarborgen …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-614" speaker_id="96882" name="Elisabeth Köstinger" is_mep="True" mode="spoken">
      <p sl="de">Mijnheer de Voorzitter, de afgelopen jaren en decennia heeft de Europese Unie een voortrekkersrol ten aanzien van gendergelijkheid gespeeld. Deze Europese voortrekkersol moet worden uitgebreid. Ik beschouw het door de Commissie gepresenteerde Vrouwenhandvest als een onmisbare bijdrage aan gendergelijkheid in de Europese Unie. De initiatieven ter versterking van de rol van vrouwen in de economie, een gelijk loon en om het aantal vrouwen in leidende functies te verhogen, mogen echter geen loze woorden blijven. Daar moet daadwerkelijk actie op volgen. Het is met name van belang dat wij ons versterkt inzetten om mannelijke beleidsmakers van onze ambities te overtuigen. Vrouwenkwesties zijn maatschappelijke kwesties en gaan ons allemaal aan. Het mag echter niet zo zijn dat vrouwen binnen maar ook buiten onze samenleving nog steeds worden gediscrimineerd en daar moeten we resoluut tegen in actie komen.</p>
    </intervention>
    <intervention id="2-615" speaker_id="96998" name="Evelyn Regner" is_mep="True" mode="spoken">
      <p sl="de">Mijnheer de Voorzitter, commissaris, de reden waarom ik het woord heb gevraagd, is omdat ik van u, commissaris, verwacht dat u aan het einde van deze zittingsperiode daadwerkelijk een lijst met resultaten kunt voorleggen.</p>
      <p sl="de">Uw aankondiging vandaag om EU-vereisten voor verplichte vrouwenquota in leidinggevende functies te introduceren is al bijzonder veelbelovend. Uw aankondiging is logisch, rechtvaardig, het is de hoogste tijd daarvoor en ze belooft met name economisch succes. In die zin hoop ik van harte dat u de daad bij het woord zult voegen.</p>
      <p sl="de">Zelf heb ik steeds opnieuw getracht om amendementen in te dienen ten aanzien van de regulering van de financiële markten, de ondernemersethiek en werkgelegenheidsrichtsnoeren. Ik kijk al met …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-616" speaker_id="96848" name="Mariya Nedelcheva" is_mep="True" mode="spoken">
      <p sl="fr">Mijnheer de Voorzitter, commissaris, dames en heren, de financiële crisis, die een economische en uiteindelijk ook een sociale crisis is geworden, heeft rampzalige gevolgen gehad voor de positieve ontwikkelingen waarvan tot dan sprake was op het gebied van gelijkheid tussen mannen en vrouwen.</p>
      <p sl="fr">Als het gaat om werkloosheidspercentages en salarisverschillen, is het duidelijk dat vrouwen meer te lijden hebben van de gevolgen van de crisis, omdat zij dikwijls in een veel kwetsbaardere positie verkeren dan mannen. Daarom is het belangrijk dat we ons duidelijke doelen voor de korte, middellange en lange termijn stellen, dat we specifieke maatregelen treffen waarmee dringende problemen kunnen worden aangepakt en dat we onszelf werkelijk voorzien van middelen ten behoeve van onze acties en onze ambities.</p>
      <p sl="fr">Zeker, de lidstaten hebben heel wat te doen op het gebied van collectieve bewustmaking en uitwisseling van beste praktijken. Maar evenzeer is het onze verantwoordelijkheid, hier in het Europees Parlement, om te voorkomen dat er teksten worden aangenomen die volstrekt inhoudsloos en van vernieuwing verstoken zijn. Wij moeten er juist voor zorgen dat zij passende en specifieke oplossingen bevatten. Eenvoud, doeltreffendheid, innovatie, dat is …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-617" speaker_id="23868" name="Monika Flašíková Beňová" is_mep="True" mode="spoken">
      <p sl="sk">Het voorliggende verslag is van hoogstaande kwaliteit en zeer gedetailleerd, waarvoor lof.</p>
      <p sl="sk">Ik zou graag even willen stilstaan bij een aantal specifieke, met name voor de postcommunistische landen karakteristieke zaken. Hier kregen met name typisch mannelijke sectoren overheidssteun, zoals bijvoorbeeld de exportgerichte automobielindustrie, in hoofdzaak het domein van mannen. Sectoren waarin met name vrouwen werken kregen daarentegen niet zulke overheidssteun.</p>
      <p sl="sk">Daarbij dient verder te worden aangetekend dat de postcommunistische landen nog altijd een semi-industrieel karakter dragen en het daarom uitermate moeilijk is ruimte te vinden voor de ondersteuning van de sectoren waarin juist veel vrouwen werken. Verder verwachten wij in de postcommunistische landen van Europa grote bezuinigingen op sociaal vlak, waarvan opnieuw weer voornamelijk vrouwen het slachtoffer zullen zijn. Het is dan ook van belang dat we ook hier oog voor hebben en er de nodige oplossingen voor proberen aan te dragen.</p>
    </intervention>
    <intervention id="2-618" speaker_id="96879" name="Hella Ranner" is_mep="True" mode="spoken">
      <p sl="de">Mijnheer de Voorzitter, wat betreft deze aangelegenheid zijn wij het allemaal met elkaar eens en dat staat volgens mij in alle opzichten buiten kijf. Ik wil echter een voorstel doen om de zaken wellicht te kunnen versnellen en vooruitgang te kunnen boeken.</p>
      <p sl="de">Wij zouden ervoor moeten zorgen dat we in alle verslagen die we hier in het Parlement behandelen altijd gendergelijkheid meenemen en daar rekening mee houden. Ik ben ervan overtuigd dat er vele dossiers zijn - niet allemaal, maar beslist een heleboel - waarin zaken op het gebied van gendergelijkheid zouden kunnen worden opgenomen. Wellicht biedt dat ons de mogelijkheid om ook van binnenuit sneller vooruitgang te boeken. Op die manier zou het Europees Parlement tevens een voorbeeldfunctie kunnen vervullen.</p>
    </intervention>
    <intervention id="2-619" speaker_id="97014" name="Karin Kadenbach" is_mep="True" mode="spoken">
      <p sl="de">Mijnheer de Voorzitter, commissaris, ik zou graag over een heleboel punten die we hebben behandeld iets willen zeggen, maar in het licht van de crisis wil ik opmerken dat we ons moeten richten op het doel om te voorkomen dat de last van de crisis door vrouwen gedragen wordt.</p>
      <p sl="de">Als wij in alle nationale parlementen, maar ook hier in het Europees Parlement spreken van consolidering, dan mag deze consolidering niet ten koste van de sociaal zwakkeren en ook niet ten koste van vrouwen in het algemeen plaatsvinden. Als we nu gaan bezuinigen op sociale diensten, onderwijs en opleiding en met name op kinderopvang, dan heeft dat gevolgen voor de toekomst en voor het levensonderhoud van vrouwen. Het punt dat ik met andere woorden wil maken, is dat wij gender mainstreaming opnieuw nadrukkelijk in de Europa 2020-strategie moeten opnemen en dat gender budgeting in de toekomst een vanzelfsprekendheid wordt, want alleen dan zullen we in staat zijn om alles wat we vandaag wensen en waar we vandaag op aandringen, ook in de toekomst in Europa te realiseren.</p>
    </intervention>
    <intervention id="2-620" speaker_id="photo_generic" name="Isabel Martínez Lozano" is_mep="True" mode="spoken">
      <p sl="es">fungerend voorzitter van de Raad. – Mijnheer de Voorzitter, hier zijn vanavond een hoop interessante dingen gezegd. Ik feliciteer de geachte afgevaardigden met hun bijdragen en met de ideeën die naar voren zijn gebracht, die ongetwijfeld ook veel te maken hebben met de voorstellen om uit deze crisis te geraken.</p>
      <p sl="es">Commissaris Reding zei dat we al meer dan genoeg documenten hebben en het nu tijd is om in actie te komen. Daar ben ik het volledig mee eens. Al vanaf 1995 vraagt het maatschappelijk middenveld de regeringen om actie te ondernemen. Actie ondernemen betekent dat we blijven werken aan echte gelijkheid en dat doen met verbeeldingskracht en politieke wil, zoals de heer Romeva i Rueda zei. Het creëren van echte gelijkheid betekent dat het leven van vrouwen wordt verbeterd, dat hun dagelijks leven wordt verbeterd, dat we ervoor zorgen dat mannen en vrouwen in hun dagelijks bestaan een beter leven gaan leiden.</p>
      <p sl="es">Gedurende dit debat is steeds weer gezegd dat we deze crisis als een kans moeten zien. Daar ben ik het mee eens. Ook ik vind dat deze crisis ook kansen biedt. Voor sommigen zijn die kansen al manifest, maar we moeten niet uit het oog verliezen dat er ook risico's zijn en stappen terug.</p>
      <p sl="es">Wat het vraagstuk van gelijke behandeling betreft, weten wij vrouwen maar al te goed dat het niet alleen maar vooruitgang is geweest. Er zijn ook stappen achteruit gezet. Stappen vooruit gingen steeds gepaard met stappen achteruit. Juist om die stappen achteruit te voorkomen, is het belangrijk dat we blijven streven naar Europese consensus, dat we de routekaart blijven volgen die ons de laatste jaren in staat heeft gesteld om gezamenlijk zo veel vorderingen te maken. Ook de lidstaten moeten die routekaart blijven volgen. Zoals de commissaris terecht heeft opgemerkt, is het heel belangrijk dat we de aanbevelingen van de Commissie blijven volgen.</p>
      <p sl="es">Ik sluit af. We mogen geen afstand doen van onze onderscheidende kenmerken, van de samenhang van ons beleid. Door dat beleid heeft de hele wereld ons van onze beste kant gezien. Ik ben het met mevrouw Figueiredo eens als ze zegt dat als we deze beleidslijn willen voortzetten, we de coördinatie met de Raad, de Commissie en het Parlement moeten versterken, en natuurlijk moeten we ook steeds kijken wat het maatschappelijk middenveld wil.</p>
      <p sl="es">Ik feliciteer het Parlement met dit debat en met de verslagen die vanavond zijn ingediend. Het Spaanse voorzitterschap heeft nog vijftien dagen voordat het voorzitterschap aan België wordt overgedragen. De afgelopen zes maanden hebben we getracht te voorkomen dat het vraagstuk van gelijkheid in deze in politiek opzicht gecompliceerde en complexe tijd ondergesneeuwd zou raken. Het spreekt vanzelf dat de Spaanse regering zich ervoor zal blijven inzetten dat het vraagstuk van gelijkheid bovenaan de EU-agenda blijft staan.</p>
    </intervention>
    <intervention id="2-621" speaker_id="photo_generic" name="Viviane Reding" is_mep="True" mode="spoken">
      <p sl="fr">vicevoorzitter van de Commissie. – Mijnheer de Voorzitter, u bent de hele avond al zo vriendelijk en genereus geweest door mensen die wilden spreken daartoe de gelegenheid te geven en ik zou niet willen dat u zich van uw strenge kant moet laten zien door mij aan het eind van mijn toespraak het woord te ontnemen.</p>
      <p sl="fr">Daarom zal ik niet herhalen wat er al is gezegd. Ik wil alleen alle sprekers zeggen dat ik nota heb genomen van hun voorstellen en suggesties. Ik heb bovenal nota genomen van twee terugkerende punten van zorg: de effecten van de crisis op vrouwen en onze behoefte aan concrete actie.</p>
      <p sl="fr">Ik zal deze zorgen voorleggen aan het college van commissarissen en u eind september een actieplan voorleggen. Onze strategie zal een actieprogramma zijn dat de drie instellingen, samen met de sociale partners, met de belanghebbenden, waarmee ik vrouwenorganisaties bedoel en de organen die ijveren voor gelijke kansen in de lidstaten, gedurende de vier jaren van hun respectieve mandaten in de praktijk zullen brengen.</p>
      <p sl="fr">Dank u voor uw medewerking, dank aan alle vrouwen voor hun enthousiasme en dank, met name, aan het handvol mannen dat zich tussen al deze vrouwen staande heeft weten te houden.</p>
    </intervention>
    <intervention id="2-623" speaker_id="28409" name="Raül Romeva i Rueda" is_mep="True" mode="spoken" role="rapporteur">
      <p sl="es">Mijnheer de Voorzitter, de frustratie die collega In 't Veld tot uitdrukking brengt, wordt natuurlijk door iedereen hier gedeeld. Maar uit het debat is ook duidelijk geworden dat het hier gaat, ten minste voor de aanwezigen, om een essentiële, belangrijke en cruciale kwestie. Dat is hoe we de kwestie van gelijkheid van man en vrouw ervaren, en dat zal ook zo blijven totdat enkele fractievoorzitters, waartoe zowel mannen als vrouwen behoren, begrijpen dat deze kwestie prioriteit moet hebben, en niet kan worden afgedaan met een debatje aan het einde van de avond.</p>
      <p sl="es">Het tweede punt waar volgens mij nadrukkelijk op moet worden gewezen, is door enkele collega’s op verschillende manieren tot uitdrukking gebracht: gelijkheid is geen gril of overbodige kostenpost, maar een noodzakelijke investering. En daarnaast is het natuurlijk ook gewoon een recht.</p>
      <p sl="es">Dat is iets wat we ons goed voor ogen moeten houden wanneer we over dit type kwesties praten. We moeten begrijpen dat wanneer we ons in een crisissituatie als de huidige bevinden, het investeren van tijd, geld en inspanning in gelijkheid niet alleen vraagt om vernuft en vindingrijkheid maar duidelijk ook om politieke wil en onze volledige aandacht.</p>
      <p sl="es">Het derde punt waarop ik kort wil ingaan en dat belangrijk is om te onderstrepen, is dat het realiseren van een werkgelegenheidspercentage van 75 procent vóór 2020 – voor mannen én vrouwen – alleen mogelijk is wanneer sprake is van actieve bevordering, wanneer vrouwen actief worden gestimuleerd om een grotere rol in het openbare leven te spelen en mannen worden aangemoedigd en verplicht een grotere rol in huis te spelen. Het één is niet mogelijk zonder het ander. Het is belangrijk dat we bij het vaststellen van beleid beseffen dat dat twee kanten van dezelfde medaille zijn. Doen we dat niet, dan verplichten we vrouwen opnieuw die twee extra werkdagen op zich te nemen.</p>
      <p sl="es">Het vierde en laatste punt dat ik wil onderstrepen, is dat we moeten oppassen dat we de crisis niet gebruiken om te besnoeien op plaatsen waar dat het minste nodig is. We weten dat juist het Spaanse ministerie voor Gelijkheid op dit moment de kleinste begroting heeft en het gevaar loopt dat zijn toch al kleine begroting nog verder wordt verlaagd. Dat zou erop kunnen duiden dat het thema gelijkheid voor de Spaanse regering geen hoge prioriteit heeft. Besnoeien op de begroting van dit ministerie zou een ernstige fout zijn. Ik denk dat het belangrijk is dat de overige lidstaten niet alleen het belang van dit ministerie begrijpen, maar het zelfs kopiëren.</p>
    </intervention>
    <intervention id="2-624" speaker_id="4466" name="Ilda Figueiredo" is_mep="True" mode="spoken" role="rapporteur">
      <p sl="pt">Mijnheer de Voorzitter, ik wil er hier ook op wijzen dat een groot aantal leden van het Parlement aan dit debat heeft deelgenomen, ondanks het feit dat het 's avonds plaatsvindt. Dat is ongebruikelijk voor een debat op dit tijdstip. Een dergelijke betrokkenheid, ondanks de ongunstige omstandigheden waaronder het debat plaatsvindt, is al een overwinning voor de strijd voor de gelijkheid en de rechten van vrouwen.</p>
      <p sl="pt">Ten tweede wil ik zeggen dat tijdens de interventies van vanavond concrete acties zijn voorgesteld en ideeën, die we nu in praktijk moeten gaan brengen. We gaan deze uitdaging met zijn allen aan, we gaan nu over tot de praktijk. Ik geloof dat ik, tot slot, deze grotere politieke wil om de voorstellen, woorden en beloften in praktijk te gaan brengen, als een zeer positief aspect onthoud van het debat dat we vanavond hebben gehouden. Met deze grotere politieke wil, of het nu gaat om al het beleid van de Europese Unie en van de lidstaten, of om de specifieke acties die daarop volgen, om vrouwen zichtbaarder te maken, om met gelijkheid ook sociale vooruitgang te bereiken, hebben we, uiteindelijk, een positieve bijdrage geleverd, zodat we over vier jaar - zoals de commissaris al zei - een positieve balans kunnen opmaken van het werk dat we verzet hebben, met het Parlement, de Commissie en de Raad.</p>
      <p sl="pt">Daarom sluit ik af met te zeggen dat we met deze grotere politieke wil en de aandacht voor de dromen en aspiraties van vrouwen, er een belangrijke bijdrage aan kunnen leveren dat hun emancipatie en dromen gestalte krijgen in een context van persoonlijke en beroepsmatige ontplooiing, zodat alle vrouwen een waardig leven kunnen leiden, met werk, met banen met rechten, met deelname aan het sociale leven en, indien van toepassing, in het economische en politieke leven, en ook met een betere positie in het gezin.</p>
    </intervention>
    <intervention id="2-625" speaker_id="4346" name="De Voorzitter" is_mep="True" mode="spoken">
      <p sl="nl">Het debat is gesloten. De stemming vindt morgen om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-626" speaker_id="33997" name="Corina Creţu" is_mep="True" mode="written">
      <p sl="ro">De EU-ministers van Sociale Zaken hebben erkend dat 120 miljoen Europese burgers onder de armoedegrens leven. Vergeleken met de statistieken van de periode voordat de crisis was losgebarsten, betekent dat in de EU een toename met 50 procent van het aantal armen in slechts twee jaar. De recessie heeft een gestage ontwikkeling van de afgelopen tien jaar verergerd: er worden veel meer vrouwen dan mannen door armoede getroffen. Werkloosheid, werken in onveilige omstandigheden, pensioenen die lager zijn dan het minimuminkomen en problemen met de toegang tot fatsoenlijke openbare dienstverlening zijn enkele van de belangrijkste oorzaken van het soort armoede waarbij men met recht kan spreken over de ‘feminisering’ van de armoede in Europa. Helaas hebben talloze rechtse regeringen hun beleid ter bestrijding van de genderkloof opgegeven, onder het voorwendsel van de recessie. Met name de begrotingen voor zorgdiensten en verlofregelingen zijn flink gekrompen, wat ernstige negatieve gevolgen heeft, ook voor kinderen. Nu we bijna halverwege het Europees Jaar van de bestrijding van armoede en sociale uitsluiting zijn, is het oordeel negatief. De toekomst ziet er niet bepaald rooskleurig uit nu er, zowel op regeringsniveau in vele lidstaten als op het niveau van de Europese instellingen, weinig tijd en aandacht is voor de degenen onder ons die het zwaarst worden getroffen, noch de wil om hun levens te verbeteren.</p>
    </intervention>
    <intervention id="2-627" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Het uitbannen van iedere vorm van discriminatie op elk vlak van het maatschappelijke en economische leven is een essentiële voorwaarde voor de bescherming van mensenrechten en het welzijn van iedere burger. Het bevorderen van het beginsel van gelijke kansen voor mannen en vrouwen, evenals het zorgen voor een grotere deelname van vrouwen aan het economisch en maatschappelijk leven, met volledige rechten, zijn zaken die constant bovenaan de agenda moeten staan. Ik ben van mening dat deze aanpak moet worden opgenomen in het gemeenschappelijk landbouwbeleid, teneinde ervoor te zorgen dat beide seksen eerlijk en gelijkelijk worden vertegenwoordigd. Anderzijds zou deze aanpak een effectieve tenuitvoerlegging van diverse beleidsmaatregelen op Europees niveau kunnen waarborgen. Ik ben van oordeel dat gendergelijkheid in de economie enorm belangrijk is voor de plattelandsontwikkeling en dat de maatregelen die hiervoor in het kader van de tweede pijler ten uitvoer worden gelegd ook in het toekomstige GLB moeten worden behouden. Gezien het feit dat het beginsel van gendergelijkheid door Europese wetgeving wordt bevorderd en het een fundamentele eis is van de Europa 2020-strategie, zijn wij van mening dat dit in het toekomstige GLB moet worden opgenomen. Dat betekent dat er ook nieuwe instrumenten moeten worden gebruikt die dit beginsel bevorderen.</p>
    </intervention>
    <intervention id="2-628" speaker_id="96789" name="Joanna Senyszyn" is_mep="True" mode="written">
      <p sl="pl">Het beginsel van gelijkheid van vrouwen en mannen wordt niet effectief nageleefd. Volgens het Spaanse parlementslid Elena Valenciano zijn koeien in de EU beter beschermd dan vrouwen. We worden op alle gebieden van het leven gediscrimineerd. We verdienen 18 procent minder dan de mannen, we zijn vaker werkloos en we zijn ondervertegenwoordigd in de politiek, het openbare leven en de zakenwereld. Het pijnlijkste is dat vrouwen zelfs de grondrechten niet ten volle kunnen uitoefenen. Het recht op leven en persoonlijke integriteit, alsook de reproductieve rechten, worden in het geval van vrouwen vaker geschonden. Onder meer in Polen wordt getolereerd dat de toepassing van de rechten van de mens in het geval van de vrouw onderhevig is aan beperkingen. In 1997 vond de voorzitter van het Constitutioneel Hof als motivering voor de verwerping van de liberalisering van het recht op abortus het vanzelfsprekend dat een zwangere vrouw een deel van haar burgerrechten moest worden ontnomen. Daarmee kwam zijn carrière niet ten einde, neen, het versterkte zelfs zijn 'moreel gezag'.</p>
      <p sl="pl">De genderproblematiek moet in hoge mate tot uiting komen in de EU-begroting. De economische crisis mag geen beperking teweegbrengen voor de maatregelen ter bevordering van de gelijkheid tussen vrouwen en mannen. Alleen een consequente, politieke langetermijnstrategie kan resultaten opleveren. Het volstaat niet om alleen maar promotie te voeren voor de gelijke behandeling van vrouwen en mannen en de antidiscriminatiewet goed te keuren. Wetsvoorschriften zorgen niet automatisch voor gelijkheid. Er moet vanuit de basis worden gewerkt, er moet een sociaal bewustzijn en solidariteit met de vrouwen worden gecreëerd. Om de situatie van vrouwen te verbeteren moet de strijd worden aangegaan met stereotypes en discriminerende praktijken en moeten mannen die zich superieur wanen aan vrouwen uit het openbare leven worden geweerd.</p>
    </intervention>
    <intervention id="2-884" speaker_id="96770" name="Joanna Katarzyna Skrzydlewska" is_mep="True" mode="written">
      <p sl="pl">Mijnheer de Voorzitter, dames en heren, de situatie van de vrouw op de arbeidsmarkt was voor de crisis niet bevredigend. Toch verbeterde ze ondanks moeilijke en nog steeds niet opgeloste problemen, zoals verschillende lonen voor gelijk werk of de ondervertegenwoordiging in leidinggevende functies in de zakenwereld. We moeten het hebben over die positieve trends. Een rapport van de Commissie laat zien dat de bijdragen van de vrouwen aan de economische groei van de EU sinds 1995 met een vierde is toegenomen en dat het arbeidsparticipatie onder vrouwen in de voorbije tien jaar met 7,1 procent is gestegen tot 59,1 procent. Als gevolg van de crisis neemt het werkloosheidscijfer bij de vrouwen sterker toe dan bij de mannen. Vrouwen werken vaker in de openbare sector en zijn daarom ook rechtstreeks bedreigd door afvloeiingen wegens bezuinigingsmaatregelen. De gehanteerde anticrisismechanismen zijn vooral gericht op een snelle terugkeer naar de arbeidsmarkt van vooral die personen die hun baan hebben verloren als rechtstreeks gevolg van de crisis, waardoor de langdurig werklozen over het hoofd worden gezien. Gedwongen door persoonlijke omstandigheden aanvaarden vrouwen momenteel vaker parttime banen met weinig werkzekerheid. Laten wij, nu we ons bewust zijn van al deze bedreigingen, horizontale oplossingen bieden om het werkgelegenheidsniveau van voor de crisis te behouden en neerwaartse trends tegen te gaan.</p>
    </intervention>
  </section>
  <section id="creitem33" title="17. Gemeenschappelijk onderzoeks- en ontwikkelingsprogramma voor de Oostzee (BONUS-169) (debat)">
    <intervention id="2-630" speaker_id="4346" name="De Voorzitter" is_mep="True" mode="spoken">
      <p sl="nl">Aan de orde is het verslag (A7-0164/2010) van Lena Ek, namens de Commissie industrie, onderzoek en energie, over het voorstel voor een beschikking van het Europees Parlement en de Raad over de deelneming van de Gemeenschap aan een gemeenschappelijk onderzoeks- en ontwikkelingsprogramma voor de Oostzee (BONUS-169) dat door verschillende lidstaten is opgezet [COM(2009)0610 - C7-0263/2009 - 2009/0169(COD) ].</p>
    </intervention>
    <intervention id="2-631" speaker_id="28127" name="Lena Ek" is_mep="True" mode="spoken" role="rapporteur">
      <p sl="sv">Mijnheer de Voorzitter, in 150 jaar tijd is de Oostzee veranderd van een ongerepte, heldere, voedselarme Arctische zee in een zee in constante crisistoestand. De problemen van eutrofiëring, algenbloei, giftig afval en bedreigde biodiversiteit worden steeds groter. De toestand van de Oostzee is bijzonder ernstig. Ondanks succesvolle pogingen in de jaren negentig en tweeduizend om de aanvoer van stikstof en fosfor te reduceren, heeft bijna de hele Oostzee momenteel te lijden onder de gevolgen van eutrofiëring. Ook de aanwezige hoeveelheden milieugiffen en zware metalen zijn hoog, ondanks succesvolle reductie van bijvoorbeeld lood, kwik en DDT.</p>
      <p sl="sv">Ik weet niet of iemand van u de algenbloei heeft gezien in deze grote, ooit gezonde binnenzee. Wie 's zomers een boottocht maakt langs de fantastische scherenkust, stuit op een stinkend groen algendeken van tien centimeter dik. Als honden het water drinken, sterven ze en als kinderen erin baden moeten ze braken en krijgen ze maagklachten. Zo ziet de situatie er vandaag op veel plaatsen rond de Oostzee uit. Om ook in de toekomst groei en bloeiende plattelandsgemeenschappen te verzekeren, is het onontbeerlijk dat we onze kennis van de effecten op de Oostzee verruimen.</p>
      <p sl="sv">Het ecosysteem van het Oostzeegebied is complex en onmogelijk te doorgronden zonder samenwerking tussen onderzoekers over de landsgrenzen in het hele afwateringsgebied van deze binnenzee. Er vindt momenteel al veel dergelijk onderzoek plaats, maar vaak onvoldoende gecoördineerd. Het voorstel dat we vandaag op tafel hebben liggen en dat kortweg BONUS wordt genoemd, wil daar verandering in brengen. Het gaat om een gemeenschappelijk onderzoeksprogramma tussen de staten rond de Oostzee, waaraan zelfs onderzoekers uit Rusland deelnemen, om de milieu-uitdagingen in dat gebied aan te pakken. BONUS zal een strategisch plan opleveren waarin meer dan 500 onderzoekers uit de acht lidstaten rond de Oostzee zich op een gemeenschappelijk doel concentreren. De EU en de Oostzeelanden zullen samen bijna één miljard Zweedse kroon in milieuonderzoek investeren.</p>
      <p sl="sv">Er leven 85 miljoen mensen rond de Oostzee in landen waarvan de economie op diverse manieren afhankelijk is van de zee. Tezelfdertijd zijn het onze samenlevingen die tot de problemen bijdragen, wanneer lozingen en afval in het water terechtkomen. Om de Oostzee te kunnen redden is een beter algemeen beeld van het onderzoek nodig. Het onderzoek op dit gebied is gefragmenteerd en veel te afhankelijk van de beperkte onderzoeksmiddelen op lokaal, regionaal en nationaal niveau.</p>
      <p sl="sv">In plaats daarvan bouwt BONUS verder op ervaring uit het Europese kaderprogramma voor onderzoek en technologische ontwikkeling. Dankzij BONUS zullen de nationale onderzoeksprogramma's en de activiteiten in de deelnemende landen voor het eerst in een gemeenschappelijk programma met een duidelijke doelgerichtheid worden geïntegreerd.</p>
      <p sl="sv">Ik wil iedereen bedanken die eraan heeft meegewerkt om dit daadwerkelijk tot stand te laten komen – mijn collega's, het Spaanse voorzitterschap en de commissaris voor onderzoek, innovatie en wetenschap. Dit soort gecoördineerde investeringen in milieuonderzoek draagt bij tot de totstandbrenging van een duurzaam en dynamisch Europa dat zijn middelen efficiënt gebruikt. De Oostzee is ontzettend levend in de cultuur van al onze acht landen rond deze binnenzee – in hun literatuur, muziek en kunst. We willen dat ze er nog voor onze kleinkinderen is. BONUS zal een deel van het platform voor deze investering in de toekomst zijn.</p>
    </intervention>
    <intervention id="2-632" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik wil graag mijn dankbaarheid betuigen aan het Europees Parlement en dan met name aan de rapporteur, mevrouw Lena Ek, voor haar steun aan de voorstellen van de Europese Commissie ten aanzien van het onderzoek- en ontwikkelingsprogramma voor de Oostzee, BONUS. Ook zou ik de schaduwrapporteurs van de Commissie industrie, onderzoek en energie willen bedanken voor hun constructieve steun en mijn erkentelijkheid willen uitspreken voor het positieve advies van de Commissie milieubeheer, volksgezondheid en voedselveiligheid ten aanzien van het BONUS-programma.</p>
      <p sl="en">Acht van de negen aan de Oostzee grenzende staten zijn lid van de Europese Unie en we zijn allemaal goed doordrongen van de uiterst complexe en urgente, zojuist treffend door mevrouw Ek omschreven milieuproblemen in dit gebied. Deze almaar groter wordende milieudruk bedreigt nu het vermogen van de Oostzeeregio om het brede scala aan goederen en diensten waar we allemaal zo vanzelfsprekend op vertrouwen, te blijven leveren. Er is een belangrijke rol weggelegd voor de wetenschap bij de ondersteuning van het overheidsbeleid in de onderzoekssector en die van het milieu. Als gevolg echter van de versnippering van het Europees onderzoekssysteem en het gebrek aan coördinatie en samenhang tussen de nationale componenten ervan, is het geheel niet kostenefficiënt genoeg en blijven de algehele prestaties achter.</p>
      <p sl="en">Dit is ook precies waar we in de regio van de Oostzee mee te maken hebben. Het is duidelijk dat geen enkel land rond de Oostzee de complexe milieuproblemen in dit gebied in zijn eentje oplossen kan. Het is dan ook van urgent belang dat er voor de aanpak van de milieuproblemen in de Oostzee een strategische en geïntegreerde onderzoeksstrategie wordt opgesteld waarbinnen grensoverschrijdende synergieën mogelijk worden, middelen kunnen worden gedeeld, kennis wordt uitgewisseld en de grensoverschrijdende mobiliteit van onderzoekers wordt bevorderd. Op deze manier kunnen we zorgen voor een duurzame toekomst van het Oostzeegebied. Het BONUS-initiatief zal, tezamen met de inspanningen die geleverd worden binnen het kader van de EU-strategie voor de Oostzeeregio, de structuur en de middelen bieden om deze uitdagingen op een doeltreffende en gecoördineerde wijze aan te pakken.</p>
      <p sl="en">Ik ben ingenomen met het institutionele akkoord van 27 april jongstleden met betrekking tot de tenuitvoerlegging van het BONUS-initiatief. Dit gezegd hebbende wil ik tevens blijk geven van mijn teleurstelling over het gebrek aan overeenstemming tussen de lidstaten om een model vorm te geven van een echte gemeenschappelijke pot, zoals voorgesteld in het oorspronkelijke Commissievoorstel. Zonder een echte financieringsfaciliteit voor een gemeenschappelijke pot kan noch de selectie van de beste transnationale onderzoeksvoorstellen uitsluitend op basis van hun wetenschappelijke merites, noch de kwaliteit van het consortium, noch de verwachte impact volledig worden gegarandeerd. Zonder deze faciliteit is het onmogelijk de volle vruchten, de volledige toegevoegde waarde en de volledige efficiëntiewinst van grensoverschrijdende samenwerking te verwezenlijken. Om die reden is het voor de Europese Commissie van groot belang dat de gevolgen van dit besluit geen precedent gaan vormen voor toekomstige voorstellen. De lidstaten zullen zich moeten committeren aan een echte gemeenschappelijke pot voor grensoverschrijdende financiering en samenwerking voordat er andere initiatieven op basis van artikel 185 van het Verdrag van Lissabon genomen worden.</p>
      <p sl="en">Om terug te komen op dit huidig initiatief kan ik u zeggen dat de Europese Commissie er het volste vertrouwen in heeft dat wij met het BONUS-programma in staat zijn het potentieel van de milieuonderzoeksprogramma's in de Oostzeeregio te optimaliseren, de wetenschappelijke capaciteit van dit gebied te verbeteren, de grensoverschrijdende mobiliteit van onderzoekers te faciliteren, synergieën te bevorderen en duplicatie van onderzoeksinspanningen te voorkomen. Dit alles zal zorgen voor een duurzame toekomst voor de Oostzee.</p>
    </intervention>
    <intervention id="2-633" speaker_id="96664" name="Anna Rosbach" is_mep="True" mode="spoken">
      <p sl="da">rapporteur voor advies van de Commissie milieubeheer, volksgezondheid en voedselveiligheid . − Mijnheer de Voorzitter, BONUS-169 is een belangrijk proefproject dat betrekking heeft op de samenwerking bij milieuproblemen in een bepaald gebied. Dit programma wordt over het algemeen door alle Oostzeestaten gesteund. Het programma heeft in principe ook betrekking op landen buiten de EU die hun afvalwater lozen en zo bijdragen aan de verontreiniging van de Oostzee, die beschouwd wordt als een van de meest verontreinigde zeeën ter wereld. Het BONUS-programma staat voor de kolossale taak om de talrijke milieuproblemen in de Oostzee in kaart te brengen. Alle verschillende soorten van verontreiniging afkomstig van papierfabrieken en soortgelijke industrieën alsmede uitstervende visbestanden vormen een bedreiging voor de Oostzee, terwijl onontplofte mosterdgasbommen en Russische gasleidingen ook niet bepaald bijdragen aan het welzijn van het ecosysteem. Derhalve ben ik een groot voorstander van het BONUS-programma. Het moet echter niet op zichzelf staan, maar vergezeld gaan van milieubewustzijn van de individuele lidstaten en van inspanningen door de lidstaten, waaronder het beschikbaar stellen van financiële middelen.</p>
    </intervention>
    <intervention id="2-634" speaker_id="28165" name="Lambert van Nistelrooij" is_mep="True" mode="spoken">
      <p sl="nl">namens de PPE-Fractie . – Voorzitter, commissaris Geoghegan-Quinn, mevrouw Ek, rapporteur, de bijzondere problemen en de bijzondere situatie in de Oostzee vragen een bijzondere aanpak. Daarom ben ik erg blij dat we op dit moment de zaak in een akkoord kunnen afronden en dat het werk kan beginnen. Maar toch nog een paar bespiegelingen.</p>
      <p sl="nl">De commissaris zei het ook al, we gingen in eerste aanleg voor een echte common pot , voor een gezamenlijk fonds waarin de criteria van excellentie, interdisciplinaire aanpak, enzovoort worden gehandhaafd. In de loop van het overleg zijn we tot een wat pragmatische aanpak gekomen, dat landen ook zelf mogen 'shoppen' binnen de lijst van de projecten om eigen universiteiten en instellingen aan de bak te brengen. Op zich heb ik daar niets op tegen, ik stem er ook mee in, maar we moeten het wel evalueren. Het moet efficiënt gebeuren. En als het goed gebeurt en men werkt beter samen dan in het verleden, is het misschien wel een voorbeeld van datgene wat we zoeken in EU-2020. Europa betaalt wat bij en de lidstaten betalen bij. Vervolgens gaat het ook nog over de uitvoering, niet alleen over onderzoek. We moeten ook effectief de ecologische kwaliteit terugbrengen, dus laten we het maar nauwgezet volgen.</p>
      <p sl="nl">Een tweetal opmerkingen nog: in de eerste plaats kan de aanpak in de Oostzee ook een voorbeeld zijn voor andere macroregio's, bijvoorbeeld de Donau. Misschien mag ik aan de commissaris vragen of er ook in die zin, naar die regio gedachten …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-635" speaker_id="28379" name="Adam Gierek" is_mep="True" mode="spoken">
      <p sl="pl">namens de S&amp;D-fractie . – De in het voorstel van de Commissie opgenomen voorschriften betreffende het onderzoek naar het welzijn van de Oostzee introduceren een belangrijk element, namelijk de fase van de strategische planning. Zonder deze fase zouden we ons alleen toespitsen op de extensieve ontwikkeling van dit onderzoek. Het gaat immers om een breder actieplan, een betere strategie, die niet alleen de zee in aanmerking neemt, maar ook haar afwateringsgebied, dat zoals we weten nu geteisterd wordt door overstromingen.</p>
      <p sl="pl">Er dient speciale aandacht te worden geschonken aan de selectie van deskundigen, want het brede onderzoek dat werd voorgesteld is niet te herleiden tot verschijnselen die gereconstrueerd kunnen worden in een laboratorium. Hier hangt het onderzoek in het veld nauw samen met het gebied dat onder de jurisdictie van het land in kwestie valt. Daarom moet de EU-wetgeving in overeenstemming worden gebracht met de nationale rechtssystemen. Bij de selectie van deskundigen door de Commissie dient hiermee rekening te worden gehouden.</p>
      <p sl="pl">Bij de uitbreiding van de onderzoeksmogelijkheden van de nieuwe lidstaten in het Oostzeegebied moet er rekening worden gehouden met het feit dat, ten eerste, het onderzoekspotentieel in die landen uiteenlopend is en dat het over het algemeen goede potentieel van het onderzoekspersoneel hand in hand gaat met minder goed uitgeruste laboratoria. Daarom ben ik verrast door de opgelegde limiet van 25 procent voor het materiële aandeel van de algemene pool. Ten tweede is die "gemeenschappelijke pot" voor veel landen niet aanvaardbaar, zowel vanuit een juridisch standpunt als vanwege het feit dat dit een ongunstige invloed zou kunnen hebben op de onderzoeksplannen die daar momenteel worden uitgevoerd. Ten derde vergt deze strategische fase van het programma tijd. De fase zou inhoudelijk beter moeten worden benut.</p>
      <p sl="pl">Daarom moeten eerst de onderzoeksprioriteiten voor de Oostzee en haar afwateringsgebied worden bepaald en vervolgens dienen de deelnemers aan het project hun onderzoeksfaciliteiten aan te passen aan de uitvoering ervan. Het is belangrijk dat Rusland als gelijkgerechtigde partner op basis van een Oostelijk Partnerschap bij dit onderzoek wordt betrokken.</p>
    </intervention>
    <intervention id="2-636" speaker_id="28321" name="Satu Hassi" is_mep="True" mode="spoken">
      <p sl="fi">namens de Verts/ALE-Fractie. – Mijnheer de Voorzitter, dames en heren, ik wil de rapporteur, mevrouw Ek, bedanken voor haar uitstekende werk. Het onderzoeksprogramma BONUS, dat een uitstekend initiatief is en beslist moet worden gesteund, is een resultaat van de EU-strategie voor de Oostzee.</p>
      <p sl="fi">Ik beschouw ook de strategie zelf als een zeer belangrijke stap vooruit. Met de uitbreiding van ongeveer zes jaar geleden werd de Oostzee praktisch een binnenzee van de Europese Unie. Dat is veel te langzaam tot ons doorgedrongen. Zoals mevrouw Ek zei, is er veel onderzoek gedaan naar de Oostzee, maar te weinig gecoördineerd onderzoek om een kennisbasis te creëren teneinde het EU-beleid te verbeteren en slimmer te maken.</p>
      <p sl="fi">Ik hoop dat gecoördineerd onderzoek ons zal helpen ons bewust te maken van in ieder geval twee zaken. Ten eerste is de ecologische staat van de Oostzee alarmerend. Zij is een van de meest vervuilde zeeën ter wereld. Het grootste zuurstofloze - dus dode - zeebodemgebied ter wereld ligt in de Oostzee. Er wordt wel gezegd dat de grootste woestijn in Europa zich op de bodem van de Oostzee bevindt.</p>
      <p sl="fi">De tweede zaak die onderzoek ons hopelijk beter doet begrijpen is dat wij zelf schuldig zijn aan de toestand van de Oostzee. Het grootste probleem is eutrofiëring, waarvan de gevolgen ook goed door de rapporteur zijn beschreven. De grootste bron van nutriënten die voor eutrofiëring zorgen - stikstof en fosfor - is de landbouw. Dat is hoofdzakelijk EU-landbouw in het afwateringsgebied van de Oostzee.</p>
      <p sl="fi">Ik hoop daarom dat gezamenlijk gecoördineerd onderzoek zal helpen deze zaken uitgebreid onder de aandacht te brengen en betere en slimmere methoden te ontwikkelen in alle sectoren, maar vooral in de landbouw, want kunstmest die in rivieren en zeeën terechtkomt, is voor landbouwers niets anders dan een verspilling van middelen.</p>
      <p sl="fi">Wij moeten echter beseffen dat onderzoek niet alles kan oplossen. Wij moeten ook begrijpen dat het redden van de Oostzee ook concrete wijzigingen in het beleid vereist, vooral op het gebied van de landbouw, maar ook op andere terreinen. Ik hoop dat wij van het redden van de Oostzee, die nu een van de meest vervuilde zeeën ter wereld is, een succesverhaal maken waar de rest van de wereld van kan leren.</p>
    </intervention>
    <intervention id="2-637" speaker_id="96867" name="Maria Da Graça Carvalho" is_mep="True" mode="spoken">
      <p sl="pt">Mijnheer de Voorzitter, commissaris, ik ben blij met het onderzoeks- en ontwikkelingsprogramma voor de Oostzee (BONUS-169), waarin de nationale onderzoeksactiviteiten van de lidstaten en van de Europese Commissie gebundeld worden op het gebied van het milieu en van het beheer van mariene leefgebieden in het Oostzeegebied. BONUS is een innovatief model en het is een voorbeeld voor andere vormen van regionale samenwerking binnen het wetenschappelijk onderzoek.</p>
      <p sl="pt">In navolging van het Oostzeegebied kunnen andere regio's, zoals het zuidwesten van Europa, hun voordeel doen bij deze gemeenschappelijke activiteit van de lidstaten en de Commissie, om gezamenlijke uitdagingen het hoofd te bieden en ter ondersteuning van de duurzame ontwikkeling in hun regio's.</p>
      <p sl="pt">Ik dring er dan ook bij het Europees Parlement en de Commissie op aan, te overwegen om een gemeenschappelijk onderzoeksprogramma voor Zuidwest-Europa op te zetten, dat zich concentreert op belangrijke onderwerpen zoals de zee, biodiversiteit en energiebronnen in zee, en gericht is op de duurzame ontwikkeling van het Europese deel van de Atlantische Oceaan en de omringende gebieden.</p>
    </intervention>
    <intervention id="2-638" speaker_id="96823" name="Petru Constantin Luhan" is_mep="True" mode="spoken">
      <p sl="ro">De betrokkenheid van de EU bij het gemeenschappelijk onderzoeks- en ontwikkelingsprogramma voor de Oostzee bewijst dat de Europese instellingen een betere afstemming willen van beleidsmaatregelen, programma’s en de andere activiteiten die door de onderzoekssector worden genoemd. Gezamenlijke maatregelen op EU-niveau zijn vereist om de uitdagingen aan te pakken en de efficiëntie en doelmatigheid van de programma’s te verbeteren, door alle onderzoeksactiviteiten onder te brengen in één uniform, goed gecoördineerd programma dat de duurzame ontwikkeling van de regio bevordert.</p>
      <p sl="ro">Het BONUS-programma is met name van belang voor het Oostzeegebied. Dit programma moet echter niet tot alleen deze regio worden beperkt. In de toekomst zou ik graag zien dat dit programma als model dient voor andere vormen van regionale samenwerking in Europa, zoals in de Donauregio of in het Middellandse Zeegebied. Daarmee zouden we over een krachtige, dynamische en concurrerende Europese Unie beschikken.</p>
    </intervention>
    <intervention id="2-639" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="en">De uitvoering van het gemeenschappelijk onderzoeks- en ontwikkelingsprogramma BONUS-169 heeft de rampzalige toestand van de Oostzee aan het licht gebracht, met name in de gebieden waar grootschalige energie-infrastructuurprojecten gepland zijn en worden uitgevoerd, niet alleen door lidstaten van de Europese Unie, maar ook door landen die aan de EU grenzen. Op sommige plaatsen is de genotoxiciteit enkele honderden malen hoger geworden. Het BONUS-programma heeft reeds bewezen te kunnen bijdragen aan het toezicht binnen het Oostzeegebied en derhalve moeten we de toestand van de Oostzee actief blijven onderzoeken. Om te waarborgen dat het onderzoek zo uitgebreid en objectief mogelijk is, is het van groot belang dat wetenschappers uit alle landen rond de Oostzee op gelijke voet bij het onderzoek worden betrokken. Dit programma is een quasipreventieve maatregel die de complexe ecologische situatie van de Oostzee onder de aandacht brengt. Alleen door te zorgen voor toereikende financiering voor wetenschappelijk onderzoek en de bedreigingen tijdig te observeren zullen we in staat zijn om milieurampen te bestrijden en ik vertrouw erop dat we ervoor zullen zorgen dat de Oostzee …</p>
    </intervention>
    <intervention id="2-640" speaker_id="96702" name="Elena Oana Antonescu" is_mep="True" mode="spoken">
      <p sl="ro">In bepaalde regio’s zouden milieuproblemen gemakkelijker kunnen worden opgelost als individuele landen de door hen uitgevoerde onderzoeksactiviteiten zouden bundelen. Daarom ben ik verheugd over het voorstel van de Commissie en het voorstel van de rapporteur over het steunen van het BONUS-programma voor de Oostzee.</p>
      <p sl="ro">Ik denk dat het goed is dat er een overweging is opgenomen waarin de Commissie wordt verzocht een definitieve beoordeling van het programma uit te voeren, om te bepalen wat het kwaliteitsniveau en de doelmatigheid van de tenuitvoerlegging van dergelijke programma’s is, met name ten opzichte van de geboekte vooruitgang op het gebied van de vastgestelde doelstellingen. Deze resultaten zouden op de website van het programma kunnen worden geplaatst, zodat burgers kunnen lezen hoe het programma verloopt. Vertegenwoordigers van bedrijven kunnen hun businessplannen ook opstellen op basis van de aanbevelingen en de mogelijkheden die voortvloeien uit de onderzoeksresultaten in deze regio.</p>
      <p sl="ro">Het is van belang dat de resultaten van dit programma laten zien dat er duidelijke voordelen zijn voor het milieu, de burgers en de ontwikkeling van deze regio, met name tegen de achtergrond van de huidige economische crisis.</p>
    </intervention>
    <intervention id="2-641" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mijnheer de Voorzitter, ik steun ten volle de oprichting van BONUS, het gemeenschappelijk onderzoeks- en ontwikkelingsprogramma voor de Oostzee. Ik ben ervan overtuigd dat het opstarten van een geconsolideerd, grensoverschrijdend onderzoeksprogramma, dat steunt op wederzijdse, supranationale samenwerking en uitwisseling van ervaring, zal leiden tot effectievere inspanningen ter bescherming van de Oostzee en een evenwichtige ontwikkeling van die regio. Het initiatief voor het BONUS-programma werd genomen door acht lidstaten. De kring van de Oostzeelanden telt nog een ander lid, namelijk Rusland. De deelname van Russische wetenschappers aan dit programma zou dus gegrond zijn. Dit onderzoeksprogramma zou een reeks voorstellen moeten leveren voor de EU-strategie voor de Oostzeeregio en de rol van de macroregio’s in het toekomstige cohesiebeleid, waaraan nu gewerkt wordt en waarover we twee maanden geleden in het Parlement hebben beraadslaagd. Het is jammer dat we het ons niet konden veroorloven om openlijk een discussie te voeren en te bepalen welke consequenties de bouw en het gebruik van (…) zullen hebben en welke bedreiging ze zullen vormen …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-642" speaker_id="96799" name="Piotr Borys" is_mep="True" mode="spoken">
      <p sl="pl">Mijnheer de Voorzitter, hartelijk dank dat u mij het woord verleent.</p>
      <p sl="pl">Ik zou willen zeggen dat het huidige onderzoek in verband met het hele Oostzeegebied als onderdeel van de grote, territoriale cohesie van de hele Europese Unie moet worden gezien. We concentreren ons vandaag op een aantal belangrijke, parallelle strategieën: de Oostzeestrategie, de strategie voor de Middellandse Zee en de Donaustrategie. We mogen echter niet vergeten dat die regio’s met elkaar moeten worden verbonden.</p>
      <p sl="pl">Momenteel wordt het hoofdaandeel van de handel in goederen gedreven met Indo-China en daarom is het zo belangrijk om ervoor te zorgen dat de Oostzeestrategie ook rekening houdt met de mogelijkheid op verbindingen met de "Noord-Zuid-as" van het TNT-netwerk. Gelukkig is deze strategie vandaag toegankelijk voor het publiek en ik hoop dat ook het Oostzeegebied nauw verbonden zal zijn met Zuid-Europa door middel van het TNT-netwerk, dat zich op een aantal parallelle oplossingen baseert.</p>
    </intervention>
    <intervention id="2-643" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik wil mijn dank betuigen aan de rapporteur, mevrouw Ek, en aan de tien leden van het Europees Parlement die de tijd hebben vrijgemaakt om hier vanavond op dit late uur aanwezig te zijn om deze kwestie te bespreken.</p>
      <p sl="en">Ik ben bijzonder tevreden dat alle initiatieven die in de zin van artikel 185 zijn aangekondigd onder het samenwerkingselement van het zevende kaderprogramma van de EU nu zijn goedgekeurd. Dit is een politiek succes voor alle instellingen van de Europese Unie. Het BONUS-initiatief zou de landen in het Oostzeegebied duidelijk helpen de zeer complexe en dringende milieuproblemen in dit gebied doeltreffender aan te pakken door de bevordering van synergie en de voorkoming van onnodig dubbel werk, dat zou ontstaan wanneer onderzoeksactiviteiten uitsluitend op nationaal niveau plaatsvinden.</p>
      <p sl="en">Gezien de belangrijke politieke problemen waar we mee worden geconfronteerd op beleidsgebieden zoals klimaatverandering, energie, voedsel en gezondheid, wordt het noodzakelijk onze middelen te bundelen en samen te werken. De initiatieven in de zin van artikel 185 spelen een hoofdrol bij het aanpakken van een aantal van deze belangrijke kwesties. Op grond van de ervaringen die we uit deze initiatieven opdoen kunnen we nog betere en efficiëntere manieren vinden om op Europees niveau samen te werken, en daarbij zowel nationale als EU-onderzoeksprogramma’s volledig inzetten.</p>
      <p sl="en">Zoals ik afgelopen januari tijdens mijn bekrachtiging door het Europees Parlement zei, zet ik mij sterk in voor de volledige verwezenlijking van de Europese onderzoeksruimte, maar als we dit doel willen bereiken, moeten we eensgezind samenwerken. Dit is van essentieel belang voor de toekomstige economische ontwikkeling van de Europese Unie en als we ervoor willen zorgen dat de EU wereldleider wordt op het gebied van onderzoek, innovatie en wetenschap.</p>
    </intervention>
    <intervention id="2-644" speaker_id="28127" name="Lena Ek" is_mep="True" mode="spoken" role="rapporteur">
      <p sl="sv">Mijnheer de Voorzitter, BONUS is eigenlijk een proefproject op basis van artikel 185 en ik kan iedereen die in het BONUS-programma zal werken en iedereen die erover zal lezen of ermee te maken zal krijgen, verzekeren dat het niet gemakkelijk is. Het is niet gemakkelijk om onderzoeksmiddelen van de Europese Unie en van diverse lidstaten samen te brengen. Het is een grote uitdaging. Het is niet gemakkelijk om verschillende academische onderzoeksculturen en -tradities te coördineren, met zestien grote onderzoeksgroepen, 500 onderzoekers, acht landen en de rest van de EU die kijken hoe dit allemaal feitelijk zal verlopen, plus al diegenen die moeten bewaken dat en controleren of we de juiste dingen doen en of die effectief blijken.</p>
      <p sl="sv">Dat zal veel vergen van de betrokken onderzoekers. Het zal veel vergen van de lidstaten en hun regeringen en ik kan u verzekeren dat het moeilijke politieke besluiten en sterk politiek leiderschap zal vergen, maar we moeten dit doen. Onze onderzoeksprogramma's moeten nauwgezet geëvalueerd worden en we moeten deze enorme verantwoordelijkheid op ons nemen, want we moeten de problemen in het belang van de Oostzee gezamenlijk oplossen. We moeten echter ook een model vinden waarmee we in andere delen van Europa vooruitgang zullen kunnen boeken. Ik denk daarbij aan de grote rivieren, de Middellandse Zee en, in het algemeen, aan de manier waarop wij in EU-programma's en nationale programma's omgaan met communautaire middelen van de belastingbetalers.</p>
      <p sl="sv">De Oostzee is een deel van onze gemeenschappelijke geschiedenis en cultuur geweest vanaf het einde van de ijstijd, in de tijd van de Vikings, van de handel in de middeleeuwen, van "de zee van de vrijheid" tijdens de Koude Oorlog, en nu is het een zee waar onze ouders en kinderen van houden en waarvan het beheer onze verantwoordelijkheid is. In het licht van de moeilijkheden en grote uitdagingen waarmee we worden geconfronteerd, wil ik daarom nogmaals alle betrokkenen bedanken. Het werk stopt niet bij de besluiten die we hier nemen en de documenten die we ondertekenen; het werk begint pas nu.</p>
    </intervention>
    <intervention id="2-645" speaker_id="4346" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem34" title="18. Toepassing van de bepalingen van het Schengenacquis die betrekking hebben op het Schengeninformatiesysteem in de Republiek Bulgarije en Roemenië (debat)">
    <intervention id="2-647" speaker_id="4346" name="De Voorzitter" is_mep="True" mode="spoken">
      <p sl="nl">Aan de orde is het verslag (A7-0199/2010) van Carlos Coelho, namens de Commissie burgerlijke vrijheden, justitie en binnenlandse zaken, over het ontwerpbesluit van de Raad betreffende de toepassing van de bepalingen van het Schengenacquis die betrekking hebben op het Schengeninformatiesysteem in de Republiek Bulgarije en Roemenië [06714/2010 - C7-0067/2010 - 2010/0814(NLE)].</p>
    </intervention>
    <intervention id="2-648" speaker_id="1892" name="Carlos Coelho" is_mep="True" mode="spoken" role="rapporteur">
      <p sl="pt">Mijnheer de Voorzitter, mevrouw Malmström, beste collega's, ik wil op vier belangrijke punten ingaan. Allereerst de evaluatieprocedure. Roemenië en Bulgarije hebben sinds hun toetreding tot de Europese Unie gewerkt aan hun volledige integratie in de Schengenruimte. Voordat de Raad kan besluiten om de controle aan de binnengrenzen met de beide landen op te heffen is verificatie nodig aan de hand van de evaluatieprocedures, om vast te stellen dat de nieuwe lidstaten op alle relevante onderdelen voldoen aan de noodzakelijke vereisten voor uitvoering van de verworvenheden van Schengen, zoals gegevensbescherming, het Schengeninformatiesysteem, luchtgrenzen, vastelandsgrenzen, maritieme grenzen, politionele samenwerking en visumregeling.</p>
      <p sl="pt">De evaluatieprocedures zijn begonnen met het deel dat betrekking heeft op de gegevensbescherming. Het gaat er daarbij om, na te gaan of elk van deze lidstaten er klaar voor is om alle bepalingen aangaande gegevensbescherming toe te kunnen passen. De verkregen resultaten vormen daarom een voorwaarde vooraf voor de evaluatieprocedure met betrekking tot het Schengeninformatiesysteem (SIS), hetgeen impliceert dat gegevens aan deze landen kunnen worden overgedragen. De goedkeuring van dit besluit betekent derhalve een eerste stap op weg naar de opheffing van de controle aan de binnengrenzen met Bulgarije en Roemenië.</p>
      <p sl="pt">Ten tweede: inzage in de documenten. De Raad heeft het Europees Parlement het onderhavige ontwerpbesluit toegestuurd. Er zijn echter geen evaluatierapporten toegestuurd of informatie over de vervolgmaatregelen, waarmee het Parlement toegang zou hebben tot alle informatie die het nodig heeft om tot een beredeneerd en gegrond advies te kunnen komen. Slechts na aandringen van het Parlement zijn deze documenten door de Raad aangeleverd.</p>
      <p sl="pt">Ik dank de ambassadeur van Roemenië voor zijn inzet, die ertoe geleid heeft dat we een oplossing voor deze situatie hebben kunnen vinden, door te verzoeken de vertrouwelijkheid van de documenten op te heffen en deze aan te merken als "limited". Dankzij deze oplossing hebben we ons aan het tijdschema kunnen houden, maar we zullen hetzelfde probleem tegenkomen op het moment dat het Europees Parlement om zijn mening gevraagd zal worden over de andere aspecten van het Schengenacquis. Het akkoord tussen het Europees Parlement en de Raad inzake het overleggen van vertrouwelijke stukken dient dan ook zo spoedig mogelijk in werking te treden.</p>
      <p sl="pt">Ten derde: over de evaluatie van Roemenië en Bulgarije. Wat Bulgarije betreft, werden er leemten vastgesteld die te maken hebben met de aanneming en uitvoering van Aanbeveling (87)15 van de Raad van Europa, die regels op het gebruik van persoonsgegevens door de politie bevat, alsmede gebreken in het functioneren van de nationale commissie voor de bescherming van persoonsgegevens. In aansluiting op de aanbevelingen heeft Bulgarije de nodige wetgevende verbeteringen aangebracht en de Raad heeft op 26 april geconcludeerd dat aan alle noodzakelijke voorwaarden is voldaan voor wat betreft de verwerking van gegevens.</p>
      <p sl="pt">De zwakke punten die bij Roemenië aan het licht gekomen zijn, hebben te maken met de aanneming van twee wetten die de verwerking van persoonsgegevens regelen, met de voorzieningen en middelen van de nationale overheid voor gegevensbescherming, en met de invoering van periodieke of onaangekondigde toetsingen van de Schengengegevens. In grote lijnen heeft Roemenië in aansluiting op de aanbevelingen de nodige verbeteringen aangebracht, en de zaken die nog hangende zijn vormen er geen belemmering voor dat het land op adequate wijze aan alle nodige vereisten kan voldoen op het gebied van gegevensbescherming. Daarom kunnen we vaststellen dat de voorwaarden vervuld zijn om Roemenië en Bulgarije groen licht te geven op het gebied van gegevensbescherming.</p>
      <p sl="pt">Tot slot, mijnheer de Voorzitter: de herziening van de evaluatieprocedure voor Schengen. Ik wil van deze gelegenheid gebruik maken om erop te wijzen dat er zo snel mogelijk een eenvoudige, doeltreffende en doorzichtige Europese evaluatieprocedure vastgelegd moet worden voor de evaluatie van Schengen. Het Parlement heeft de voorstellen afgewezen die afgelopen oktober zijn voorgelegd. Ik verzoek de Commissie haar initiatiefrecht zo snel mogelijk uit te oefenen.</p>
    </intervention>
    <intervention id="2-649" speaker_id="photo_generic" name="Cecilia Malmström" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik heb er het volle vertrouwen in dat Bulgarije en Roemenië hun uiterste best zullen doen om de streefdatum van maart 2011 voor het afschaffen van de controles aan de binnengrenzen te halen. Voor zover bevoegd, zal de Commissie beide landen volledig ondersteunen om de Schengenevaluatie met succes te doorstaan.</p>
      <p sl="en">De uitvoering van de Schengenevaluaties valt onder de verantwoordelijkheid van de Raad, en op grond van deze evaluaties zal de Raad beslissen over de situatie met betrekking tot afschaffing van de controles aan de binnengrenzen. Deze evaluaties zijn gaande, en daarom is het op dit moment te vroeg de stand van zaken voor wat betreft de voorbereidingen vast te stellen. De eerste stappen zijn in ieder geval succesvol geweest, hetgeen bevestigd wordt door de positieve evaluatie van de gegevensbescherming, waardoor Bulgarije en Roemenië nu toegang kunnen krijgen tot het Schengeninformatiesysteem.</p>
      <p sl="en">Het Europees Parlement en de heer Coelho stellen voor dat Bulgarije en Roemenië de Raad en het Parlement informeren over de vervolgmaatregelen naar aanleiding van de aanbevelingen. In de huidige Schengenevaluatie is het gebruikelijk dat de betreffende lidstaten aan de Raad verslag uitbrengen over de maatregelen die zij treffen om de aanbevelingen op te volgen, want de evaluatieprocedure valt momenteel volledig onder de verantwoordelijkheid van de Raad. Het is op grond daarvan en onder de huidige wetgeving dan ook aan de Raad om het Parlement daarover te informeren.</p>
      <p sl="en">Mijnheer Coelho, binnen deze context wil ik graag op uw voorstel ingaan en ik bevestig dat ik, nu het Verdrag van Lissabon van kracht is geworden, om de door u genoemde redenen binnenkort, komend najaar een nieuw evaluatiemechanisme zal voorstellen.</p>
      <p sl="en">Ik ben van mening dat zowel de lidstaten als het Parlement bij dit mechanisme betrokken moeten worden. De lidstaten zullen er uiteraard bij betrokken zijn om hun onderlinge vertrouwen te behouden wat betreft hun mogelijkheden alle bijbehorende maatregelen toe te passen waardoor de controles aan de binnengrenzen kunnen worden afgeschaft, en met name op het gebied van de buitengrenzen, visa en politiële samenwerking.</p>
      <p sl="en">Het Europees Parlement dient inderdaad volledig geïnformeerd te worden over de resultaten van de evaluatie. De Commissie streeft er met dit nieuwe mechanisme naar de huidige zwakke punten waar de rapporteur naar heeft verwezen te verhelpen. Op dit moment is er niet echt sprake van een follow-up nadat evaluaties hebben plaatsgevonden, terwijl de aanbevelingen niet altijd worden uitgevoerd. De ondersteuning van het Parlement in dit proces wordt zeker bijzonder gewaardeerd.</p>
    </intervention>
    <intervention id="2-650" speaker_id="96848" name="Mariya Nedelcheva" is_mep="True" mode="spoken">
      <p sl="bg">namens de PPE-Fractie. – Ik feliciteer de heer Coelho en neem met voldoening kennis van de vooruitgang die in dit verslag voor Bulgarije en Roemenië wordt gemeld. Op grond van de positieve bevindingen en de controleresultaten op het gebied van de bescherming van persoonsgegevens wordt het mogelijk een datum vast te stellen waarop het Schengeninformatiesysteem ook in Bulgarije kan worden ingevoerd.</p>
      <p sl="bg">De toetreding van Bulgarije tot de Europese Unie en de aansluiting van het land bij het Schengengebied leiden bij alle Bulgaarse staatsburgers tot enthousiasme. Het gaat zelfs om meer dan enthousiasme, want nu komt de mogelijkheid in beeld om de grenscontroles op te heffen en het recht op vrij verkeer door het gehele grondgebied van de Unie daadwerkelijk uit te oefenen. Dat succes is te danken aan de ongelooflijke inspanningen en de doelgerichte acties van de huidige Bulgaarse regering die al het mogelijke heeft gedaan om de achterstand van de afgelopen jaren in te lopen, zodat aan de gestelde voorwaarden kan worden voldaan en er voorbereidingen kunnen worden getroffen om het Schengenacquis toe te passen.</p>
      <p sl="bg">Het Schengengebied staat niet alleen voor een vrij verkeer van personen. Het betekent ook een nauwere samenwerking tussen politie- en douane-instanties, vooral in de strijd tegen de smokkel van mensen en goederen, en meer in het algemeen: in de strijd tegen de georganiseerde misdaad. De toetreding van Bulgarije en Roemenië tot het Schengengebied maakt deel uit van het traject naar realisering van onze droom: een Europa voor de burgers. Daarvoor is niet alleen nodig dat men zich voortdurend blijft inspannen en dat de regeringen van de landen aan de vereisten van het Schengenacquis blijven voldoen, maar ook dat de Europese instellingen daaraan hun steun en medewerking geven.</p>
      <p sl="bg">Het Europees Parlement heeft nu toegang tot de aanbevelingen die in de evaluatierapporten worden gedaan, en samen met de documenten die ten aanzien van vervolgacties zijn opgesteld biedt dat een garantie dat de constructieve dialoog tussen ons allen door zal gaan. Voor de burgers van Bulgarije en Roemenië vormt deze transparante dialoog tevens een waarborg dat de fundamentele rechten die in de verdragen zijn vastgelegd ook realiteit zijn.</p>
    </intervention>
    <intervention id="2-651" speaker_id="96859" name="Ioan Enciu" is_mep="True" mode="spoken">
      <p sl="ro">namens de S&amp;D-Fractie. – Gisteren vierden we dat de Europese burgers 25 jaar geleden voor het eerst zonder beperkingen door de Europese Unie konden reizen. Ter gelegenheid hiervan zei commissaris Malmström het volgende: "Schengen is een van de krachtigste symbolen geworden van de capaciteit van de EU om de levens van haar burgers te verbeteren". Martin Schulz, voorzitter van de Fractie van de Progressieve Alliantie van Socialisten en Democraten in het Europees Parlement zei: "Schengen is waarschijnlijk het meest succesvolle en tastbare resultaat dat de Europese Unie in de afgelopen 30 jaar heeft behaald". In hetzelfde kader wil ik ook graag zeggen: hoera voor Schengen en voor vrijheid! Roemenië en Bulgarije zouden een verjaardagscadeau kunnen zijn voor het Schengengebied.</p>
      <p sl="ro">Na afronding van zijn beoordelingen heeft de Raad geconcludeerd dat beide lidstaten voldoende garanties bieden om de eerste stap te zetten naar aansluiting bij het Schengengebied. Wij zullen deze stap bekrachtigen door morgen vóór te stemmen. Niet alleen de burgers van Roemenië en Bulgarije, maar de hele Europese Unie zal profiteren van het feit dat die landen eindelijk kunnen toetreden. Toenemende samenwerking in economische, sociale en administratieve sectoren zal de EU versterken. Als onderdeel van het toetredingsproces moeten de overheden van beide lidstaten aan de vereisten van de Schengenroutekaart voldoen.</p>
      <p sl="ro">Het verheugt mij dat het Europees Parlement zijn rol als hoeder van de Europese democratie succesvol heeft vervuld. Het door de rapporteur voorgestelde amendement heeft slechts tot doel een transparante vorm van samenwerking tussen de Europese instellingen in te voeren. Dat is de enige vorm van samenwerking die snelle, tastbare resultaten kan opleveren in het proces van het bespreken en goedkeuren van Europese wetgeving. Interinstitutionele meningsverschillen in de Europese Unie mogen de rechten, vrijheden en het welzijn van Europese burgers, die alle Europese instellingen behoren te dienen, niet vertragen of in gevaar brengen.</p>
      <p sl="ro">Zoals de heer Coelho heeft gesuggereerd, zal de invoering van een nieuw beoordelingssysteem het mogelijk maken veiligheid te waarborgen en het beginsel van wederzijds vertrouwen, dat van essentieel belang is voor het behoud van het Schengengebied, te versterken. Ik steun de voorstellen van de heer Coelho.</p>
    </intervention>
    <intervention id="2-652" speaker_id="28208" name="Nathalie Griesbeck" is_mep="True" mode="spoken">
      <p sl="fr">namens de ALDE-Fractie. – Mijnheer de Voorzitter, commissaris, dames en heren, enkele dagen geleden vierden we de verjaardag van de Schengenovereenkomsten met Voorzitter Buzek en voorzitter Barroso. Vanavond laat voegen we een nieuw concreet onderdeel toe aan de basis van het ontwerpbesluit van de Raad.</p>
      <p sl="fr">Van het stadium van overdenking gaan wij over tot daden en tot samenwerking, de onontbeerlijke voorwaarden vooraf die het opheffen van grenscontroles met Bulgarije en Roemenië zijn en die volgens de voorevaluaties bezig zijn om te worden vervuld. Deze twee landen moeten nu snel in staat zijn om de bescherming en verwerking van persoonsgegevens te waarborgen.</p>
      <p sl="fr">Dit is goed nieuws, en het zal leiden tot de complete integratie van deze twee landen in het Schengenraamwerk, dat een bijdrage zal leveren aan grotere veiligheid en voorspoed, niet alleen voor deze twee landen, maar voor het gehele Europese continent. Ik ben er zeker van dat dit de bestrijding mogelijk zal maken van illegale migratie en immigratie, grensoverschrijdende misdaad en allerlei soorten plagen. Dit zal bijdragen tot risicovermindering.</p>
      <p sl="fr">Twee korte opmerkingen …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-653" speaker_id="28619" name="Tatjana Ždanoka" is_mep="True" mode="spoken">
      <p sl="en">namens de Verts/ALE-Fractie . – Mijnheer de Voorzitter, omdat het SIS een integraal onderdeel van het Schengengebied vormt, is de onderhavige kwestie van uiterst belang. Zelf kom ik uit een nieuwe lidstaat. Ik kan mij nog herinneren hoe graag Letland zich bij het gebied wilde aansluiten. Wat dat betreft verwelkom ik de toetreding van Bulgarije en Roemenië ten zeerste.</p>
      <p sl="en">Desalniettemin moet ik erop wijzen dat er diverse tekortkomingen zijn geconstateerd. Mijn fractie deelt het standpunt van de rapporteur volledig dat er een follow-up moet komen. Met andere woorden, rekening houdende met onze bezorgdheid over de gegevensbescherming moet het Parlement geïnformeerd worden hoe problemen zijn opgelost. Verder hoop ik ook dat het gebrek aan beschikbare plaatsen geen belemmering zal vormen voor aansluiting bij SISone4ALL.</p>
      <p sl="en">Tot slot, wij scharen ons volledig achter de bezorgdheid van de rapporteur over het nieuwe Schengenevaluatiemechanisme. Wij zijn van mening dat het Parlement democratisch toezicht moet kunnen uitoefenen en ik juich de verklaring van mevrouw Malmström dat dit zal gebeuren volkomen toe.</p>
    </intervention>
    <intervention id="2-654" speaker_id="96803" name="Zbigniew Ziobro" is_mep="True" mode="spoken">
      <p sl="pl">namens de ECR-fractie . – Roemenië en Bulgarije hebben het Schengenacquis aangenomen bij hun toetreding tot de Europese Unie in 2007. We hebben nu echter het genoegen om te discussiëren over het voorstel van de beslissing van de Raad over de toepassing van dit acquis in de twee jongste lidstaten van de Europese Unie, dat een van de laatste stappen vormt in de richting van de opheffing van de controle aan de binnengrenzen van Bulgarije en Roemenië. Beide landen hebben een positieve beoordeling gekregen van de commissie van deskundigen, die hun gereedheid om de controle aan de binnengrenzen van de Europese Unie op te geven moest beoordelen, en de vastgestelde tekortkomingen dienen en zullen ongetwijfeld snel worden weggewerkt. Als dit gebeurt, mag men verwachten dat Bulgarije en Roemenië technisch klaar zullen zijn om zich voor oktober 2010 aan te sluiten bij het zogenaamde SIS II-systeem, wat in overeenstemming is met de routekaart die moet gevolgd worden. Hierdoor kan Schengen worden geopend voor de twee nieuwe landen, terwijl tegelijk de nodige aandacht voor de veiligheid van de burgers en hun belangen wordt behouden.</p>
    </intervention>
    <intervention id="2-655" speaker_id="96798" name="John Bufton" is_mep="True" mode="spoken">
      <p sl="en">namens de EFD-Fractie . – Mijnheer de Voorzitter, Schengen was het vrije verkeer van mensen en goederen in ruil voor het vertrouwen dat de betrokken lidstaten gepaste maatregelen zouden uitvoeren om de veiligheid en zekerheid op hun eigen grondgebied te waarborgen. Hoewel het Verenigd Koninkrijk geen deel uitmaakt van het officiële Schengenacquis, maken we wel gebruik van bepaalde aspecten van het Schengeninformatiesysteem ter bestrijding van misdaad. Tegelijkertijd brengen het systeem en het Schengenacquis in het algemeen echter ook de sluwere crimineel met zich mee die een breder werkterrein voor internationale misdaad en corruptie heeft.</p>
      <p sl="en">Na de toetreding tot het SIS van Bulgarije en Roemenië moet de voornaamste vraag zijn of deze lidstaten in de positie zijn binnenslands een niveau van toezicht te kunnen garanderen dat instaat voor vrij verkeer door het gehele Schengengebied. Er is aanzienlijke tegenstand geweest om naar een tweede evolutie van het Schengeninformatiesysteem toe te gaan, met name wat betreft het evenwicht tussen kosten en efficiency. Het Verenigd Koninkrijk voert onafhankelijke, strenge controles uit en neemt geen deel aan paspoortvrij reizen. Moeten wij het ontwikkelen van systemen voor informatieverzameling in de landen die interesse voor Schengen tonen financieel ondersteunen om de potentiële toename van misdaad in verband met het beleid van open grenzen te matigen?</p>
      <p sl="en">Schengen heeft een verhoging met zich mee gebracht van de mogelijkheid illegale goederen en mensen over grenzen heen te verhandelen. De veiligheid van reizen zonder controles aan de grenzen berust in grote mate op het vertrouwen dat de afzonderlijke lidstaten in staat zijn om controles uit te oefenen die aan gepaste normen voldoen.</p>
      <p sl="en">De uitbreiding van het Schengeninformatiesysteem vergroot de ruimte voor corruptie en creëert een veel grotere verzameling van informatie voor criminelen die op het netwerk willen inbreken. Zo zal voor een verdere integratie naast een grotere betrokkenheid van de lidstaten misschien ook uitbreiding benodigd zijn van de maatregelen waarvan binnen het Schengeninformatiesysteem gebruik wordt gemaakt, vooral naarmate we de komst van SIS II naderen. Wanneer zal de opslag van biometrische gegevens bijvoorbeeld zeker zijn?</p>
      <p sl="en">Critici maken zich ook zorgen dat het systeem zou kunnen worden gebruikt om burgers met bepaalde politieke overtuigingen te volgen, dat het risico bestaat dat verzamelde informatie voor politieke doeleinden wordt misbruikt. Doordat steeds meer lidstaten tot het acquis toetreden, wordt het risico verhoogd. Op dit moment zijn er ongeveer 500 000 computers waarmee toegang kan worden verkregen tot het Schengeninformatiesysteem. We kunnen niet weten hoeveel van deze systemen vrij zijn van kwaadaardige software. Over het algemeen valt één op de twee computers ten prooi aan kwaadaardige besmetting. Met spyware kunnen derden toegang tot dezelfde gegevens krijgen als de gebruiker. Hoe uitgebreider het systeem is, des te meer gegevens er zijn waar men toegang tot kan verkrijgen, en des de groter het aantal criminelen zal zijn dat misbruik van het systeem wil maken.</p>
      <p sl="en">De lidstaten moeten buitengewoon geavanceerde beveiliging aantonen, en zelfs met de beste inspanningen en bedoelingen kan men de mogelijkheid van inbreuk niet uitsluiten, die op zijn beurt alle betrokkenen in gevaar zou brengen.</p>
    </intervention>
    <intervention id="2-656" speaker_id="96702" name="Elena Oana Antonescu" is_mep="True" mode="spoken">
      <p sl="ro">Ik wil de rapporteur, de heer Coelho, graag hartelijk bedanken voor de manier waarop hij dit dossier ter hand heeft genomen en hem feliciteren met al het werk dat hij heeft gedaan. Ik ben het volledig eens met wat hij eerder heeft gezegd, niet alleen wat de huidige evaluatie inzake gegevensbescherming betreft, maar ook wat de andere verslagen betreft die zullen worden opgesteld voor de nog te beoordelen gebieden.</p>
      <p sl="ro">De Raad moet kunnen garanderen dat hij de leden van het Europees Parlement alle benodigde informatie kan verstrekken om het Parlement een passend en eerlijk besluit te laten nemen. Ik hoop echt dat we tot een oplossing zullen komen, zodat we ons werk onder normale omstandigheden kunnen uitvoeren en goede besluiten kunnen nemen.</p>
    </intervention>
    <intervention id="2-657" speaker_id="96814" name="Elena Băsescu" is_mep="True" mode="spoken">
      <p sl="ro">Allereerst wil ik de heer Coelho feliciteren met het buitengewone werk dat hij heeft verricht aan dit verslag, dat zo belangrijk is voor Roemenië en Bulgarije. Tevens wil ik de volgende zaken verduidelijken. De goedkeuring door Roemenië van de wet die de verwerking van verzamelde gegevens regelt, vormt een belangrijke stap om aan alle voorwaarden om tot het Schengengebied toe te treden te voldoen.</p>
      <p sl="ro">Het ministerie van Administratie en Binnenlandse Zaken heeft recentelijk aanzienlijke vooruitgang geboekt, zodat Roemenië op schema ligt om op de vastgestelde deadline, namelijk maart 2011, toe te treden tot het Schengengebied. Roemenië heeft in verschillende verslagen van Europese deskundigen als voorbeeld gediend, met name wat SCOMAR betreft, het Roemeense systeem voor bewaking van de zeegrenzen. Tegelijkertijd zullen andere maatregelen worden genomen, zoals het opzetten van nieuwe regionale politiediensten, het verbeteren van de samenwerking met Frontex en langdurige investeringen om de landgrens veilig te maken.</p>
      <p sl="ro">Ter afsluiting wil ik graag benadrukken dat grensbeveiliging …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-658" speaker_id="96823" name="Petru Constantin Luhan" is_mep="True" mode="spoken">
      <p sl="ro">Ook ik sluit me graag aan bij de vorige sprekers en feliciteer de rapporteur, de heer Coelho. Hij heeft echt uitstekend werk verricht voor Roemenië en Bulgarije.</p>
      <p sl="ro">Allereerst wil ik graag uw aandacht vestigen op het feit dat Roemenië is aangehaald als voorbeeld van een land dat er goede praktijken op na houdt met betrekking tot de veiligheid van het zeevervoer. Bovendien ben ik van mening dat Roemenië, net als Bulgarije, aan de voorwaarden voldoet om deel uit te maken van het Schengeninformatiesysteem. Dat is ook waarom ik vind dat ook de Commissie beide landen actief moet steunen, teneinde ook de andere beoordelingen af te kunnen ronden, zodat we succesvol kunnen toetreden tot de gemeenschappelijke ruimte van de Europese Unie.</p>
      <p sl="ro">We hebben het hier over een volledige uitbreiding van de Europese Unie, met inbegrip van haar waarden. Een van deze waarden is vrijheid en het recht op vrij verkeer.</p>
    </intervention>
    <intervention id="2-659" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mijnheer de Voorzitter, de Europeanen genieten van de voordelen van het Schengenakkoord. Het vereenvoudigt het doeltreffende en vrije vervoer van personen, de ontwikkeling van het toerisme en de toename van de handelscontacten. Dit is onze verdienste en een grote verwezenlijking van de Europese Unie. Maar om dit mogelijk te maken is het van essentieel belang om de juiste, technische infrastructuur te hebben, waarmee die processen kunnen worden gecontroleerd. We weten uit eigen ervaring dat het de taak en plicht is van de landen die toetreden tot het Schengenakkoord om te voldoen aan de vereisten van het Schengeninformatiesysteem. Dit is voor ons algemeen welzijn en onze algemene veiligheid. De normen hieromtrent dienen te worden nageleefd.</p>
    </intervention>
    <intervention id="2-660" speaker_id="96799" name="Piotr Borys" is_mep="True" mode="spoken">
      <p sl="pl">Ik spreek mijn dank uit aan de heer Coelho, die onze parlementaire Schengenspecialist is en op dit vlak inderdaad ook heel wat werk heeft verzet.</p>
      <p sl="pl">Ten eerste ben ik blij dat de werkgroep Schengenevaluatie van de Raad de aanvragen van Bulgarije en Roemenië positief heeft beoordeeld en dat deze landen alle problemen uit de weg hebben geruimd om deze belangrijke doelstelling te bereiken. Ik vind dat de bewaking van de binnengrenzen uiteraard het belangrijkste is en ik denk dat we gelijktijdig ook zullen blijven werken aan het SIS II-systeem en aan de biometrische gegevens die zullen worden gebruikt. Dit is natuurlijk iets voor de toekomst, maar laten we niet vergeten dat dit proces op ons te wachten staat.</p>
      <p sl="pl">Ik zou onze vrienden uit Bulgarije en Roemenië datgene willen toewensen, wat wij samen met Tsjechië en de andere landen twee jaar geleden hebben beleefd, ook in mijn land, Polen, waar we de slagbomen symbolisch hebben geopend en Schengen zo een feit werd. Het betekent echt een verandering voor de cohesie van de Unie en de historische benadering om de oude en nieuwe Unie te verenigen. Ik hoop ook dat Bulgarije en Roemenië in de volgende fase alle noodzakelijke vereisten zullen vervullen en ik wens mevrouw de commissaris toe dat er ook sneller werk van wordt gemaakt …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-661" speaker_id="photo_generic" name="Cecilia Malmström" is_mep="True" mode="spoken">
      <p sl="en">lid van de Commissie . − Mijnheer de Voorzitter, er is niet veel aan toe te voegen, want er schijnt hier een zeer sterke consensus te zijn. Ik ben het volkomen eens met degenen die het standpunt hebben geuit dat er deze week inderdaad reden tot blijdschap was. De Europese Unie heeft met het Schengengebied een groot succes behaald; we kunnen er bijzonder trots op zijn. Het vertegenwoordigt het vrije verkeer van mensen in een Europa zonder grenzen, en ik hoop dat het Schengengebied spoedig met nog twee landen zal worden uitgebreid. Intussen is toegang tot het Schengeninformatiesysteem uiteraard een zeer belangrijke eerste stap.</p>
      <p sl="en">In deze landen moet er nog wel wat werk worden verricht op het gebied van visa, politiële samenwerking, het justitiële apparaat, de georganiseerde misdaad enzovoorts, en we zullen dit natuurlijk nauw in de gaten houden. Zelf voorzie ik eind dit jaar beide landen te bezoeken om mijn steun te betuigen en de vooruitgang ter plekke te onderzoeken. Ik wil deze landen echt danken voor de vooruitgang die ze momenteel boeken.</p>
      <p sl="en">Zoals een aantal van u heeft gezegd, is vertrouwen een zeer belangrijk punt om ervoor te zorgen dat de andere lidstaten concrete resultaten zien, zodat dit verhaal een goede afloop zal krijgen. In dit opzicht vormen een grotere transparantie van het systeem en een grotere betrokkenheid van het Europees Parlement om bij te dragen aan de evaluatie en implementatie een zeer belangrijke stap.</p>
      <p sl="en">Daarom hoop ik dat we samen aan dit nieuwe evaluatiemechanisme kunnen werken. Op mijn beurt wil ik de heer Coelho bedanken voor zijn werkzaamheden met betrekking tot deze twee landen, en ik verheug me op de verdere samenwerking met u.</p>
    </intervention>
    <intervention id="2-662" speaker_id="1892" name="Carlos Coelho" is_mep="True" mode="spoken" role="rapporteur">
      <p sl="pt">Mijnheer de Voorzitter, vier opmerkingen ter afronding. Ten eerste wil ik alle collega's bedanken voor hun positieve bijdragen, en de schaduwrapporteurs voor de fantastische samenwerking. Ten tweede wil ik wijzen op de grote consensus die er ten aanzien van deze initiatieven bestaat. Maar ook wil ik hierbij vragen dat het Europees Parlement binnen zes maanden geïnformeerd wordt over het gevolg dat gegeven wordt aan de aanbevelingen die nog niet volledig geconcretiseerd zijn.</p>
      <p sl="pt">Ten derde wil ik erop wijzen dat dit slechts een eerste stap is. Andere stappen moeten nog gezet worden, zoals ook mevrouw Malmström al heel goed verwoord heeft. Op de vierde en laatste plaats wil ik de commissaris, mevrouw Malmström, feliciteren met de garanties die ze ons gegeven heeft dat ze in oktober een wetgevingsinitiatief zal presenteren over de evaluatieprocedure.</p>
      <p sl="pt">Deze twee landen zullen enkel en uitsluitend beoordeeld worden door de Raad. We hebben een Europees evaluatiesysteem nodig - zoals de commissaris al zei - waarbij alle Europese instellingen betrokken zijn, de Europese Commissie en de Raad, maar ook het Parlement. Maar vooral hebben we een evaluatiesysteem nodig dat niet gebaseerd is op twee "standards". Dat wil zeggen: we kunnen voor landen die nog geen deel uitmaken van Schengen, maar dat wel willen, geen strengere evaluatiecriteria hanteren dan de criteria die we hanteren voor de landen die al deel uitmaken van Schengen. Alle landen, zowel landen die deel willen uitmaken van Schengen, als landen die er al deel van uitmaken, moeten aantonen dat ze strikt voldoen aan de bepalingen van het Schengenacquis, en moeten aantonen dat ze de best mogelijke controle uitvoeren aan de buitengrenzen. Alleen zo kunnen we de veiligheid van onze ruimte van vrij verkeer garanderen; dat wil zeggen, onze burgers de garantie geven dat ze zich vrij kunnen bewegen.</p>
    </intervention>
    <intervention id="2-663" speaker_id="4346" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-664" speaker_id="28150" name="Kinga Gál" is_mep="True" mode="written">
      <p sl="nl">De verdere uitbreiding van het Schengengebied is een positieve ontwikkeling en moet met alle middelen worden gesteund, want daardoor wordt een van de belangrijkste verworvenheden van de Europese Unie toegankelijk voor alle EU-onderdanen, namelijk vrij verkeer van personen. Dit is vandaag de dag een tastbaar voordeel van de Europese Unie in het dagelijks leven van mensen. Het Schengenacquis is bij uitstek belangrijk voor ons, burgers van de nieuwe lidstaten, aangezien we tientallen jaren hebben geleden onder het feit dat we van elkaar waren afgesloten. Daarom ben ik verheugd dat in de nabije toekomst een nieuw gedeelte van de Hongaarse buitengrenzen van het Schengengebied, met buurland Roemenië, kan verdwijnen. Zo kunnen mensen aan beide zijden van de grens, dus ook de anderhalf miljoen Hongaren in Transsylvanië, vrij deelnemen aan een Europa zonder grenzen. Op grond van hun tijdschema voor de voorbereiding kunnen Roemenië en Bulgarije zich in de eerste helft van 2011 aansluiten bij het Schengengebied, dat wil zeggen tijdens het Hongaarse voorzitterschap.</p>
      <p sl="nl">Het is belangrijk dat dit tijdschema volgens de plannen wordt uitgevoerd zodat ook de tussentijdse evaluatiemijlpalen succesvol zullen zijn. Op grond van de huidige – tussentijdse – evaluatie kunnen alle juridische obstakels uit de weg worden geruimd zodat in de tweede helft van het jaar ook op dit vlak de technische voorbereidingen voor de integratie van de twee landen kunnen beginnen. Ik steun de evaluatie en de bevindingen van de rapporteur, vooral wat betreft het feit dat het Europees Parlement en in het bijzonder de leden van de Commissie burgerlijke vrijheden, justitie en binnenlandse zaken toegang moeten hebben tot de evaluatierapporten en relevante informatie alvorens een weloverwogen advies uit te brengen.</p>
    </intervention>
    <intervention id="2-665" speaker_id="96832" name="Kinga Göncz" is_mep="True" mode="written">
      <p sl="nl">De toetreding van Roemenië en Bulgarije tot het Schengengebied volgend jaar kan een van de belangrijkste successen worden van het Hongaarse EU-voorzitterschap dat in januari aantreedt. Met deze beslissing zal de veiligheid van het gebied toenemen en zal opnieuw aan miljoenen mensen, zo ook aan Hongaren, de vrijheid van reizen in Europa zonder grenscontroles worden verschaft. Ik verwelkom de positieve evaluatie in het laatste verslag van de Werkgroep Schengen Evaluatie over de gereedheid van de twee lidstaten en de goedkeuring van de Raad die bestaat uit vertegenwoordigers van de lidstaten. Als resultaat hiervan zullen Bulgarije en Roemenië naar verwachting in oktober 2010 technisch klaar zijn voor aansluiting bij het Schengeninformatiesysteem. Na de laatste evaluatie, die voor december gepland staat, kunnen de twee landen naar verwachting in de lente van volgend jaar lid worden van het Europa zonder grenzen. De vertraging vanwege de ontwikkeling van het Schengeninformatiesysteem kan geen nadelig effect hebben op de toetredingsprocedure van de landen die in de wachtkamer staan voor integratie. Voor Hongarije is het bij uitstek belangrijk dat de inwoners van zijn buurlanden, onder wie de leden van de Hongaarse gemeenschappen buiten de landsgrenzen, op het gehele grondgebied van de Europese Unie gebruik kunnen maken van de vrijheid van reizen zonder grenzen.</p>
    </intervention>
    <intervention id="2-666" speaker_id="39724" name="Csaba Sógor" is_mep="True" mode="written">
      <p sl="nl">Het verheugt me dat de Europese Raad tot de conclusie is gekomen dat de twee laatst toegetreden lidstaten van de Europese Unie, Roemenië en Bulgarije, hebben voldaan aan de voorwaarden en dat het Schengenacquis dus ook in deze landen kan worden toegepast. Voor de Europese burgers is de totstandkoming van het Schengengebied en daarmee het vrij oversteken van grenzen namelijk een van de meest tastbare resultaten van de Europese integratie. Dit geldt in nog sterkere mate voor de inwoners van de voormalige socialistische landen, aangezien het IJzeren Gordijn reizen naar de landen in West-Europa – letterlijk en figuurlijk – praktisch onmogelijk maakte. Nu, twintig jaar na de val van het communistische regime, lijkt dit slechts nog een enge droom. Met de toetreding tot het Schengengebied zetten Roemenië en Bulgarije een nieuwe stap op het pad van integratie met het verenigde Europa. Met de opheffing van interne grenscontroles krijgt het begrip ‘grens’ een nieuwe betekenis en vervullen de grenzen tussen de lidstaten een nieuwe functie: ze verdwijnen als administratieve obstakels en fungeren in plaats daarvan als bruggen die de volkeren en de landen van Europa met elkaar verbinden. Het is een welkome ontwikkeling dat binnen afzienbare tijd ook Roemenië en Bulgarije volwaardige leden kunnen worden van het Schengengebied dat met veel bruggen en open grenzen is verweven.</p>
    </intervention>
  </section>
  <section id="creitem35" title="19. Sport, met name spelersagenten (debat)">
    <intervention id="2-668" speaker_id="4346" name="De Voorzitter" is_mep="True" mode="spoken">
      <p sl="nl">Aan de orde is de mondelinge vraag (O-0032/2010) van Doris Pack, namens de Commissie cultuur en onderwijs, aan de Commissie: Sport, met name betreffende spelersagenten (2010/2646(RSP)) (B7-0308/2010).</p>
    </intervention>
    <intervention id="2-669" speaker_id="1191" name="Doris Pack" is_mep="True" mode="spoken">
      <p sl="de">auteur . − Mijnheer de Voorzitter, commissaris, dames en heren, in het verslag van de heer Belet over beroepsvoetbal heeft het Europees Parlement zich reeds voor een betere regulering van de activiteiten van sportagenten, met name spelersagenten uitgesproken en wij hebben bij die gelegenheid aangedrongen op een adequate richtlijn. Nu staan we opnieuw tegenover deze kwestie.</p>
      <p sl="de">De wettelijke situatie is onoverzichtelijk. Aangezien spelersagenten vaak grensoverschrijdend actief zijn, is nationale wetgeving, als deze al bestaat, niet geschikt om deze activiteiten te reguleren. Sportfederaties daarentegen hebben slechts beperkt de beschikking over wettelijke mogelijkheden tot ingrijpen. Als niet-overheidsactoren hebben zij niet het recht dergelijke vergaande regelingen in te voeren. In 2000 moest de FIFA bijvoorbeeld haar licentieprocedure voor agenten juist om die reden afzwakken.</p>
      <p sl="de">In 2009 heeft de Commissie een studie gepubliceerd waarin met name werd gewezen op het zorgwekkende verband tussen spelersagenten en criminele activiteiten. Het gaat daarbij onder andere om geldwasserij, omkoping, concurrentievervalsing en belastingfraude. Dergelijke banden zijn schadelijk voor de integriteit van de sport en zijn niet in overeenstemming met de maatschappelijke rol van sport. Bovendien werd in de door de Commissie gepubliceerde studie geconstateerd dat de geldstromen van spelerstransfers dikwijls niet bepaald transparant zijn en dat is meteen een verklaring voor de vatbaarheid van dit systeem voor de criminele activiteiten die ik zojuist noemde. Met name echter bij de begeleiding van jonge spelers bestaat het risico dat agenten de situatie van jonge, onervaren spelers in bijvoorbeeld Afrika uitbuiten en hun een toekomst als beroepsvoetballer in Europa voorspiegelen om hen vervolgens als illegale immigranten te laten stranden, zonder werk of steun, als er voor hen geen club wordt gevonden.</p>
      <p sl="de">In het licht daarvan is een Europees wetgevingsinitiatief vereist. Daarmee zouden wij in staat zijn om overal in de EU een uniforme regeling te creëren waarmee mazen in de wet gedicht zouden worden en de sportfederaties gesteund zouden worden in hun inspanningen voor een geordende en transparante begeleiding van spelers. Ten aanzien daarvan zou het ons doel moeten zijn, waar wij in ons verzoek ook op hebben aangedrongen, om bij transfers van minderjarige spelers commissies voor agenten te verbieden, zodat er geen financiële prikkels voor dergelijke onoorbare praktijken meer zijn, met name met minderjarige spelers. Ik hoop dat ons verzoek van vandaag morgen door de plenaire vergadering gesteund zal worden en dat het met name de Commissie ertoe aanzet om actie te ondernemen op dit terrein.</p>
    </intervention>
    <intervention id="2-670" speaker_id="photo_generic" name="Androulla Vassiliou" is_mep="True" mode="spoken">
      <p sl="en">lid van de Commissie . − Mijnheer de Voorzitter, om te beginnen wil ik eerst mevrouw Pack bedanken voor deze mondelinge vraag namens de Commissie cultuur en onderwijs.</p>
      <p sl="en">Ik ben mij volledig bewust van het politieke belang van deze kwestie. Ik zou eraan willen herinneren dat de Commissie nu de resultaten heeft bekendgemaakt van het onafhankelijke onderzoek over spelersagenten. Het onderzoek biedt een uitgebreide analyse van de onderhavige kwestie. We hebben bijvoorbeeld ontdekt dat er, gerekend over alle lidstaten in alle disciplines, ongeveer 6 000 agenten actief zijn. 95 procent van hen is echter actief in slechts vier sporten: atletiek, basketbal, voetbal en rugby. En binnen deze groep is voetbal duidelijk het meest vertegenwoordigd.</p>
      <p sl="en">Het onderzoek vertelt ons ook dat slechts een beperkt aantal lidstaten agenten via een specifieke wetgeving reguleert. De meeste landen gaan eenvoudig af op algemene bepalingen van ofwel het arbeidsrecht of het overeenkomstenrecht. Sommige internationale sportfederaties hebben ook regelgeving aangenomen over agenten, met name in de disciplines die ik zojuist noemde: atletiek, basketbal, voetbal en rugby.</p>
      <p sl="en">Hoewel de bestaande publieke en private regelgeving elkaar kunnen tegenspreken en rechtsonzekerheid kunnen scheppen, tonen de resultaten van het onderzoek aan dat een vrije uitvoering van activiteiten door agenten in de gehele EU weinig belemmerd wordt. Uit het onderzoek komen echter een aantal twijfelachtige praktijken in verband met de activiteiten van agenten naar voren: bijvoorbeeld betaling van heimelijke provisies, uitbuiting van jonge spelers, enzovoort. We moeten dergelijke problemen aanpakken om de integriteit en rechtvaardigheid van sportcompetities te behouden.</p>
      <p sl="en">De sportbeweging probeert deze problemen al een tijd aan te pakken. Daarom heeft een aantal sportautoriteiten maatregelen aangenomen om de activiteiten van agenten te reguleren. De regels die zij hebben ingesteld kunnen een voordeel bieden: sportsancties zijn soms de beste manier om degenen in de sportwereld die er immorele praktijken op nahouden af te schrikken, of dat nu agenten, clubs of spelers zijn. Sportautoriteiten zijn echter niet bij machte activiteiten te onderzoeken en bestraffen die door alle lidstaten als misdaden worden beschouwd: corruptie, het witwassen van geld, belastingontduiking en illegale immigratie. De sportbeweging wil graag hulp van de Europese instellingen om de problemen die agenten scheppen aan te pakken.</p>
      <p sl="en">De Commissie heeft daarin een belangrijke rol te spelen. Wij kunnen helpen om de algemene beginselen en normen te ontwikkelen die als een reeks minimumvereisten kunnen dienen voor landen en sportfederaties in geheel Europa. We zijn nu aan het bekijken welk soort optreden op EU-niveau het meest geschikt zou zijn. We hebben diverse opties in gedachte, maar om uiteindelijk te beslissen tot welke actie we moeten overgaan, zullen we zeker meer beraadslaging en overleg nodig hebben.</p>
    </intervention>
    <intervention id="2-671" speaker_id="28257" name="Ivo Belet" is_mep="True" mode="spoken">
      <p sl="nl">namens de PPE-Fractie . – Voorzitter, commissaris, ik verwijs eerst even naar het WK voetbal in Zuid-Afrika, dat nu toch weer elke dag aantoont hoe mooi de sport kan zijn, hoe mooi de sport is voor een land, een continent, en vooral voor de samenleving daar. Daarom is het des te belangrijker dat we de sport behoeden voor de criminele uitwassen waar mevrouw Pack ook al naar verwezen heeft, of dat we die uitwassen met kracht proberen aan te pakken.</p>
      <p sl="nl">In de studie waarnaar u zonet verwezen heeft en waarvan de resultaten nu bekend zijn, staat letterlijk het volgende: "Sport wordt steeds meer beïnvloed door de georganiseerde misdaad". Helaas, maar het is zo. Het gaat over mensenhandel onder andere van jonge kinderen en ook over allerlei financiële malversaties. Het is duidelijk dat de sportfederaties zelf niet bij machte zijn en niet over de bevoegdheid beschikken om die wanpraktijken efficiënt aan te pakken. Daarom dringt zich inderdaad een Europees initiatief op.</p>
      <p sl="nl">We beschikken al over verschillende wetgevende instrumenten in het Verdrag, in richtlijnen, om actie te ondernemen. Ik verwijs naar een paar voorstellen van actie. Ten eerste zouden we werk kunnen maken van strikte criteria die gelden voor alle sportmakelaars in heel de Unie. Een dergelijke situatie kunnen we het best bereiken via de licentiesystemen voor de clubs en via een verplicht register voor spelersmakelaars. De sportfederaties kunnen dat opleggen, maar wij als Europese Unie kunnen daarbij zeker een stuwende rol spelen. De Europese Unie kan daarbij bijvoorbeeld coördineren tussen de verschillende nationale controle-instanties.</p>
      <p sl="nl">Een tweede maatregel die we zouden kunnen nemen, is absolute transparantie van de geldstromen die daar omgaan in de wereld van de spelersmakelaars, want dat is vandaag de grootste bron van alle kwaad. We hebben geen zicht op die duistere geldstromen, en dat betekent dat ze de topsport kunnen blijven gebruiken voor het witwassen van geld aan de ene kant, voor omkoperij aan de andere kant.</p>
      <p sl="nl">Een derde voorstel - mevrouw Pack heeft het er ook al over gehad - betreft een verbod op vergoedingen voor spelersmakelaars die geld willen verdienen aan transfers van minderjarige spelers. Daar zouden we absoluut werk van moeten maken. We hebben voldoende instrumenten in handen waarmee we druk kunnen uitoefenen op de professionele sportfederaties om dit door te drukken en waarmee we zelf ook initiatieven kunnen nemen.</p>
      <p sl="nl">Dit Parlement heeft de Commissie al in 2007 met een zeer grote meerderheid opgeroepen om initiatief te nemen in de strijd tegen de uitwassen in de wereld van de sportmakelaars. In deze studie worden een aantal concrete suggesties gedaan. Die zijn goed, maar ze zijn duidelijk onvoldoende. Het verheugt ons hier te vernemen dat u inderdaad van plan bent om naar een hogere versnelling over te schakelen. Ook de sector, de Europese associatie van spelersmakelaars, vraagt daar zelf om. We hebben veel contact met hen gehad en ze dringen er zelf op aan dat de Europese Unie in actie komt om die rotte appels eruit te filteren. Ik stel voor dat we op hun vraag ingaan in het belang van de sport en in het belang ook van de uiterst belangrijke maatschappelijke rol van de sport.</p>
    </intervention>
    <intervention id="2-672" speaker_id="5846" name="Mary Honeyball" is_mep="True" mode="spoken">
      <p sl="en">namens de S&amp;D-Fractie . – Mijnheer de Voorzitter, ik denk dat we echt geluk hebben hierover te spreken op het moment dat het WK-voetbal plaatsvindt, want wat het WK meer dan bijna elk ander sportevenement illustreert, is hoe belangrijk sport gewoon voor mensen is; hoeveel talloze miljoenen mensen eigenlijk naar voetbal kijken en hoeveel plezier en passie daar in zit.</p>
      <p sl="en">Daarom is het zo belangrijk dat we er echt voor zorgen dat het voetbalspel en andere sporten op gepaste wijze gereguleerd zijn en dat we nu tot de actie betreffende spelersagenten overgaan waar zo lang over gediscussieerd is. Zoals genoemd, zien we helaas dat er diverse ernstige dingen gebeuren: misbruik, het witwassen van geld, corruptie en uitbuiting van minderjarige spelers; dat zijn ernstige misdaden waar we werkelijk de maatregelen tegen moeten nemen die we al zo lang van plan waren. Is dit niet het allerbeste moment daarvoor, nu de hele wereld helemaal in het teken van voetbal lijkt te staan?</p>
    </intervention>
    <intervention id="2-673" speaker_id="96919" name="Emma McClarkin" is_mep="True" mode="spoken">
      <p sl="en">namens de ECR-Fractie . – Mijnheer de Voorzitter, ik ondersteun de pogingen om de activiteiten van spelersagenten, met name in het voetbal, transparanter te maken volledig, en ik ben van mening dat de EU de diverse sportautoriteiten moet ondersteunen om ervoor te zorgen dat ze dat dan ook kunnen doen. We moeten het licht laten schijnen in de duistere wereld waar uitbuiting wel eens gemeengoed kan zijn, en er moet gekeken worden naar zaken zoals dubbele vertegenwoordiging, waarbij een agent bij dezelfde club die probeert de speler te contracteren de speler kan vertegenwoordigen.</p>
      <p sl="en">Alle wetgeving die naar voren wordt gebracht om deze sector te reguleren moet echter van de nationale sportorganen of -autoriteiten komen, zoals de FIFA en de UEFA. De EU verkeert echt niet in de positie om de sportwereld te reguleren, vooral gezien het feit dat dit specifieke probleem op wereldwijde schaal plaatsvindt. Daar waar wij waarde aan sport kunnen toevoegen, moeten we dat doen, maar we moeten alleen ingrijpen op verzoek van de sportautoriteiten op punten waar we werkelijk waarde kunnen bieden of duidelijkheid kunnen verschaffen.</p>
    </intervention>
    <intervention id="2-674" speaker_id="96858" name="Marie-Christine Vergiat" is_mep="True" mode="spoken">
      <p sl="fr">namens de GUE/NGL-Fractie. – Mijnheer de Voorzitter, ik verwelkom de vraag van onze voorzitter, nu we midden in het wereldkampioenschap zitten. De studie van de Commissie kent zorgwekkende aspecten: ze brengt de bedreigingen voor de ethiek en de reputatie van de sport aan het licht.</p>
      <p sl="fr">Wil de sportbeweging de voornaamste speler blijven in de regelgeving, door te steunen op al die mannelijke en vrouwelijke vrijwilligers die de geest van de sport levend houden, een geest die wij liefhebben omdat hij bijdraagt aan de persoonlijke ontwikkeling, dan moeten overheden zich aan hun zijde scharen door aanvallen op de openbare orde te bestraffen en excessen te bestraffen.</p>
      <p sl="fr">Deze excessen maken deel uit van de sport als bedrijfstak, waarbij spelers meer en meer handelswaar worden en hun agenten makelaars, die hen als handelswaar naar voren schuiven. Met transfers zijn astronomische bedragen gemoeid en de rechten van jongeren worden steeds vaker met voeten getreden.</p>
      <p sl="fr">Deze excessen zijn een grensoverschrijdend verschijnsel, van het almachtige geld, van de waanzin van het geld, en ze hebben helaas een steun in de rug gekregen van de jurisprudentie van het Hof van Justitie van de Europese Gemeenschappen. De belangrijkste organen van sommige sporten in kwestie, met name voetbal, zijn op zoek naar steun van de Europese instanties. Ja, commissaris, wij moeten in actie komen en ikzelf betreur het dat Frankrijk zojuist wetgeving heeft aangenomen die het tegendeel bewerkstelligt.</p>
    </intervention>
    <intervention id="2-675" speaker_id="96668" name="Seán Kelly" is_mep="True" mode="spoken">
      <p sl="en">Mijnheer de Voorzitter, anderhalf uur geleden zeiden de vrouwen dat het te laat was om over vrouwenaangelegenheden te debatteren. Nu is het bijna middernacht en praten we over sportzaken.</p>
      <p sl="en">Niettemin hebben we nu in ieder geval de mogelijkheid om erover te debatteren, voor Lissabon was dat niet het geval. Nu hebben we de kans en het is goed dat we die kans ook grijpen, met name wanneer het gaat om jongeren en de activiteiten van spelersagenten.</p>
      <p sl="en">Zoals mevrouw Pack zei, zijn er veel voorbeelden van jongeren aan wie wordt beloofd dat ze in de toekomst grote sterren worden. Maar wat gebeurt er? Ze worden van thuis weggehaald, weg van hun gezinnen en scholen, en na een jaar of twee worden ze afgedankt. Dit is wat met de meesten van hen gebeurt.</p>
      <p sl="en">De Europese Unie heeft nu een kans om hier iets tegen te doen en om wetgeving en sancties vast te stellen om jongeren tegen deze spelersagenten te beschermen. We moeten kijken naar wat er bij andere sporten en in verschillende landen gebeurt, deze informatie verzamelen en vervolgens het meest zinnige daarvan uitvoeren, voor jongeren in het bijzonder en voor sport in het algemeen.</p>
    </intervention>
    <intervention id="2-676" speaker_id="28171" name="Emine Bozkurt" is_mep="True" mode="spoken">
      <p sl="nl">Voorzitter, sportmakelaar is een onbeschermd beroep met niet of nauwelijks controle, laat staan sancties op wangedrag, zoals mensenhandel. De EU heeft een onderzoek gedaan en misstanden geconstateerd, en de EU doet vooralsnog niets hieraan. En dat moet wél. Ik ben erg bezorgd over de kwetsbaarheid van minderjarige spelers, in het bijzonder uit derdewereldlanden, die vaak slachtoffer zijn van mensenhandel. De EU moet hier paal en perk aan stellen.</p>
      <p sl="nl">De resolutie biedt concrete voorstellen: een halt toeroepen aan het uitbetalen van vergoedingen aan makelaars van minderjarige spelers, het afdwingen van meer transparantie bij financiële transacties tijdens transfers en meer regulering door de lidstaten aangezien de sportfederaties de situatie nu niet onder controle hebben. Concrete actie is vereist om wildwesttoestanden aan te pakken. De Commissie moet zorgen voor betere handhaving en sanctionering van wanpraktijken, die immers vaak grensoverschrijdend zijn. En de rechten van minderjarige spelers moeten te allen tijde goed gewaarborgd worden.</p>
    </intervention>
    <intervention id="2-677" speaker_id="95017" name="Iosif Matula" is_mep="True" mode="spoken">
      <p sl="ro">Ik ben verheugd over het door Ivo Belet voorgestelde initiatief om een standaardsysteem op te zetten voor de bescherming van de belangen van atleten die van de diensten van agenten gebruik maken, omdat het fouten of wangedrag op dit gebied die betrekking hebben op een gebrek aan transparantie bij transfers, witwaspraktijken en mensenhandel zal verminderen.</p>
      <p sl="ro">Naar mijn idee moeten we niet alleen de nodige aandacht aan voetbal besteden, maar ook aan alle andere sporten. Op dit moment zijn er bijvoorbeeld zo’n 6 000 agenten actief in Europa, die 30 verschillende sporten vertegenwoordigen en betrokken zijn bij zakelijke activiteiten waar jaarlijks naar schatting honderden miljoenen euro’s in omgaan. Onder deze omstandigheden zal het opleggen van één set regels voor het verlenen van vergunningen aan spelersagenten verre van gemakkelijk zijn.</p>
      <p sl="ro">Bovendien zullen we een betere definitie van de functies van een agent moeten steunen, hetzij als spelersmanager, hetzij als tussenpersoon bij transfers. Vooruit kijkend …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-678" speaker_id="96799" name="Piotr Borys" is_mep="True" mode="spoken">
      <p sl="pl">Mijnheer de Voorzitter, het late uur van dit debat heeft ook zijn positieve kant: we debatteren niet tijdens de uitzending van de wedstrijden van de wereldbeker, we hebben dus tijd voor het debat. Maar nu ernstig, we hebben het Verdrag van Lissabon, dat ons verplicht om ernstig op te treden in een situatie die fout loopt en jarenlang niet opgelost kon worden. Voor ons staat het Europees kampioenschap voetbal, dat over twee jaar door Polen en Oekraïne wordt georganiseerd, daarom ben ik ontzettend blij met de beslissing genomen door de heer Belet, mevrouw Pack en mevrouw de commissaris, die zich zo actief heeft ingezet voor het feit dat er behoefte is aan een harmonisatie van de wettelijke regelingen op dit gebied. Het systeem is inderdaad niet transparant en gaat al tientallen jaren gebukt onder corruptie. De handel in jonge spelers neemt enorme proporties aan en leidt vaak tot situaties waarin geld wordt verdeeld, ook na de transfers en na betaling van hoge bedragen. De transferbedragen zijn zo hoog dat de clubs soms in de rode cijfers komen. Daarom zijn er een nieuwe voorschriften nodig …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-679" speaker_id="photo_generic" name="Androulla Vassiliou" is_mep="True" mode="spoken">
      <p sl="en">lid van de Commissie . − Mijnheer de Voorzitter, volgens mij zijn we het allemaal eens over het belang van sport en over het feit dat iedereen er veel plezier aan kan beleven. Ik dank u allemaal zeer voor uw inbreng en voorstellen, die serieus in overweging zullen worden genomen.</p>
      <p sl="en">Optreden van de EU is zonder meer wenselijk; sportfederaties zijn niet bij machte om in te grijpen in een aantal van de ergste gevallen van wangedrag. Daar de sport meer mondiaal wordt, nemen dergelijke problemen nu een transnationale dimensie aan.</p>
      <p sl="en">De internationalisatie van de professionele sport bemoeilijkt een nationale aanpak van problemen die systematisch van aard zijn. De EU kan een coördinerende rol spelen en ertoe bijdragen voor een geharmoniseerde aanpak van het probleem met agenten te zorgen. Zo zouden we bijvoorbeeld de nieuwe bevoegdheid die de EU heeft verworven voor de harmonisering van het strafrecht kunnen inzetten. Veel sleutelfiguren binnen de sportbeweging zouden onze ondersteuning beslist verwelkomen.</p>
      <p sl="en">Tot welk optreden we ook beslissen, we zullen uiteraard nauw samenwerken met de betreffende federaties. Zoals u weet, ben ik voornemens om op zeer korte termijn een mededeling over sport te publiceren, en in deze mededeling zal zeker meer gedetailleerd naar deze kwestie worden gekeken. Het zou onjuist zijn vooruit te lopen op de discussies die we met u, het Parlement, evenals de sportbeweging zelf moeten hebben. Ik verheug mij erop in nauwe samenwerking met u verder te werken aan de voortgang van deze kwestie.</p>
    </intervention>
    <intervention id="2-680" speaker_id="4346" name="De Voorzitter" is_mep="True" mode="spoken">
      <p sl="nl">Tot besluit van het debat is er een ontwerpresolutie ingediend, overeenkomstig artikel 115, lid 5, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt donderdag plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-681" speaker_id="28114" name="Liam Aylward" is_mep="True" mode="written">
      <p sl="en">In dit tijdperk van commercialisering en professionalisme zijn agenten onontkoombare aspecten van het sportgebeuren. In het verslag van de Commissie wordt geschat dat er in de EU 6 000 agenten actief zijn, die met de transfers van spelers en atleten een omzet van ruim tweehonderd miljoen euro genereren.</p>
      <p sl="en">Voetbal is de enige sport waarbij agenten in alle EU-lidstaten actief zijn. Voetbal in Europa is ‘big business’ en het is essentieel dat ‘fair play’ en integriteit de kern van deze sport vormen. De malafide handel in en transfers van jonge spelers over grenzen heen is een zorgwekkend punt. Deze situatie wordt met name geassocieerd met voetbalclubs en hun zoektocht naar talent. Geschat wordt dat er ongeveer 20 000 jonge Afrikanen naar Europa zijn gebracht om te voetballen, maar nu illegaal in de EU verblijven omdat ze geen carrière als voetballer konden waarmaken. Strengere regulering voor grensovergang, controle en geharmoniseerde minimumnormen voor contracten van agenten zouden bijdragen aan het aanpakken van dit probleem en zijn nodig om de integriteit van het voetbal te waarborgen.</p>
      <p sl="en">Gezien de grensoverschrijdende dimensie van deze kwestie wil ik er bij de Commissie op aandringen zichzelf een effectieve en sterke rol toe te bedelen om minderjarigen te beschermen en de illegale handel in spelers te beëindigen.</p>
    </intervention>
  </section>
  <section id="creitem36" title="20. Agenda van de volgende vergadering: zie notulen"/>
  <section id="creitem37" title="21. Sluiting van de vergadering"/>
</text>
