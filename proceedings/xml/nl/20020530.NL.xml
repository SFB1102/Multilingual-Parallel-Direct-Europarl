<?xml version='1.0' encoding='utf-8'?>
<text id="20020530.NL" lang="nl" date="2002-05-30" place="Brussel" edition="Uitgave PB">
  <section id="creitem1" title="Goedkeuring van de notulen van de vorige vergadering">
    <intervention id="4-004" speaker_id="1264" name="Ingo FRIEDRICH" is_mep="True" mode="spoken" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="nl">De notulen van de vorige vergadering zijn rondgedeeld.</p>
      <p sl="nl">Zijn er opmerkingen?</p>
    </intervention>
    <intervention id="4-005" speaker_id="2226" name="Peter Michael MOMBAUR" is_mep="True" mode="spoken" nationality="Germany" birth_date="12-12-1938" birth_place="Solingen" p_group="Group of the European People's Party (Christian Democrats) and European Democrats" m_state="DE">
      <p sl="de">Mijnheer de Voorzitter, in de notulen is vermeld dat ik de Voorzitter, nadat mevrouw Klaß het woord had gevoerd en de overval had beschreven, heb verzocht disciplinaire maatregelen tegen de betrokkenen te nemen. Dit klopt, maar is alleen de halve waarheid! Ik heb hem namelijk bovendien publiekelijk verzocht om bij de bevoegde instanties wegens schuldig hulpverzuim een klacht in te dienen tegen de betrokken werknemers van het Parlement. Ik dring er dan ook op aan dat de notulen in deze zin worden gewijzigd.</p>
    </intervention>
    <intervention id="4-006" speaker_id="1264" name="Ingo FRIEDRICH" is_mep="True" mode="spoken" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="nl">Mijnheer Mombaur, ik was zelf getuige van de twee interventies van mevrouw Klaß en die van u zelf. Ik kan mij ook herinneren dat u het aspect van schuldig hulpverzuim heeft aangekaart. Ik zou het Parlement en u willen meedelen dat het Bureau zich gisteren over deze kwestie heeft gebogen en dat er een schriftelijk rapport zal worden opgesteld waarin deze zaak volledig zal worden opgehelderd. Ik verzoek mijn medewerkers die hier aanwezig zijn ervoor te zorgen dat de notulen ten aanzien van de interventie van de heer Mombaur – in de Duitse tekst is deze op bladzijde 17 te vinden – in deze zin worden gecorrigeerd.</p>
      <a text="(De notulen worden goedgekeurd.)"/>
    </intervention>
  </section>
  <section id="creitem2" title="Staatssteun voor de kolenindustrie">
    <intervention id="4-008" speaker_id="1264" name="Ingo FRIEDRICH" is_mep="True" mode="spoken" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="nl">Aan de orde is het verslag (A5-0162/2002) van de heer Novelli, namens de Commissie industrie, externe handel, onderzoek en energie, over het voorstel voor een verordening van de Raad betreffende staatssteun voor de kolenindustrie (COM(2001) 423 – C5-0438/2001 – 2001/0172(CNS)).</p>
    </intervention>
    <intervention id="4-009" speaker_id="4357" name="Hervé NOVELLI" is_mep="True" mode="spoken" role="rapporteur" nationality="France" birth_date="06-03-1949" birth_place="Paris" p_group="Group of the European People's Party (Christian Democrats) and European Democrats" m_state="FR">
      <p sl="fr">Mijnheer de Voorzitter, dames en heren, beste collega’s, het voorstel van de Commissie van 25 juli 2001 voor een verordening van de Raad betreffende staatssteun voor de kolenindustrie bevat goede punten maar ook een enkel minpuntje.</p>
      <p sl="fr">Eerste positieve punt: het verordeningsvoorstel is absoluut noodzakelijk. Tweede punt: het is werkelijk een belangrijke stap in de goede richting voor deze industrietak. Minpunt is dat het voorstel een aantal onduidelijkheden bevat die in onze commissie niet weggewerkt zijn.</p>
      <p sl="fr">Dit verordeningsvoorstel is noodzakelijk omdat de huidige regeling in juli 2002 afloopt; we hebben dus een nieuwe tekst nodig. Nog belangrijker is dat het EGKS-Verdrag ten einde loopt, dat de juridische basis vormt voor de huidige regeling inzake steun aan de kolenindustrie. En gezien het feit dat de herstructurering van de Europese kolenindustrie bepaald nog niet afgerond is, hebben we absoluut een nieuwe regeling op dit gebied nodig. Verder is dit voorstel zoals gezegd een stap in de goede richting, en wel omdat er met deze tekst in 2007 een einde komt aan de productiesteun. Het is mijns inziens namelijk onontkoombaar en ook wenselijk een termijn voor beëindiging van deze steun vast te leggen, gezien het feit dat de steenkool- en staalproductie na het aflopen van het EGKS-Verdrag opgenomen wordt in het algemeen recht van het Verdrag betreffende de Europese Unie.</p>
      <p sl="fr">Mijn aandacht en ook de discussie in onze commissie waren gericht op wat ik als het vernieuwende element van de tekst beschouw, een belangrijke vernieuwing wel te verstaan, want het gaat hier om steun voor de vorming van een zogeheten “basisvoorraad eigen primaire energiebronnen” die tot doel heeft de onafhankelijkheid van de Europese Unie op energiegebied veilig te stellen.</p>
      <p sl="fr">Dit punt is enigszins verrassend in een tekst die in eerste instantie enkel een technisch doel dient. In ieder geval roept dit element bij mij en bij een aantal van mijn collega’s de volgende vragen op: loopt Europa gevaar als die basisvoorraad eigen primaire energie niet gerealiseerd wordt? Is er een strategisch belang gediend met de vorming van een dergelijke basisvoorraad, met andere woorden: heeft steenkool een strategisch belang en is de communautaire steenkoolproductie op enigerlei wijze van strategisch belang voor de Europese Unie?</p>
      <p sl="fr">Mijn antwoord op die twee vragen is negatief. Ik ben van mening – en de deskundigen zijn dezelfde mening toegedaan – dat de mondiale markt voor steenkool een zeer verspreid aanbod kent en zich kenmerkt door een grote prijsstabiliteit op de middellange en lange termijn. Schaarste zal niet snel optreden. Bovendien zijn er wel meer producten te noemen die een strategisch belang zouden kunnen hebben. Op grond van de antwoorden van de Commissie heb ik me derhalve gedwongen gezien, helaas, voor te stellen dit nieuwe element te schrappen. In het voorstel loopt de nieuwe verordening eind 2010 af. Ik heb voorgesteld die termijn terug te brengen tot 2007, omdat dat ook het jaar is waarin de productiesteun beëindigd zal worden volgens het voorstel van de Commissie. De Commissie industrie, externe handel, onderzoek en energie heeft me op dit punt helaas niet willen volgen, en mijn verslag is afgewezen.</p>
      <p sl="fr">Ondanks alles zou ik u toch willen vragen het verslag met de oorspronkelijke tekst van het Commissievoorstel aan te nemen, omdat de tekst ondanks de genoemde onzekerheden, onduidelijkheden en vaagheden in de goede richting gaat, namelijk steunverlening ten behoeve van de herstructurering van de steenkoolindustrie, met dien verstande dat die steun in de tijd beperkt is. Want zo moet het volgens mij gaan met dit soort steunregelingen: die kunnen niet eeuwig voortduren.</p>
      <a text="(Applaus)"/>
    </intervention>
    <intervention id="4-010" speaker_id="1906" name="Bernhard RAPKAY" is_mep="True" mode="spoken" nationality="Germany" birth_date="08-01-1951" birth_place="Ludwigsburg" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">rapporteur voor advies van de Economische en Monetaire Commissie. – Mijnheer de Voorzitter, geachte collega’s, ik ben van mening dat de ontwerpverordening die de Commissie nu al weer bijna een jaar geleden heeft voorgelegd eigenlijk een goed en reëel compromis vormt tussen de uiteenlopende belangen waarvan binnen de Commissie en in de lidstaten sprake was. Deze uiteenlopende belangen en standpunten waren natuurlijk ook zichtbaar binnen het Europees Parlement en binnen de Commissie industrie, externe handel, onderzoek en energie. En uit het feit dat wij het er nu, in een tweede poging, over eens zijn dat we dit voorstel uiteindelijk toch willen steunen blijkt toch wel dat dit compromis zo slecht nog niet is.</p>
      <p sl="de">Wij, dat wil zeggen mijn fractie, zullen de ontwerpverordening straks in de stemming in ieder geval ongewijzigd steunen en ons aan de in de commissie gemaakte afspraak houden. Maar aangezien mijnheer Novelli vanuit zijn invalshoek een paar kritische opmerkingen heeft gemaakt, doe ik dit natuurlijk ook, want al staan wij globaal gezien achter het voorstel, wat de details betreft kunnen we natuurlijk van mening verschillen. Mijnheer Novelli, indien de vertolking klopte heeft u zojuist twee keer gezegd dat de productiesteun in 2007 zal worden stopgezet. Dit klopt niet, de productiesteun zal namelijk tot 2010 worden gehandhaafd, en dat is ook goed zo. Wat wel in 2007 afloopt, is de steun voor buitenbedrijfstelling. En daar wringt hem voor mij ietwat de schoen: aangezien wij voorstander zijn van een dergelijk strategisch fundament en natuurlijk ook naderhand nog aanpassingen van de capaciteiten noodzakelijk kunnen zijn, kan ik mij voorstellen dat er ook dan nog steun voor buitenbedrijfstelling en herstructurering vereist is. Vooral wanneer men wil dat ook dit fundament gebaseerd is op het mededingingsrecht. Dan kan een lidstaat, ongeacht welke, niet doen wat hij wil. De Commissie moet op dit vlak ook tot het jaar 2010 en daarna vanuit het oogpunt van het mededingingsrecht controle kunnen uitoefenen.</p>
      <p sl="de">Ook wat een ander punt betreft zie ik een aantal problemen, namelijk ten aanzien van het degressieve verloop van de steunverlening. Dat de steun degressief verloopt is op zich terecht, maar de voorstellen van de Commissie lijken mij toch wat te schematisch. Ik zou de Raad willen aanbevelen na te gaan of hij zich niet zou kunnen houden aan hetgeen het Europese Hof van Justitie in een dienovereenkomstig arrest van 1998 heeft vastgelegd.</p>
      <p sl="de">Het laatste aspect is de herzieningsclausule na 2007 waarnaar in de ontwerpverordening is verwezen. Ook hierover moeten wij nog eens nadenken. Voor het overige sta ik geheel achter het voorstel van de Commissie.</p>
      <a text="(Applaus)"/>
    </intervention>
    <intervention id="4-011" speaker_id="1997" name="Jaime VALDIVIELSO DE CUÉ" is_mep="True" mode="spoken" nationality="Spain" birth_date="07-03-1940" birth_place="Llodio" p_group="Group of the European People's Party (Christian Democrats) and European Democrats" m_state="ES">
      <p sl="es">Mijnheer de Voorzitter, zoals u bekend zal zijn, is het verslag-Novelli over de kolenindustrie in de Europese Unie op 23 april door de Commissie industrie, externe handel, onderzoek en energie verworpen. Dit verslag ging ervan uit dat de Europese kolenindustrie spoedig zou verdwijnen, en droeg dus niet bij tot het bereiken van een consensus aangaande het voorstel van de Europese Commissie. Dat voorstel werd door de meerderheid van de leden van de parlementaire commissie nu juist beschouwd als een evenwichtig en compleet voorstel.</p>
      <p sl="es">Het verslag-Novelli stelde voor de staatssteun aan de ondernemingen in deze sector stop te zetten, en de termijnen gedurende welke onze industrie nog steun zou kunnen ontvangen in te korten. Het gaat hier om een uiterst belangrijke kwestie, aangezien veel regio’s en gezinnen in de Europese Unie uitsluitend van deze sector afhankelijk zijn. Daarom heeft de meerderheid van de Commissie industrie, externe handel, onderzoek en energie besloten haar steun te geven aan een afgewogen en rechtvaardig voorstel, waarover ook nog eens consensus bestaat – en dat is het voorstel van de Europese Commissie voor een verordening. Volgens deze verordening kan de staatssteun aan de kolensector in ieder geval tot 2007 worden voortgezet. Gedurende deze periode zal de Europese Commissie goed in de gaten houden hoe deze sector zich in Europa en daarbuiten ontwikkelt, waarna ze met nieuwe voorstellen zal komen.</p>
      <p sl="es">Het is intussen wel van belang erop te wijzen dat genoemde datum ook samenhangt met de garantie van de energievoorziening van de Europese Unie. De Commissie zal daar bij het formuleren van nieuwe voorstellen stellig rekening mee houden. Wij vinden dat het hier om een belangrijk onderwerp gaat, en dat we het als een prioriteit moeten beschouwen.</p>
    </intervention>
    <intervention id="4-012" speaker_id="4330" name="Carlos WESTENDORP Y CABEZA" is_mep="True" mode="spoken" nationality="Spain" birth_date="07-01-1937" birth_place="Madrid" p_group="Group of the Party of European Socialists" m_state="ES">
      <p sl="es">Mijnheer de Voorzitter, mevrouw de commissaris, het verslag van de heer Novelli is afgewezen, omdat bij de stemming over de amendementen bleek dat de tekst niet consistent was. Er waren namelijk al te zeer van elkaar afwijkende standpunten in verwerkt – aan de ene kant het standpunt van degenen die de staatssteun aan deze sector wilden afschaffen, en aan de andere kant dat van de leden die juist graag hadden gezien dat er meer zekerheid werd verschaft over hetgeen er na 2010 zal gebeuren.</p>
      <p sl="es">Dat is de reden waarom het verslag in de parlementaire commissie is verworpen. De voorzitter van die commissie – en dat ben ik – is verzocht het nodige te ondernemen om het zo ontstane probleem op te lossen. We hebben nu immers geen standpunt over het besluit van de Raad. Ik heb daarom contact opgenomen met de heer Novelli, deels uit parlementaire beleefdheid, maar vooral omdat hij reeds de nodige energie in dit verslag had gestoken. Het leek me dus zinvol om hem te vragen of hij de enige tekst waarover consensus bereikt kon worden – de Commissietekst – wilde presenteren. De heer Novelli heeft zich bereid verklaard dat te doen, en daar wil ik hem graag voor bedanken. Hij vindt deze oplossing een stap in de goede richting, en daar ben ik het mee eens; hij vindt wel dat we zo veel te ver gaan, terwijl ik juist vind dat we niet ver genoeg gaan. Het is echter de enige oplossing, en daarom geloof ik dat we deze tekst moeten steunen. We moeten dan wel het tussen de verschillende fracties bereikte akkoord nakomen en geen amendementen aanvaarden die dit Commissievoorstel wijzigen.</p>
      <p sl="es">Dan is het woord nu weer aan de Raad, en we hopen dat deze een oplossing aanvaardt die dicht bij het Commissievoorstel blijft.</p>
    </intervention>
    <intervention id="4-013" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="fr">Mijnheer de Voorzitter, ik heb maar één minuut, dus ik zal het heel kort houden. De Groenen zijn voor herstructureringssteun, omdat wij vinden dat de Unie verplicht is de regio’s waar de kolenindustrie gesaneerd wordt te hulp te komen en de betrokken arbeiders en hun gezinnen een nieuw perspectief te bieden. Wij zijn echter fel gekant tegen iedere vorm van steun die verleend wordt met de bedoeling de continuïteit van de energievoorziening te garanderen, want de markt voor steenkool is mondiaal gezien een liquide markt waarin de prijzen de afgelopen twintig jaar nauwelijks gewijzigd zijn en waarin een viertal landen zorgt voor een stabiele aanvoer, namelijk de Verenigde Staten, Australië, Brazilië en Zuid-Afrika. Het is ronduit belachelijk miljoenen euro’s uit te trekken voor het subsidiëren van steenkool afkomstig uit Europa die drie, vijf of misschien wel tien keer duurder is, terwijl er sprake is van een liquide wereldmarkt. Als we een dergelijk economisch beleid ook op andere terreinen zouden voeren en als ieder continent hetzelfde zou doen, dan zouden we denk ik terugkeren naar een protectionistisch model dat het einde zou betekenen van de wereldhandel.</p>
    </intervention>
    <intervention id="4-014" speaker_id="4303" name="Helmuth MARKOV" is_mep="True" mode="spoken" nationality="Germany" birth_date="05-06-1952" birth_place="Leipzig" p_group="Confederal Group of the European United Left - Nordic Green Left" m_state="DE">
      <p sl="de">Mijnheer de Voorzitter, dames en heren, steenkool zal voorlopig een belangrijke rol in de energievoorziening blijven spelen. Dit ben ik met de Commissie eens, ook al is het aandeel van steenkool in de energievoorziening in vergelijking met andere primaire energiebronnen inmiddels aan de lage kant. Ik ben echter van mening dat de Commissie in sterkere mate had moeten wijzen op tot dusver niet benutte capaciteiten bij de energiewinning uit steenkool, aangezien door verbeterde technische procédés en kracht/warmtekoppeling een hoger rendement kan worden bereikt.</p>
      <p sl="de">Geheel terecht wordt inheemse primaire energiebronnen en dus ook steenkool een plaats toegekend in de Europese strategie voor een veilige energievoorziening. Maar dit betekent ten aanzien van steenkool wel dat de lidstaten het recht moet worden toegekend om in deze sector overheidssteun te verlenen, aangezien de communautaire steenkool op grond van de geologische omstandigheden en de sociale en milieunormen van de EU niet kan concurreren met de import. Daarom zijn de door de Commissie voorgestelde steunvormen – voor productie, buitenbedrijfstelling en nog uit het verleden stammende lasten – zinvol en noodzakelijk, alhoewel wel vraagtekens kunnen worden geplaatst bij de looptijd van de verordening.</p>
      <p sl="de">Maar ik mis een aantal dingen in het Commissievoorstel: in het licht van de op handen zijnde uitbreiding van de Europese Unie is het absoluut noodzakelijk dat de steenkoolproducerende kandidaatlidstaten vanaf het tijdstip van toetreding in de werkingssfeer van de verordening komen te vallen. De thans vastgestelde looptijden zijn echter veel te kort om de noodzakelijke en pijnlijke herstructureringen in de steenkoolsector – van bijvoorbeeld Polen en Tsjechië – uit te voeren. We mogen niet vergeten dat Polen meer steenkool produceert dan de gehele Europese Unie bij elkaar genomen: in het jaar 2000 101,2 miljard ton tegenover 85 miljoen ton in de Europese Unie. Hier zijn nog enkele correcties vereist. Mijn fractie steunt het voorstel van de Commissie.</p>
    </intervention>
    <intervention id="4-015" speaker_id="2226" name="Peter Michael MOMBAUR" is_mep="True" mode="spoken" nationality="Germany" birth_date="12-12-1938" birth_place="Solingen" p_group="Group of the European People's Party (Christian Democrats) and European Democrats" m_state="DE">
      <p sl="de">Mijnheer de Voorzitter, de Commissie heeft een voorstel ingediend en het Parlement stelt geen wijzigingen voor. Als de lidstaten de steenkoolsector willen steunen, dan moeten zij dit zelf weten en zelf verantwoorden, ook in het licht van het feit dat hiervoor heel veel middelen worden uitgetrokken waardoor dan misschien voor de bevordering van andere toekomstgerichte industrieën te weinig geld beschikbaar is. De Europese Unie moet zich uitsluitend uitspreken over de vraag of deze overheidssteun verenigbaar is met de Europese markt. Hiervoor, mevrouw de ondervoorzitter – ik wil u hier persoonlijk aanspreken als u zo vriendelijk zou willen zijn om naar mij te luisteren – is een gekwalificeerde meerderheid in de Raad voldoende. Het is dus niet per se noodzakelijk dat de Raad zijn besluit met algemene stemmen neemt, alhoewel momenteel door een weergaloos gesjacher naar het voorbeeld van de sjacherconferentie van Nice geprobeerd wordt hiervoor te zorgen. Het mag niet zo zijn dat overheidssteun van andere lidstaten die lijnrecht indruist tegen de wetgeving door middel van een unaniem besluit wordt gesanctioneerd. Zo is gepland om door Frankrijk, Italië en Nederland verleende overheidssteun voor vervoersondernemingen als niet schadelijk voor de communautaire markt te bestempelen. Dit komt per jaar en vrachtwagen neer op een subsidie van 7.000 euro ten gunste van vervoersondernemingen in sommige landen en ten laste van de vervoerders in alle overige lidstaten. Het is een schandaal dat zoiets in strijd met de Europese Verdragen met algemene stemmen door de Raad zal worden gesanctioneerd!</p>
      <p sl="de">Mevrouw de Voorzitter, door een dergelijke politiek worden de Verdragen op eclatante wijze geschonden en de gevolgen van deze praktijken zijn niet te overzien. Ik constateer dat niet is voldaan aan de overeenkomstig de Verdragen vereiste voorwaarden voor dergelijke goedkeuringen en ik dring er bij de Commissie op aan bij het Europese Hof van Justitie een klacht in te dienen tegen deze door veel gesjacher bereikte uitkomsten en deze indien mogelijk te voorkomen.</p>
    </intervention>
    <intervention id="4-016" speaker_id="1427" name="Gordon J. ADAM" is_mep="True" mode="spoken" nationality="United Kingdom" birth_date="28-03-1934" birth_place="Carlisle" p_group="Group of the Party of European Socialists" m_state="GB">
      <p sl="en">Mijnheer de Voorzitter, de behandeling van dit verslag was geen eenvoudige opgave voor de commissie, maar er zijn met name twee punten waarover de Raad zich mijns inziens dient te buigen voor hij zijn definitieve besluit neemt. Ten eerste moet meer inhoud worden gegeven aan het begrip levensvatbaarheid in de industrie. Wanneer financiële hulp beschikbaar wordt gesteld, moet worden aangetoond dat de productiviteit toeneemt. Ten tweede is het vanwege lage prijzen op de wereldmarkt vaak uiterst moeilijk het aanleggen van steenkoolvoorraden in bestaande mijnen te bekostigen en dit bespoedigt het programma voor bedrijfssluitingen. De bepalingen dienen ook te voorzien in steun voor de aanleg van dergelijke voorraden. Voorts wil ik mij graag aansluiten bij de opmerkingen van de heer Markov.</p>
    </intervention>
    <intervention id="4-017" speaker_id="1875" name="Laura GONZÁLEZ ÁLVAREZ" is_mep="True" mode="spoken" nationality="Spain" birth_date="09-07-1941" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="es">Mijnheer de Voorzitter, ik woon in Asturias, een kleine regio die de voorgaande jaren een aantal keer heeft moeten omschakelen. Dit keer gaat het om de mijnbouw, het onderwerp dat we vandaag bespreken. De afgelopen jaren is het aantal mijnwerkers teruggelopen van 24.000 tot 8.000. Ik sta achter het idee van mijn collega’s – de voorzitter van de Commissie industrie, externe handel, onderzoek en energie, de heer Westendorp, en de heer Rapkay – om het Commissievoorstel goed te keuren, en wel om de volgende redenen. Om te beginnen omdat de steun op die manier tot 2010 verzekerd is – dat geeft ons tijd. Ten tweede, omdat er in dat voorstel over de uitstoot van CO2 wordt gesproken. De Commissie wijst er namelijk op dat de door het kolengebruik veroorzaakte CO2-uitstoot is afgenomen. Bovendien wordt de industrie tegenwoordig door de huidige emissierichtlijnen verplicht de nieuwe opwekkingcentrales van de nieuwste technologie te voorzien om zo de vervuiling te beperken.</p>
      <p sl="es">De Commissie wijst verder op de sociale gevolgen voor de betrokken gebieden en niemand in dit Parlement kan daar omheen. We weten allemaal dat in Duitsland precies hetzelfde probleem speelt als in Asturias en de daarnaast gelegen autonome regio León. We weten dus ook wat er met de mijnwerkersgezinnen en de van de mijnbouw afhankelijke ondernemingen gebeurt wanneer de industrie verdwijnt en de mijnwerkers hun baan kwijtraken. De Commissie wijst er bovendien op dat de territoriale cohesie behouden moet blijven. Daarnaast moeten we rekening houden met het feit dat de Spaanse regering met de vakbonden overeengekomen is de productie sterker terug te brengen.</p>
      <p sl="es">Tot slot vermeld ik nog, mijnheer de Voorzitter, dat ik maar één reserve heb aangaande het Commissievoorstel, en die heeft betrekking op de vraag wat er na 2010 gaat gebeuren.</p>
    </intervention>
    <intervention id="4-018" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">Mijnheer de Voorzitter, het einde van het EGKS-Verdrag betekent dat er iets voor in de plaats moet komen, aangezien anders een chaotische situatie zou ontstaan als gevolg van de abrupte beëindiging van de steun. Het mag echter geen vrijbrief worden voor eindeloze subsidiëring. De ervaring van het Verenigd Koninkrijk leert dat een concurrerende industrie mogelijk is, maar dat het aanpassingsproces moeilijk en pijnlijk kan zijn. Het is noodzakelijk streefdata vast te stellen om maatregelen af te dwingen. Ik geef de voorkeur aan een kortere termijn, maar ik respecteer het in de commissie bereikte compromis om het Commissievoorstel te steunen.</p>
      <p sl="en">Wij moeten erkennen dat kolen belangrijk zijn voor de energievoorziening van de EU en ik wil in dit verband de nadruk leggen op het aspect van continue energievoorziening. Wij zijn in Europa reeds sterk afhankelijk van kolenimporten en er valt derhalve iets te zeggen voor het handhaven van enige binnenlandse productie. Van onze uiteindelijke energievoorziening in Europa bestaat zestien procent uit kolen. Mijns inziens zouden onze subsidies evenwel meer gericht moeten zijn op schone kolentechnieken met het oog op grotere efficiëntie en lagere emissies.</p>
      <p sl="en">Het doet mij deugd dat erkend wordt welke prestatie de Britse kolenindustrie geleverd heeft door haar concurrentiekracht te verbeteren en ik zou willen afsluiten met de opmerking dat het onlogisch is enerzijds de kolenproductie met ongeveer 140 euro per ton te subsidiëren en anderzijds de productie van kernenergie af te bouwen, terwijl deze laatste energiebron economisch veel efficiënter is.</p>
    </intervention>
    <intervention id="4-019" speaker_id="photo_generic" name="De Palacio" is_mep="True" mode="spoken" role="Commissie">
      <p sl="es">Mijnheer de Voorzitter, geachte afgevaardigden, ik wil om te beginnen namens de Commissie zowel het Europees Parlement als de rapporteur, de heer Novelli, en de voorzitter van de Industriecommissie, de heer Westendorp, bedanken voor het werk dat ze verricht hebben, en voor het feit dat er nu een positief advies is gegeven met betrekking tot de Verordening van de Raad betreffende staatssteun voor de kolenindustrie.</p>
      <p sl="es">Ik weet dat het een ingewikkelde aangelegenheid is geweest. Uit de interventies vandaag is gebleken dat – zoals de heer Westendorp terecht heeft opgemerkt – de door ons geformuleerde tekst uiteindelijk de enige is waarover consensus kan worden bereikt. Zo kunnen wij een oplossing vinden nu het Verdrag komt te vervallen. De heer Novelli vindt dat het hier om een innovatie gaat, en dat is waar: als we een door een specifiek verdrag geboden garantie voortzetten in een interne verordening die volgens de gewone regels tot stand is gekomen, dan is inderdaad dat een innovatie.</p>
      <p sl="es">Hoe dan ook, ik hoop – en vertrouw erop – dat de Raad tijdens de Energieraad van 7 juni een akkoord zal bereiken. We kunnen in ieder geval op de steun van dit Parlement rekenen, en als alles goed is kunnen we zo met de Raad het hele proces voor het tot stand brengen van deze Verordening afronden.</p>
      <p sl="es">Het voorstel van de Commissie is gebaseerd op het Groenboek over een Europese strategie voor een veilige energievoorziening, en het gaat er daarbij niet om of we wel of niet bedreigd worden. Waar het om gaat is of we al dan niet kwetsbaar zijn, en in welke mate we ons veilig kunnen voelen. Zo moeten de zaak bekijken. Bedreigd worden en kwetsbaar zijn is niet precies hetzelfde. Ik geloof dat het verstandig is om strategische kolenvoorraden aan te houden, en daarom heb ik dit voorstel ook zo geformuleerd – juist opdat we ons veiliger voelen en in bepaalde crisissituaties minder kwetsbaar zijn.</p>
      <p sl="es">De energievoorziening moet als een keten gezien worden, en in die keten zitten een paar zwakke schakels. Ook al gaat het om heel kleine risico’s, het zijn risico’s, en de gebeurtenissen van 11 september verplichten ons daar rekening mee te houden.</p>
      <p sl="es">De afgelopen jaren heeft de Commissie een aantal voorstellen gedaan om de bijdrage van hernieuwbare energiebronnen te vergroten, met bijzondere aandacht voor plaatselijke energiebronnen. Die voorstellen zijn bedoeld om de energievoorziening veilig te stellen.</p>
      <p sl="es">Het is daarom van belang dat die lidstaten van de Unie die kolenvoorraden hebben over een communautair kader kunnen beschikken dat ze in staat stelt die kolen te winnen en een minimum productieniveau te onderhouden om die winning vol te houden, één en ander om de energievoorziening met een zekere hoeveelheid “autochtone” energiebronnen te garanderen.</p>
      <p sl="es">De heer Turmes heeft een aantal amendementen ingediend, en daarin stelt hij voor de verwijzing naar het creëren van een reservevoorraad primaire autochtone energiebronnen en de verwijzing naar de bijdrage van kolen en hernieuwbare energiebronnen te schrappen. Dat voorstel is onverenigbaar met het idee om de energievoorziening veilig te stellen, en we kunnen het dan ook niet accepteren. Ik wijs er opnieuw op dat we het nu over energie en milieu hebben, en dat we dan rekening moeten hebben met alle andere onderwerpen die verband houden met energiebronnen en het gebruik van zulke bronnen.</p>
      <p sl="es">Dan is er ook nog een amendement waarin gesteld wordt dat de doelstelling van de nieuwe Verordening ook bestaat in het opnemen van alle kolenproducten in het communautair recht. Volgens de Commissie zijn deze producten door het vervallen van het EGKS-Verdrag de facto reeds onder het toepassingsgebied van het EG-Verdrag komen te vallen. Dit amendement is volgens ons dus overbodig.</p>
      <p sl="es">We beseffen heel goed dat het Commissievoorstel heel strikt is. We dringen immers aan op de herstructurering van deze industrietak door de sluiting van al die productie-eenheden die niet passen in de plannen voor het aanleggen van kolenvoorraden. Bovendien houden we vast aan het beginsel dat de staatssteun geleidelijk aan moet worden teruggebracht, en dat die steun ook transparanter moet zijn. Dat is nu eenmaal wat er nu, op dit moment, gedaan moet worden.</p>
      <p sl="es">Deze plannen zijn echter wel verenigbaar met de drie pijlers waarop het principe van duurzame ontwikkeling berust: zekerheid van de voorziening, economische haalbaarheid, sociale en regionale cohesie. We hebben zojuist gehoord wat hier de problemen zijn – voor een regio als Asturias, bijvoorbeeld. Als het gaat om het milieu, dan kiezen we altijd voor de schoonste technologie.</p>
      <p sl="es">Ik hoop dat dit voorstel de steun van het Europees Parlement krijgt. Zoals één van de afgevaardigden heeft gezegd, houdt dit voorstel rekening met de uitbreiding van de Europese Unie. Polen en Tsjechië moeten het herstructureringsproces waar ze nu al meer dan tien jaar mee bezig zijn gewoon voortzetten; met dit voorstel verschaffen we ze een kader om die aanpassingen door te voeren.</p>
      <p sl="es">Mijnheer de Voorzitter, dames en heren, ik wil alle afgevaardigden bedanken voor hun interventies – ook degenen die zich het meest kritisch hebben opgesteld. Ik geloof dat we hier een heel evenwichtige tekst hebben. Uiteraard zullen sommigen er een beetje, en anderen er heel ontevreden mee zijn – dat begrijp ik. Dit is echter wat we nu moeten doen om de stabiliteit in deze sector – die voor een aantal regio’s in Europa een bijzondere betekenis heeft – te garanderen. We kijken daarbij zowel naar de uitbreiding als naar de veiligheid van de energievoorziening.</p>
    </intervention>
    <intervention id="4-020" speaker_id="1264" name="Ingo FRIEDRICH" is_mep="True" mode="spoken" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="nl">Hartelijk dank, mevrouw de commissaris.</p>
      <p sl="nl">Het debat is gesloten.</p>
      <p sl="nl">De stemming vindt vandaag om 11.00 uur plaats.</p>
    </intervention>
  </section>
  <section id="creitem3" title="Trans-Europees vervoersnet">
    <intervention id="4-022" speaker_id="1264" name="Ingo FRIEDRICH" is_mep="True" mode="spoken" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="nl">Aan de orde is het verslag (A5-0135/2002) van de heer Bradbourn, namens de Commissie regionaal beleid, vervoer en toerisme, over het voorstel voor een beschikking van het Europees Parlement en de Raad tot wijziging van beschikking nr. 1692/96/EG betreffende communautaire richtsnoeren voor de ontwikkeling van een Trans-Europees vervoersnet (COM(2001) 544 – C5-0478/2001 – 2001/0229(COD)).</p>
    </intervention>
    <intervention id="4-023" speaker_id="4540" name="Philip BRADBOURN" is_mep="True" mode="spoken" role="rapporteur" nationality="United Kingdom" birth_date="09-08-1951" birth_place="Tipton" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik zou willen beginnen met de opmerking dat de problemen waarvoor wij ons bij de behandeling van dit verslag gesteld zien tot de belangrijkste uitdagingen behoren op weg naar de voltooiing van de interne markt. Al sinds de publicatie van het voortgangsrapport over het Trans-Europees vervoersnet tijdens de Raad van Cardiff in 1998 is het een punt van zorg dat enkele lidstaten geen voorstellen hebben gedaan voor projecten die passen bij het onderhavige soort financiering. Om die reden heb ik als rapporteur gepoogd een evenwichtige benadering te vinden bij de herziening van de TEN-richtsnoeren voor de diverse vervoerstakken die ons gezamenlijke doel, een gemeenschappelijke markt, tot stand helpen brengen.</p>
      <p sl="en">Naar mijn mening is het noodzakelijk een zodanige keuzemogelijkheid te bieden dat de concurrentie erdoor gestimuleerd wordt, zowel binnen een bepaalde sector als tussen de vervoerswijzen onderling. Op die manier kunnen wij een netwerk ontwikkelen dat optimaal tegemoet komt aan de behoeften van het bedrijfsleven en de consument. Ik ben met name verheugd over het feit dat in dit verslag meer belang wordt gehecht aan regionale luchthavens. Deze zullen niet alleen de markt voor het luchtvervoer een waardevolle flexibiliteit bieden, maar ook de verkeersopstoppingen rond onze belangrijkste grote luchthavens en alle daarmee gepaard gaande economische en milieuproblemen aanmerkelijk terugdringen. Evenzo stemt het mij tevreden dat op de gebieden waar dit van toepassing is grotere nadruk wordt gelegd op de korte vaart, de Europese vaart en de binnenvaart.</p>
      <p sl="en">Wij moeten in onze pogingen een verscheidenheid aan vervoerswijzen te bevorderen evenwel niet de verschillende economische en maatschappelijke behoeften van de lidstaten uit het oog verliezen. Een uniforme aanpak werkt niet. Verschillende landen hebben te maken met verschillende demografische, geografische en economische omstandigheden en ik moet bekennen dat ik het niet eens ben met een aantal onderdelen van het verslag zoals dit door de Commissie regionaal beleid, vervoer en toerisme is aangenomen. Daaruit lijkt namelijk een overmatige voorkeur te spreken ten gunste van bepaalde vervoerswijzen ten koste van andere. Het moet niet zo zijn dat Europese burgers, wanneer een bepaalde vorm van vervoer in hun situatie het meest geschikt is, de voor de hand liggende keuze ontzegd wordt door maatregelen die weinig te maken hebben met hun specifieke omstandigheden.</p>
      <p sl="en">Laat ik dit toelichten aan de hand van een voorbeeld uit mijn eigen kiesdistrict, de West Midlands in het Verenigd Koninkrijk. Dit gebied vormt het hart van het logistieke, distributie- en vervoersnetwerk in mijn land. Wij hebben het geluk dat er twee TEN-projecten door de regio lopen: de hoofdspoorlijn Westkust en de M6-autoweg die grote delen van het Britse autowegennet met elkaar verbindt. In aanmerking genomen dat deze concurrentie de consument een werkelijke keuze biedt, lijkt het mij bijvoorbeeld bespottelijk om de rechtstreekse concurrentie tussen deze twee vervoerswijzen in gevaar te brengen. Het door de Commissie voorgestelde concept van intermodaliteit zou eveneens projecten als weg- en spoorverbindingen naar luchthavens moeten behelzen, maar zodanig dat geen concurrentievervalsing optreedt. Voorts betwijfel ik of uitsluitend vervoer over het spoor in sommige gebieden van de Unie wel financieel of economisch haalbaar is.</p>
      <p sl="en">Ik vrees derhalve dat te zeer voorschrijvende wetgeving sommige lidstaten nodeloos zal benadelen. Mijns inziens komen de parlementaire amendementen die ik heb ingediend neer op een herstel van eerlijke concurrentie en flexibiliteit, waardoor de lidstaten de beschikbare financiering kunnen gebruiken voor die vervoerswijze die het best aansluit bij hun specifieke situatie.</p>
      <p sl="en">Ik huldig het standpunt dat EU-financiering beperkt dient te worden tot een reeks technologisch en economisch uitvoerbare projecten voor alle vervoerswijzen, waardoor sprake is van werkelijke concurrentieneutraliteit. Helaas lijkt het een van de gebruikelijke kenmerken van deze projecten te zijn dat zij zich jarenlang voortslepen, zonder dat zij opnieuw beoordeeld worden, als de lidstaten verzuimen de middelen te verschaffen waarmee zij kunnen worden uitgevoerd. De Commissie regionaal beleid, vervoer en toerisme heeft reeds een amendement aangenomen waarin wordt voorgesteld de duur van alle projecten te beperken tot maximaal vijftien jaar en ik zou het Parlement willen aanraden hetzelfde te doen. Ik kan niet genoeg benadrukken dat het absoluut noodzakelijk is in de eerste plaats ervoor te zorgen dat geschikte projecten verstandig en op financieel integere wijze beheerd worden. Alleen dan zal de levensvatbaarheid van de Trans-Europese netwerken op de lange termijn gegarandeerd kunnen worden.</p>
      <p sl="en">In het licht van ervaringen in het verleden die in zekere zin geleid hebben tot een veiling van beloften, heb ik evenmin amendementen kunnen steunen die beoogden nieuwe projecten in Bijlage III op te nemen. Het is onlogisch om de financiering over nog meer projecten uit te spreiden als men er nu al niet in slaagt de oorspronkelijk overeengekomen doelstellingen te realiseren. Om diezelfde reden ben ik er trots op dat ik voet bij stuk heb gehouden met betrekking tot de plicht die het Parlement mijns inziens heeft om financieel toezicht uit te oefenen. Ik stel bijvoorbeeld voor dat in het geval van het GALILEO-project, waarvan de definitieve kosten slechts bij benadering geschat zijn, regelmatig een kosten-batenanalyse wordt gemaakt en dat het Parlement op gezette tijden van de voortgang van het project op de hoogte wordt gebracht.</p>
      <p sl="en">Tot besluit wil ik nogmaals benadrukken dat het vervoer in de EU mijns inziens een evenwichtige benadering behoeft, niet een aanpak die zich richt naar de laatste mode. Het betreft hier een uiterst langdurig, zeer kostbaar programma en de volken van Europa zullen het ons niet in dank afnemen als wij hun op het gebied van vervoer de keuze en de vrijheid ontzeggen die zij terecht verwachten. Ik hoop dat het Parlement dit verslag zal steunen.</p>
    </intervention>
    <intervention id="4-024" speaker_id="2287" name="Marialiese FLEMMING" is_mep="True" mode="spoken" nationality="Austria" birth_date="16-12-1933" birth_place="Wiener Neustadt" p_group="Group of the European People's Party (Christian Democrats) and European Democrats" m_state="AT">
      <p sl="de">rapporteur voor advies van de Commissie milieubeheer, volksgezondheid en consumentenbeleid. – Mijnheer de Voorzitter, dames en heren, de Commissie milieubeheer heeft een in mijn ogen prachtig advies uitgebracht ten aanzien van het verslag van onze collega Bradbourn. Helaas zijn de dames en heren in de Commissie vervoer niet zo milieubewust als de Commissie milieubeheer, maar het is nu eenmaal een feit dat je van dingen waar je je minder mee bezighoudt, gewoon ook minder verstand hebt. Hoe het ook zij, we zijn het er wel over eens dat de verbindingen met de buurlanden van de EU en tussen de lidstaten onderling moeten worden ontwikkeld. Deze kwestie is volgens mij met het oog op de uitbreiding van de Unie van essentieel belang.</p>
      <p sl="de">Maar de Commissie milieubeheer heeft ook een groot succes behaald, aangezien de Commissie vervoer thans aanvaardt dat bij de concrete uitvoeringsprocedures verplicht rekening moet worden gehouden met de resultaten van de strategische milieueffectrapportages. Alleen wanneer het erom gaat in verband met het vervoer ook over gezondheidsaspecten na te denken, haakt de Commissie vervoer blijkbaar af. En dat terwijl in alle lidstaten verkeersongelukken, vooral op de weg, tot de belangrijkste doodsoorzaken behoren en de meeste zware verwondingen tot gevolg hebben. Het luchtvervoer draagt van zijn kant in wezenlijke mate bij tot de luchtverontreiniging. En veel mensen in Europa staan bloot aan geluidshinder door het vervoer, die niet alleen als serieuze belasting wordt ervaren en slaapstoornissen veroorzaakt, maar ook communicatieproblemen en bij kinderen zelfs ernstige psychische storingen tot gevolg kan hebben. Over al deze aspecten hadden wij graag grondig van gedachten gewisseld, maar men was niet bereid de mening van de Commissie milieubeheer echt serieus te nemen.</p>
      <p sl="de">Maar weet u, komt tijd, komt raad, en er komt ook beslist weer een gelegenheid voor de Commissie milieubeheer om zich over het vervoer uit te spreken. Op menselijk gebied is er niets alleen maar zwart of wit en wij weten allemaal dat het vervoer, of het nu met het vliegtuig, met de auto of met de trein is, ons heel veel vrijheid geeft en in belangrijke mate bijdraagt tot onze welvaart. Maar ook hier geldt dat alles wat wij in het leven doen, op verantwoorde wijze moeten doen.</p>
      <a text="(Applaus)"/>
    </intervention>
    <intervention id="4-025" speaker_id="1123" name="Karla M.H. PEIJS" is_mep="True" mode="spoken" nationality="Netherlands" birth_date="01-09-1944" birth_place="Tilburg" p_group="Group of the European People's Party (Christian Democrats) and European Democrats" m_state="NL">
      <p sl="nl">Voorzitter, in de eerste plaats dank aan de rapporteur, die zoals gewoonlijk zeer degelijk werk heeft verricht. In grote lijnen zijn we het eens, op sommige niet onbelangrijke punten verschilt mijn benadering zowel van die van de rapporteur als van die van de Europese Commissie.</p>
      <p sl="nl">Het is jammer dat de Commissie bij de TEN's dezelfde benadering kiest als in het Witboek: veel treinen, weinig water. Het rigide management van de Europese treinen maakt het spoorwegvervoer als oplossing voor goederenvervoercongestie minder waarschijnlijk dan wij zouden denken en hopen. Ontwikkeling van de waterwegen is qua investering goedkoop en als oplossing voor congestie onovertroffen. Samen met enkele collega's had ik dit graag rechtgetrokken en enkele specifieke grensoverschrijdende waterprojecten toegevoegd. De strategie van de twee grote partijen in dit Parlement laat dit niet toe. Ik heb die strategie tot op heden niet kunnen begrijpen, maar ik heb me erbij neergelegd. Als de drie instellingen alle ervoor gekozen hadden geen projecten toe te voegen, dan was dat logisch geweest.</p>
      <p sl="nl">Het was beslist beter geweest om de bijlage pas in zijn totaliteit in 2004 te herzien, waarbij dan ook de toetredende landen beter in beschouwing genomen hadden kunnen worden. Nu zal alleen het Parlement, dat toch heeft gestreden voor medebeslissingsrecht op dit punt, terughoudend zijn. Dat heeft tot gevolg dat de lijst geografisch gezien een beetje eenzijdig is. Wel zijn gelukkig enkele amendementen, ingediend samen met de Liberalen en de EDD, door de fracties overgenomen. Ze roepen op om op alle fronten alert te zijn op vervoer over water als redelijk goedkope oplossing voor congestie.</p>
      <p sl="nl">Caeterum censeo dat het project GALILEO veel beter gefinancierd had kunnen worden uit onderzoeksgelden in plaats van uit infrastructuurgelden.</p>
    </intervention>
    <intervention id="4-026" speaker_id="4306" name="Gilles SAVARY" is_mep="True" mode="spoken" nationality="France" birth_date="06-12-1954" birth_place="Oradour sur Vayres" p_group="Socialist Group in the European Parliament" m_state="FR">
      <p sl="fr">Mijnheer de Voorzitter, mevrouw de commissaris, ik zou in de eerste plaats onze rapporteur, de heer Bradbourn, willen gelukwensen; hij heeft heel wat moeite moeten doen om te komen tot het verslag dat thans voorligt en dat me zeer acceptabel lijkt. Uiteraard doet het ons deugd dat de nieuwe richtsnoeren voor de Trans-Europese vervoersnetten die hier voorgesteld worden in de richting gaan van en overeenstemmen met het beleid inzake duurzame mobiliteit dat in het Witboek voorgesteld wordt. Die samenhang is mijns inziens ook echt noodzakelijk, en persoonlijk denk ik dat deze nieuwe doelstellingen op het punt van duurzaamheid verder gaan dan wat in de andere heroriënteringsfasen van deze projecten voorgesteld is.</p>
      <p sl="fr">Positief vinden wij ook de zes nieuwe specifieke projecten, met name GALILEO; een grote meerderheid in dit Parlement heeft ingestemd met dit project, en we hebben gezien welke impact het heeft gehad. Zelf ben ik ook zeer te spreken over de plannen voor een verbinding door de Pyreneeën, want al te vaak wordt vergeten dat deze bergketen een even groot probleem vormt als de Alpen. Desalniettemin heb ik twee bedenkingen bij dit verslag. In de eerste plaats zou ik een kanttekening willen plaatsen bij de procedure voor de vaststelling van Bijlage III. Lopen we niet het risico dat het Parlement een soort veiling wordt waar een aantal lokale en regionale projecten aangeboden wordt zonder dat daarvoor financiële verantwoordelijkheid gedragen hoeft te worden? We ijveren immers allemaal voor projecten die ons dierbaar zijn, in onze regio’s, in onze kantons en in onze steden. Het gevaar bestaat dat we ons Parlement zo in diskrediet brengen. En hoe kunnen we voorkomen dat over deze projecten niet meer vrij beslist kan worden door degenen die het volk vertegenwoordigen, dat wil zeggen het Parlement? Mijns inziens hebben we deze kwestie nog niet goed geregeld, en zeker naar de procedurele kant van de zaak moet nog goed gekeken worden. Wij van onze kant menen dat we ons voorlopig maar moeten houden aan Bijlage III zoals die voorgesteld is door de Commissie, al moet ik toegeven dat ook dat niet echt tevredenstellend is.</p>
      <p sl="fr">Mijn tweede bezwaar betreft de financiering. Ik denk, mevrouw de commissaris, dat een zeer krachtig initiatief nodig is waar het gaat om de financiering van de TEN’s. In zekere zin worden hier op Europese schaal verantwoordelijkheden genomen en keuzes gemaakt zonder dat daar middelen tegenover staan. Wat er tot nu toe ondernomen en bereikt is stemt niet echt tevreden. U zult ons voorstellen voorleggen inzake tarifering van de infrastructuren, maar persoonlijk vind ik dat u ook zou moeten kijken naar het eerder gelanceerde idee een grote lening af te sluiten voor de financiering van de TEN’s om zo de tenuitvoerlegging te versnellen. Als u dat idee overneemt, zal een aantal van ons u zeker steunen.</p>
    </intervention>
    <intervention id="4-027" speaker_id="4243" name="Dirk STERCKX" is_mep="True" mode="spoken" nationality="Belgium" birth_date="25-09-1946" birth_place="Herent" p_group="Group of the Alliance of Liberals and Democrats for Europe" m_state="BE">
      <p sl="nl">In zijn uitstekende verslag onderstreept de rapporteur nog eens hoe belangrijk de TEN's zijn. Ik begrijp dan ook des te minder dat het Europees Parlement niet zou meebeslissen over die lijst van prioritaire projecten. Het Parlement heeft dat geëist bij de eerste beslissing in 1996, heeft nu die mogelijkheid en gebruikt ze niet. De Commissie steunde het Parlement in 1996 en nu zouden wij, zoals dat in de Commissie vervoer gebeurt, die mogelijkheid afwijzen.</p>
      <p sl="nl">Mijnheer de Voorzitter, ik begrijp dat niet. Ik vind dat ook onaanvaardbaar. Vandaar dat mijn fractie, met steun van een aantal leden van andere fracties, opnieuw de projecten indient die in de Commissie vervoer zijn afgewezen, zowel mijn projecten als die van andere collega's, die hun verslagen onder een of andere dwang hebben moeten intrekken. Ik vind dat niet verstandig en niet aanvaardbaar. Het zijn verslagen die uit diverse landen komen: Italië, Frankrijk, Groot-Brittannië, Nederland en België. Het heeft dus niets te maken met alleen maar nationaal denken. Ik denk dat het Parlement moet meediscussiëren over die lijst.</p>
      <p sl="nl">Ik zou er één project uit willen halen dat voor mij als Vlaming en als Antwerpenaar bijzonder belangrijk is: de IJzeren Rijn, de spoorverbinding tussen de haven van Antwerpen en het Ruhrgebied, een spoorweg die al bestaat en die dus niet aangelegd hoeft te worden, die alleen gemoderniseerd en opnieuw gebruikt moet worden. De rapporteur zegt in zijn verslag dat verbindingen tussen havens en hun achterland, tussen water en spoor belangrijk zijn. De IJzeren Rijn is zo'n geval. De Commissie zegt in haar Witboek dat we het spoor moeten bevorderen, vervallen infrastructuur opnieuw in gebruik moeten nemen, lijnen in gebruik moeten nemen die specifiek voor goederenvervoer over het spoor bestemd zijn, dat we de moeilijkheden aan de grensovergangen moeten aanpakken, want dat zijn de moeilijkste punten. Het IJzeren-Rijn-project beantwoordt aan al die voorwaarden die in het verslag en in het Witboek van de Commissie genoemd worden. Het is een project dat budgettair relatief goedkoop is omdat het spoor er al ligt, het is een project dat een enorme toegevoegde waarde heeft omdat het op de oost-westlijn een lastenverlichting kan zijn en dus de congestie kan tegengaan. Ik zou het dus onbegrijpelijk vinden als het Europees Parlement niet mee zou doen aan de discussie en onder meer dit project, maar ook andere projecten, niet mee op de tafel zou leggen. Ik zeg niet dat we het laatste woord moeten hebben, maar we moeten meedoen aan de discussie.</p>
    </intervention>
    <intervention id="4-028" speaker_id="1933" name="Elisabeth SCHROEDTER" is_mep="True" mode="spoken" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, ik ben ervan overtuigd dat een goed gepland en duurzaam systeem als ruggengraat van het vervoer in Europa door iedereen wenselijk wordt geacht. Maar van enige planning kan tot dusver geen sprake zijn en alles wat er momenteel wordt uitgevoerd zijn verouderde projecten van nationaal belang die gebaseerd zijn op twijfelachtige kosten-batenanalyses. Het Commissiedocument is er tot op heden niet vrij van. Het is echter niet de taak van de EU om nationale verlanglijstjes te verwezenlijken, zij is verantwoordelijk voor de economie in haar geheel en dit betekent dat zij in eerste instantie dient te zorgen voor duurzame mobiliteit en milieuvriendelijke en toekomstgerichte vervoermiddelen en dat is vooral de trein. Bij de planning dient absoluut rekening te worden gehouden met ander EU-beleid, bijvoorbeeld de bescherming van het milieu. Daarom wil ik er nogmaals op wijzen dat bij de planning in verband met de Trans-Europese netwerken eindelijk de corridorbenadering moet worden opgegeven ten gunste van een benadering per gebied. Dit betekent dat moet worden uitgegaan van het doel dat moet worden bereikt en dat vervolgens moet worden onderzocht wat de beste en meest duurzame oplossing is waar ook de komende generaties nog wat aan hebben.</p>
      <p sl="de">Ten aanzien van de ontwikkeling van de waterwegen plaats ik vraagtekens bij het streven om in Europa reusachtige bakken te bouwen, omdat wordt vergeten dat de rivieren nog een andere functie hebben, namelijk voor de recreatie, voor het toerisme en voor het milieu. Ik benadruk nogmaals dat de schepen flexibeler moeten zijn, dat er meer gebruik moet worden gemaakt van kleine platboomde vaartuigen voor een snel, flexibel en intermodaal transport en dat moeten worden afgezien van de grootscheepse ontwikkeling van de waterwegen.</p>
    </intervention>
    <intervention id="4-029" speaker_id="1875" name="Laura GONZÁLEZ ÁLVAREZ" is_mep="True" mode="spoken" nationality="Spain" birth_date="09-07-1941" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="es">Mijnheer de Voorzitter, de Europese Raad van Gotenburg heeft bepaald dat duurzame ontwikkeling in elk beleid van de Unie geïntegreerd moet worden, en dat deze doelstelling hetzelfde gewicht moet krijgen als sociale en economische doelstellingen. Daarom steun ik het verslag van de Commissie milieubeheer, aangezien daarin een voorkeur wordt uitgesproken voor het spoorvervoer en andere minder vervuilende vormen van vervoer. Het verslag draagt bovendien oplossingen aan voor gecombineerd vervoer, die veel overtuigender zijn dan die van de rapporteur.</p>
      <p sl="es">De Raad van Essen heeft een aantal projecten goedgekeurd, en sommige daarvan zijn in het Witboek opgenomen. Eén daarvan is het project voor een interoperationeel hogesnelheidsnet op het Iberisch schiereiland. Vermoedelijk is dat het meest ambitieuze en duurste project – het zou de helft van de begroting voor zich kunnen opeisen. Wij vinden dat het conventionele net voorrang moet krijgen, maar nu het plan toch besproken wordt moeten we erop wijzen dat het traject Madrid-Valencia – via Cuenca – niet langs Teruel zal lopen. Ik weet heel goed hoe er over dit soort projecten een consensus wordt bereikt, en hoe moeilijk het is om bepaalde bestemmingen in het plan op te nemen. De Aragonese instellingen wijzen er echter op dat een door experts uitgevoerd onderzoek uitgewezen heeft dat de opname van Teruel in dit project haalbaar is. En dat zou dan weer een bijdrage leveren aan de economie van een regio die voortdurend achteruit is gegaan en waar de ontvolking een chronisch probleem is. De burgers hebben er zelfs een NGO opgericht met de naam “Teruel bestaat”.</p>
      <p sl="es">Het uit 2001 daterende verslag van onze collega Juan de Dios Izquierdo over het vervoersbeleid wijst erop dat het vervoersbeleid moet bijdragen tot de economische en sociale cohesie van perifere regio’s en schaars bewoonde gebieden. Daarom betreuren wij het dat er geen rekening is gehouden met een vertakking naar Teruel.</p>
    </intervention>
    <intervention id="4-030" speaker_id="2318" name="Rijk van DAM" is_mep="True" mode="spoken" nationality="Netherlands" birth_date="08-08-1952" birth_place="Lochem" p_group="Group for a Europe of Democracies and Diversities" m_state="NL">
      <p sl="nl">Mijnheer de Voorzitter, de behandeling van dit verslag is merkwaardig te noemen. Zes jaar geleden pleitte dit Parlement voor inspraak bij de samenstelling van de lijst van prioritaire TEN-projecten. Dat dat toen niet mogelijk was, leidde tot grote verontwaardiging. Nu is er reden tot verbazing, verbazing namelijk over het feit dat dit Parlement die inspraak nu niet meer blijkt te willen, terwijl de mogelijkheid daartoe nu formeel bestaat!</p>
      <p sl="nl">Om de nodige consistentie te herstellen heb ik met de liberale fractie een aantal amendementen ingediend om gebruik te maken van die mogelijke inspraak. Zo kunnen we de Raad tegenwicht bieden bij het sleutelen aan Bijlage III, geheel in lijn met de opstelling van zes jaar geleden. Als we het daarover niet eens kunnen worden, is het verstandiger er nog eens rustig over na te denken en met de discussie over de TEN-projecten te wachten tot de grote herziening van de lijst in 2004.</p>
      <p sl="nl">Een ander belangrijk aandachtspunt is de uitvoering van de Trans-Europese Netwerken, en wel met name de milieurandvoorwaarden waarbinnen die behoort plaats te vinden. De benadering die de Commissie voor vervoer ten aanzien daarvan heeft aangehouden, is de juiste. In de voorstellen is echter een onduidelijkheid geslopen met betrekking tot het functioneren van Richtlijn 2001/42/EG. Deze richtlijn draagt lidstaten bepaalde taken op met betrekking tot milieu-effectrapportages. In amendement 20 krijgt de Commissie dezelfde taken opgedragen. Dat lijkt ons verspilling van moeite en middelen. Het goede doel wordt niet gediend door doublures, de taakverdeling moet helder zijn. Daarom heb ik vier amendementen ingediend om deze doublures te voorkomen.</p>
    </intervention>
    <intervention id="4-032" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="it">Mevrouw de Voorzitter, mijns inziens zal niemand verbaasd zijn over de belangstelling en gevoeligheid waarmee het Parlement de voorstellen van de Commissie heeft bestudeerd. De Trans-Europese netwerken spelen immers een zeer belangrijke rol in het beleid voor de economische groei, de mededinging en de werkgelegenheid. Wij hebben waardering voor het feit dat men deze eerste herziening heeft willen aangrijpen om een band te leggen met de in het Groenboek tot uiting gebrachte oriëntaties en heeft geprobeerd de onontbeerlijke strategische oriëntaties en prioritaire acties uit te werken.</p>
      <p sl="it">Zoals onder meer ook de rapporteur zei, moet er absoluut voor worden gezorgd dat met de maatregelen in eerste instantie wordt gestreefd naar een oplossing van de bottlenecks, naar de ontwikkeling van de intermodaliteit en de verwezenlijking van een nieuw evenwicht tussen de verschillende vervoersmodi. Niemand mag bij voorbaat worden gestraft zolang er geen geloofwaardige alternatieven voor het wegvervoer zijn, maar het vervoer via het spoor en de waterwegen moet wel extra worden bevorderd.</p>
      <p sl="it">Wij zijn uitermate bezorgd over het feit dat de lijst met projecten niet ondersteund wordt met voldoende financiële middelen. Als het verschil tussen het aantal projecten en de beschikbare middelen zo groot is, loopt men het risico dat in de praktijk een soort kannibalisme optreedt, waarbij het ene project ten laste gaat van het andere. Wij willen niet tornen aan de prioriteit van de noord-zuidverbindingen maar wel vermijden dat bijvoorbeeld de noodzakelijke maatregelen voor de west-oostverbindingen ten noorden van de Alpen en de verbinding Stuttgart-Wenen een alternatief worden voor de verbinding Lyon-Triest ten zuiden van de Alpen.</p>
      <p sl="it">Ik sluit af met een meer algemene opmerking. Wij wachten allen met spanning op de herziening van 2004. Daarom vonden enkele collega’s het niet opportuun om in het Parlement de discussie ter heropenen over de lijst met maatregelen van Bijlage III, ofschoon niemand het eens is met de manier van optreden en de uitsluiting van het Parlement. Wij moeten ervoor zorgen dat wij de volgende keer goed beslagen ten ijs komen en als Parlement een belangrijke rol kunnen spelen. Het Parlement moet oppassen dat zijn rol geen bijrol wordt en het zich moet beperken tot een koehandel over de verschillende vereisten. Als de Commissie en de Raad deze zaak op unilaterale wijze gaan beheren, zal men nooit kunnen garanderen dat de besloten maatregelen ook van goede kwaliteit zijn.</p>
    </intervention>
    <intervention id="4-033" speaker_id="1866" name="Willi PIECYK" is_mep="True" mode="spoken" nationality="Germany" birth_date="11-08-1948" birth_place="München" p_group="Socialist Group in the European Parliament" m_state="DE">
      <p sl="de">Mevrouw de Voorzitter, ik zou mij willen aansluiten bij mijn collega Cocilovo en ook bij de heer Sterckx. We hebben het hier vandaag over een bescheiden herziening van de Trans-Europese netwerken. De echte grote herziening zal in 2004 plaatsvinden en dan zullen wij beslist met elkaar aan tafel gaan zitten en adequate aanvragen voor de TEN’s formuleren. Ik zou de rapporteur willen bedanken voor het door hem verrichte werk, maar ook voor zijn onverbiddelijke conclusie. Het is een feit dat er van de 14 projecten van de lijst van Essen slechts drie zijn verwezenlijkt en dat betekent wederom dat de Raad destijds te veel heeft beloofd. Hij heeft niet naar het Parlement geluisterd en zich niet door wijsheid, maar door eigenwijsheid laten leiden. Niemand, ook het Parlement niet, kan een lidstaat voorschrijven wanneer en waar hij een bepaald project dient uit te voeren. Maar wanneer een lidstaat wil dat een project als project van gemeenschappelijk Europees belang wordt beschouwd, dan dient hij ook de Europese voorwaarden te accepteren. Daarom is het voorstel van de rapporteur ook goed: wanneer een project binnen een bepaalde tijd niet is verwezenlijkt, dan wordt het gewoon weer van de lijst van prioritaire projecten geschrapt.</p>
      <p sl="de">Het onderhavige voorstel van de Commissie is realistisch en verstandig. Het heeft betrekking op milieuvriendelijke vervoermiddelen en daarom zouden wij het morgen ook moeten goedkeuren. Aan het adres van de Raad zou ik willen zeggen dat hij er goed aan doet thans niet aan te sturen op een institutioneel conflict. Het is niet de moeite waarde, want wij hebben al een aantal wijzigingen van de TEN’s uitgevoerd. Daarom zouden wij goed moeten samenwerken …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="4-034" speaker_id="4377" name="Josu ORTUONDO LARREA" is_mep="True" mode="spoken" nationality="Spain" birth_date="13-02-1948" birth_place="Bilbao" p_group="Group of the Alliance of Liberals and Democrats for Europe" m_state="ES">
      <p sl="es">Mijnheer de Voorzitter, mevrouw de commissaris, wilt u meewerken aan onze ontwikkeling, dan zult u extra geld moeten vrijmaken voor de prioritaire projecten ten behoeve van de ontwikkeling van ons Trans-Europese vervoersnetwerk. De voorkeur moet daarbij uitgaan naar het vervoer per spoor, over water en door de lucht, aangezien die vormen van vervoer minder vervuilend – en dus duurzamer – zijn dan het wegvervoer. Die alternatieve netwerken moeten natuurlijk ook op elkaar aansluiten.</p>
      <p sl="es">De Europese Raad van Essen heeft in 1996 veertien projecten als prioritair bestempeld, en van die veertien projecten zijn er nog maar drie uitgevoerd. Van de projecten waarvan ik hoop dat ze spoedig zullen worden verwezenlijkt noem ik er één – de hogesnelheidsverbinding tussen Madrid, Vitoria en Dax. En daarvoor bestaan alleen maar plannen. De communautaire fondsen zijn beperkt, en daarom lijkt het mij verstandig pas weer nieuwe prioritaire projecten aan de lijst toe te voegen zodra de reeds bestaande ook werkelijk zijn uitgevoerd. We moeten bij de herziening van de richtsnoeren dus wachten tot de uitbreiding. Ik stel bovendien voor – en ik heb daartoe ook een amendement ingediend – om de hogesnelheidsverbinding niet alleen over nieuw aan te leggen lijnen te laten lopen. We moeten ook proberen de bestaande lijnen voor dit doel aan te passen. Op die wijze wordt verhinderd dat er nieuwe aanslagen op het landschap en het milieu worden gepleegd.</p>
    </intervention>
    <intervention id="4-035" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">Mevrouw de Voorzitter, kunstwerken op papier worden graag gezien en leveren ook nogal wat op. De Trans-Europese netwerken staan ook op papier, maar zijn helaas geen kunst! Veel bonte streepjes met doorlopende nummering op de landkaart van de Unie, kris kras door Europa. Niet altijd – en dat is het probleem – gaat achter de vele kleurige lijnen een moderne, goed functionerende vervoersinfrastructuur – trams, waterwegen, luchtvervoer – schuil. Het netwerk heeft wat weg van een lapjesdeken. Daarom is het goed en noodzakelijk dat de Commissie thans nog voor verbeteringen wil zorgen en daarbij vooral streeft naar meer en betere interoperabiliteit en intermodaliteit van de vervoersmiddelen en in dit verband ook let op een betere integratie in en aansluiting van de kandidaatlidstaten bij de netwerken.</p>
      <p sl="de">Minder positief is echter dat het Europees Parlement nog steeds niet op bevredigende wijze in de besluitvorming is betrokken. En wat helemaal niet kan worden aanvaard is dat een aantal collega’s uit verschillende fracties de TEN’s als een soort zelfbedieningswinkel proberen te gebruiken om bij hun kiezers thuis een wit voetje te halen. Ik hoop dat de plannen van de Commissie om in 2004 een echte herziening van de TEN’s op stapel te zetten ook worden verwezenlijkt en dat het Europees Parlement dan ook echt en op tijd bij de besluitvorming wordt betrokken, waarop wij ook dienen te hameren. Maar het voorstel van de Commissie vormt momenteel een goede tussenstap. Wij zouden ons dan ook moeten aansluiten bij de rapporteur en dit voorstel met een aantal kleine wijzigingen moeten goedkeuren.</p>
    </intervention>
    <intervention id="4-036" speaker_id="2082" name="Mark Francis WATTS" is_mep="True" mode="spoken" nationality="United Kingdom" birth_date="11-06-1964" birth_place="London" p_group="Group of the Party of European Socialists" m_state="GB">
      <p sl="en">Mevrouw de Voorzitter, het verheugt mij dat de commissie amendementen heeft gesteund waarin wordt aangedrongen op strategische milieueffectbeoordelingen voor de TEN-projecten, teneinde de toezegging dat het vervoer milieuvriendelijker moet worden kracht bij te zetten. Ik hoop dat het Parlement dat standpunt vandaag zal steunen.</p>
      <p sl="en">Ik ben echter zeer verontrust over het feit dat de commissaris met steun van de rapporteur, die aanhanger is van de Britse Conservatieven, in dit stadium zes nieuwe prioritaire TEN-projecten toevoegt. De totale kosten van deze projecten bedragen 66,6 miljard euro, een gigantisch bedrag. Geen van deze zes nieuwe projecten wordt uitgevoerd in het Verenigd Koninkrijk. Sterker nog, de meeste lidstaten vallen buiten de boot. Sommigen van ons staan er dan ook op dat wij allemaal een eerlijk deel van de extra middelen krijgen, of dat er, bij wijze van alternatief, vandaag geen extra financiering wordt toegekend.</p>
    </intervention>
    <intervention id="4-037" speaker_id="4417" name="Massimo CARRARO" is_mep="True" mode="spoken" nationality="Italy" birth_date="08-03-1959" birth_place="Camposampiero " p_group="Group of the Party of European Socialists" m_state="IT">
      <p sl="it">Mevrouw de Voorzitter, ik wilde duidelijk maken dat in weerwil van enkele goede zaken, zoals het GALILEO-project, het Commissievoorstel in zijn geheel ontoereikend is. Daarin is namelijk wat de uitbreiding naar het oosten, richting kandidaatlanden, betreft alleen sprake van de verbinding Stuttgart-Wenen ten noorden van de Alpen, en niet van de oost-westverbinding ten zuiden van de Alpen. Die wordt benadeeld. Daarom heb ik samen met de collega’s Pittella, Fava en anderen amendementen ingediend die naar ik hoop zullen worden aangenomen. Daarmee kan het evenwicht in dit voorstel worden hersteld, dat mijns inziens scheefgetrokken is en de verbindingen met Zuid-Europa op ongerechtvaardigde wijze benadeelt. De enige uitzondering is Spanje dat uitstekend vertegenwoordigd is.</p>
      <p sl="it">Ik hoop dat deze amendementen zullen worden aangenomen, want ik ben het niet met het Parlement eens. Het Parlement heeft besloten niet te tornen aan Bijlage III en ziet aldus af van zijn bevoegdheden en voorrechten, ofschoon het juist daarvoor door de kiezers is gekozen.</p>
    </intervention>
    <intervention id="4-038" speaker_id="photo_generic" name="De Palacio" is_mep="True" mode="spoken" role="Commissie">
      <p sl="es">Mijnheer de Voorzitter, dames en heren, het beleid voor de Trans-Europese netwerken is tien jaar geleden geconcipieerd teneinde de verwezenlijking van de binnenmarkt te vergemakkelijken. We moeten daarbij natuurlijk ook rekening houden met de uitbreiding.</p>
      <p sl="es">Zoals een aantal afgevaardigden heeft aangegeven is er nu, tien jaar later, nog maar 20% van dat netwerk verwezenlijkt. Om het netwerk zoals we ons dat nu voorstellen op te zetten zouden we een investering van 400 miljard euro moeten doen.</p>
      <p sl="es">Na de uitbreiding zou die investering 500 miljard bedragen. We zien echter dat de communautaire financiering op dit moment nog geen 2,5 miljard euro per jaar bedraagt, en dan hebben we het over alle beschikbare fondsen tezamen. We hebben dus nog een lange weg te gaan en de financiering zal uiteindelijk toch vooral op nationaal niveau moeten geschieden.</p>
      <p sl="es">En daarmee wordt wat ik zo dadelijk ga zeggen ook begrijpelijk. We moeten echter ook proberen de beperkte middelen waarover we beschikken te concentreren, en ze gebruiken voor beleidsdoeleinden die kunnen dienen als een soort hefboom voor de financiering op nationaal niveau, of dat nu met particulier of met overheidskapitaal geschiedt. De verwezenlijking van deze projecten is zoals gezegd in ons aller belang, aangezien we op deze wijze bijdragen aan het tot stand brengen van de binnenmarkt.</p>
      <p sl="es">Dan som ik nu de prioriteiten op. Om te beginnen moeten we weer een evenwicht tot stand brengen tussen de verschillende wijzen van vervoer, en dat betekent dat we aandacht moeten besteden aan de aansluitingen tussen die verschillende vervoersvormen. We moeten bovendien iets doen aan de opstoppingen. We kunnen er zo met een vrij bescheiden investering voor zorgen dat het hele systeem beter functioneert en de capaciteit enorm toeneemt, één en ander met het oog op een andere prioriteit van deze Commissie – de uitbreiding. Dat zal de eerstvolgende jaren overigens de prioriteit blijven en dus ook het belangrijkste beleidselement vormen, niet alleen nu, bij de voorbereiding, maar ook later, na de uitbreiding.</p>
      <p sl="es">Ik wil de heer Bradbourn graag gelukwensen met zijn verslag, dat goed doorwrocht en van een uitstekende kwaliteit is. Ik hoop dat we met dat verslag de richtsnoeren snel kunnen herzien. Dit is overigens maar een interim-herziening: de grote herziening, met tekeningen en landkaarten, zal pas in 2004 plaatsvinden.</p>
      <p sl="es">We moeten de Trans-Europese netwerken weer boven aan de agenda plaatsen. Dat is ook de mening van de regeringsleiders en staatshoofden, zoals bleek uit de Europese Raad van Barcelona van een aantal maanden geleden. De bedoeling is dat deze tekst nog voor december 2002 zowel door de Raad als het Parlement is goedgekeurd.</p>
      <p sl="es">Ik ben blij dat het verslag dat we nu bespreken de aanpassingen van Bijlage III steunt. Ik wil er graag aan herinneren dat vrijwel alle projecten van Bijlage III in de Trans-Europese netwerken van 1996 waren opgenomen, of dat daarom door het Europees Parlement was verzocht. We geven die projecten nu prioriteit. Bijlage III is een update van de in 1994 in Essen opgestelde lijst. Ik heb gezien dat de meerderheid van de parlementaire Vervoerscommissie aan dit element van het voorstel de nodige aandacht heeft willen schenken.</p>
      <p sl="es">Meer dan de helft van de amendementen van de Vervoerscommissie zijn uiterst zinvol: ze houden een verbetering van het voorstel van de Commissie in, en geven de in het Witboek opgenomen prioriteiten extra inhoud, door het zeevervoer over korte afstanden, het vervoer over de binnenwateren, en de aansluiting van dit vervoer op het spoornetwerk te stimuleren. De Commissie kan deze amendementen in principe dus deels – of net iets anders geformuleerd – aanvaarden.</p>
      <p sl="es">Er zijn echter ook amendementen waar de Commissie wat moeite mee heeft, en daar zal ik het nu over hebben. Ik heb het dan over de amendementen 53 tot en met 56, en 61 tot en met 66. Deze amendementen zijn bedoeld om Bijlage III te wijzigen, en als we ze aanvaarden zou dat betekenen dat we een aantal heel verschillende projecten op Europees niveau als prioritair zouden bestempelen. De Commissie beschikt echter niet over voldoende informatie over deze projecten, en weet dus niet wat hun toegevoegde waarde voor Europa is. Onbekend is ook welk belang ze voor de betrokken lidstaten vertegenwoordigen, en bij deze kwesties is het essentieel dat we op de medewerking van de lidstaten kunnen rekenen. De Commissie kan deze amendementen dus niet aanvaarden, en ik ben blij dat de rapporteur en de Vervoerscommissie hetzelfde standpunt huldigen.</p>
      <p sl="es">Dan wil ik nu iets zeggen over de amendementen aangaande de strategische milieueffectbeoordeling van het netwerk. In 1996, toen we de Beschikking die we nu gaan wijzigen goedkeurden, is er aan deze kwestie ook al een debat gewijd. Niettegenstaande hetgeen mevrouw Fleming gezegd heeft kan de Commissie amendement 20 en de amendementen 40, 41, 42 en 43 niet aanvaarden. Volgens deze amendementen zou de verantwoordelijkheid voor het uitvoeren van een strategische milieueffectbeoordeling weer bij de Commissie moeten komen te berusten, terwijl de Europese wetgeving – de in 2001 goedgekeurde Richtlijn – nu juist bepaalt dat de lidstaten dat moeten doen. De Commissie kan de lidstaten niet vervangen bij het uitvoeren van hun verplichtingen – dat is een grondbeginsel. De lidstaten mogen zich niet aan hun verplichtingen onttrekken, en dat betekent ook dat ze verplichtingen die ze – eventueel – niet nakomen niet aan ons moeten gaan overdragen.</p>
      <p sl="es">De Gemeenschap zou toch een bijdrage kunnen leveren en wel als er sprake is van een toegevoegde waarde. Ze zou bijvoorbeeld steun kunnen geven bij het ontwikkelen van beoordelingsmethoden. Daarom zijn we bereid amendement 20 te aanvaarden, maar dan alleen dat deel waarin voorgesteld wordt de ontwikkeling van de beoordelingsmethoden voort te zetten.</p>
      <p sl="es">We hebben gezegd dat we een betere afweging moeten maken tussen nieuwe vervoerswijzen en de communautaire financiële instrumenten. Er zijn amendementen – 9, 31, 33, 35 tot en met 39, 45, 52 en 57 – die deze doelstelling ter discussie stellen, en de Commissie kan deze amendementen niet steunen.</p>
      <p sl="es">Wat GALILEO betreft: je kunt niet elk jaar opnieuw een kosten-batenanalyse uitvoeren. Uw weet wat de verschillende consultants hebben gezegd, en ik verwijs dus naar hun analyses. Dat betekent dat we amendement 10 niet kunnen aanvaarden.</p>
      <p sl="es">De Commissie kan het ook niet eens zijn met het idee om bij de doelstellingen voor de Trans-Europese netwerken ook een doelstelling op te nemen volgens welke we de vraag naar vervoer omlaag zouden moeten brengen. Het spijt me, maar dat valt niet onder de verantwoordelijkheden van de commissaris voor vervoer, en het is ook niet de bedoeling van de Trans-Europese netwerken. En geen enkele Europese Raad heeft ooit beweerd dat we erop uit zijn de vraag naar vervoer terug te brengen. Dat is niet waar het om gaat – het loskoppelen van de economische groei en de groeiende vraag naar vervoer is iets heel anders. Als we daar in slagen, hebben we een belangrijke stap voorwaarts gemaakt – en we werken eraan. De amendementen 12 en 34 gaan bij het definiëren van ecologisch aanvaardbaar vervoer veel verder dan de Europese Raad van Gotenburg.</p>
      <p sl="es">De Commissie heeft ook problemen met een groot deel van de amendementen op artikel 5, aangaande de prioriteiten van communautaire acties. De amendementen 13 en 49, 15, 21, 17, 27 en 18 worden door de Commissie dus niet aanvaard.</p>
      <p sl="es">Met betrekking tot het definiëren van een netwerk van bevaarbare waterwegen ben ik het eens met hetgeen mevrouw Peijs zegt over het belang van zo’n netwerk. We hebben op dit gebied al een aantal uiterst belangrijke initiatieven ontwikkeld. Eén van die projecten is bedoeld om het Donau-systeem beter aan te laten sluiten op het Rijn-Rhone-systeem. Het probleem daarbij is dat er – helaas – niet in alle landen en gebieden van de Europese Unie bevaarbare rivieren zijn. Het zou veel makkelijker zijn als er overal in de Europese Unie bevaarbare rivieren waren. Ik ken een bepaald land – ik ken het zelfs heel goed – dat zulke rivieren niet heeft. We zijn heel jaloers als we ze in andere landen zien, en niet alleen omdat ze zo mooi zijn, maar ook vanwege de vervoersmogelijkheden die ze bieden. We hebben andere dingen, toegegeven, maar dit soort belangrijke rivieren hebben we niet.</p>
      <p sl="es">Ik kan u overigens wel vertellen dat de Commissie het eens is met het idee om de “River Information Systems” op te nemen. We kunnen echter niet beloven dat we een compleet plan zullen voorleggen. In tegenstelling tot wat bij het spoorvervoer het geval is, bestaan er voor de rivieren geen communautaire regelingen met betrekking tot de interoperabiliteit. Ik kan mevrouw Peijs wel verzekeren dat ik naar aanleiding van haar opmerkingen met de diensten van de Commissie zal praten om eens te zien of we ook op dit gebied vooruit kunnen, want dat zou heel interessant zijn. Ik kan me daar niet op vastleggen, maar ik wil wel graag weten wat de kosten-batenverhouding is en welke mogelijkheden er zijn. Als het een haalbare kaart blijkt te zijn zal ik in de toekomst een voorstel doen voor de interoperabiliteit van het binnenvaartnetwerk.</p>
      <p sl="es">De amendementen 25 en 26 kunnen we niet aanvaarden, aangezien we de kaarten met de voorgestelde binnenhavens niet nog verder willen aanpassen. Ik wil erop wijzen dat ik de amendementen 29, 30 en 46, waarin voorgesteld wordt de prioritaire projecten van Bijlage III die na vijftien jaar nog niet gerealiseerd zijn van de lijst te schrappen heel goed begrijp. Ik begrijp ze goed, en het had zinvol kunnen zijn, maar er is een probleem. De Commissie is de motor achter deze Trans-Europese projecten; de lidstaten aanvaarden die projecten, maar tonen verder weinig interesse.</p>
      <p sl="es">Ik wil geen voorbeelden noemen, maar we kennen er allemaal één. Als we de in deze amendementen voorgestelde mogelijkheid zouden scheppen, zouden sommige lidstaten daar gebruik van maken, zeker als het gaat om een project dat voor Europa weliswaar van groot belang is, maar voor de betrokken lidstaat niet. Het zou anders zijn als we het gehad zouden hebben over projecten die voor de lidstaten van groot belang zijn. Dan zou zo’n termijn van vijftien jaar – of zelfs tien – heel zinvol zijn geweest. Het gaat echter om projecten van communautair belang en – zoals gezegd – het is vaak zo dat de betrokken landen zelf nauwelijks belang bij die projecten hebben. Daarom dienen we deze amendementen te verwerpen, en dat geldt ook voor de amendementen 44 en 50, aangezien deze negatieve gevolgen hebben voor de volgende herziening van de richtsnoeren.</p>
      <p sl="es">Tot slot kan de Commissie de amendementen 59 en 60 niet aanvaarden. Ze wijzigen de kaart voor het Trans-Europese netwerk die bij dit voorstel voor een Beschikking gevoegd zijn – soms zelfs volledig. En deze kaart wordt zowel door de Commissie als de lidstaten reeds gebruikt. Dit is wat er gepland is, en ik heb daar eerder al naar verwezen, onder andere tegenover de heer Sterck. Om dezelfde reden kunnen we de amendementen 47 en 58 niet accepteren: er zou zo een conflict ontstaan met de rechtvaardiging voor de projecten van Bijlage III of het subsidiariteitsbeginsel.</p>
      <p sl="es">Ik zou graag antwoord geven op de vraag die de heer Savary gesteld heeft, over de ontoereikendheid van de middelen. Ik geloof, dames en heren, dat we deze kwestie in het kader van de nieuwe financiële vooruitzichten aan de orde moeten brengen. Wat we nu doen is de middelen concentreren – we maken niet meer middelen vrij. Door die concentratie geven we aan dat er met deze projecten een aanzienlijk communautair belang gemoeid is. Het is waar dat sommige landen bij een bepaald project meer belang hebben dan andere. Als we er langer over nadenken zouden we vermoedelijk tot de conclusie komen dat er meer geld moet worden gereserveerd voor de Trans-Europese netwerken, juist om het opzetten van infrastructuren waar we allemaal belang bij hebben te vergemakkelijken.</p>
      <p sl="es">Ik zou de heer Watts – die nu helaas net de zaal verlaten heeft – er graag op willen wijzen dat de erkenning dat een bepaald project voor Europa van belang is eigenlijk een manier is om de aandacht te trekken van de landen waar het project gerealiseerd wordt. Onze cofinanciering is immers maar beperkt. Het is een middel om de landen waar het project uitgevoerd wordt tot handelen aan te zetten. Het Comité voor de financiering van de Trans-Europese netwerken bepaalt welk project gekozen wordt en hoeveel subsidies het ontvangt, en alle landen zijn in dat Comité vertegenwoordigd. Dat betekent dat beslissingen op een evenwichtige wijze worden genomen, en dat bij de financiering nooit een bepaald land bevoordeeld wordt. Er wordt alleen gekeken naar het belang voor de Gemeenschap.</p>
      <p sl="es">Ter afsluiting wil ik graag de rapporteur bedanken voor het schitterende werk dat hij verricht heeft. Daarnaast bedank ik de Vervoerscommissie voor de efficiënte en doortastende wijze waarop ze met deze kwestie is omgegaan. Ik hoop nu dat deze tekst zonder vertragingen wordt aangenomen. Dan kunnen we de actie van de Gemeenschap concentreren op de belangrijkste kwesties uit het Witboek en een consistent vervoersbeleid voeren, en zo scheppen we ook de voorwaarden voor een geslaagde tweede herziening van de richtsnoeren. De Commissie hoopt de voorstellen daarvoor in 2004 aan dit Parlement voor te leggen. We moeten onze aandacht blijven concentreren op de grote verkeersaders, ook over zee. Daarnaast moeten we ervoor zorgen dat de prioritaire projecten van de toekomstige lidstaten van de Unie in het beleid opgenomen worden.</p>
    </intervention>
    <intervention id="4-039" speaker_id="2110" name="Charlotte CEDERSCHIÖLD" is_mep="True" mode="spoken" nationality="Sweden" birth_date="28-09-1944" birth_place="Gävle" p_group="Group of the European People's Party (Christian Democrats) and European Democrats" m_state="SE">
      <p sl="nl">Hartelijk dank, mevrouw de commissaris De Palacio.</p>
      <p sl="nl">Het debat is gesloten.</p>
      <p sl="nl">De stemming vindt vandaag om 11.00 uur plaats.</p>
    </intervention>
  </section>
  <section id="creitem4" title="Sociale verantwoordelijkheid van bedrijven">
    <intervention id="4-041" speaker_id="2110" name="Charlotte CEDERSCHIÖLD" is_mep="True" mode="spoken" nationality="Sweden" birth_date="28-09-1944" birth_place="Gävle" p_group="Group of the European People's Party (Christian Democrats) and European Democrats" m_state="SE">
      <p sl="nl">Het volgende punt op de agenda is een verslag (A5-0159/2002) van de heer Howitt van de Commissie werkgelegenheid en sociale zaken over het Groenboek van de Commissie "De bevordering van een Europees kader voor de sociale verantwoordelijkheid van bedrijven". (COM (2002) 366 – C5-0161/2002 – 2002/2069(COS).</p>
    </intervention>
    <intervention id="4-042" speaker_id="2073" name="Richard HOWITT" is_mep="True" mode="spoken" role="rapporteur" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mevrouw de Voorzitter, in 1999 verzocht het Europees Parlement voor het eerst om maatregelen met betrekking tot de sociale verantwoordelijkheid van bedrijven. Wij juichen het Groenboek van de Commissie toe en zetten vandaag een aantal concrete maatregelen uiteen waarmee de Europese debatten zullen worden omgezet in Europese daden. Op vier van deze maatregelen wil ik graag nader ingaan.</p>
      <p sl="en">In de eerste plaats de regels voor sociale en milieueffectrapportages van bedrijven. Op dit moment publiceren sommige bedrijven vrijwillig bedrijfsreportages op basis van het basistriplet. Te veel bedrijven doen dit echter niet. Tweederde van de bedrijven die wel dergelijke rapportages uitbrengen, negeert volgens de OESO de internationaal erkende normen, gaat onafhankelijke verificatie uit de weg of wijst verantwoordelijkheid af voor wat er in de aanvoerketen gebeurt. Voornoemde regels voor openbaarmaking zouden voortbouwen op de nieuwe economische verordeningen in Frankrijk, gelijksoortige wetgeving in België en verordeningen inzake bedrijfspensioenfondsen in het Verenigd Koninkrijk.</p>
      <p sl="en">Voor het bedrijfsleven houdt dit in dat gezorgd moet worden voor gelijkwaardige concurrentieverhoudingen, lagere kosten en eenvoudiger procedures. Vertegenwoordigers van bedrijven als British Telecom, USF en zelfs een bête noir als Chiquita hebben allen gezegd dat dit te zijner tijd moet gebeuren. Wij verzoeken de commissaris lering te trekken uit haar eigen uitstekende openbare raadplegingsproces. Bijna de helft van de ondervraagde bedrijven meent dat het eenvoudigweg onmogelijk is te voldoen aan de elementaire definitie van sociale verantwoordelijkheid van bedrijven. Wetgeving en vrijwillige maatregelen sluiten elkaar niet uit. Met wetgeving in het vooruitzicht worden bedrijven aangespoord vrijwillig stappen te ondernemen, hetgeen dan weer tot normen leidt die stevig worden verankerd in wetgeving voor de toekomst. Wij moeten beide aanmoedigen.</p>
      <p sl="en">Om die reden zal het Europees Parlement vandaag ervoor stemmen dat bedrijven verplicht worden sociale en milieueffectrapportages uit te brengen en dat nieuwe corporate governance-bepalingen worden vastgesteld, waarin onder meer wordt vastgelegd dat bestuursleden individueel verantwoordelijk zijn voor de naleving van sociale en milieunormen. Voorts zullen wij nogmaals oproepen tot een nieuwe rechtsgrondslag voor rechtsbevoegdheid ten aanzien van wereldwijd opererende Europese bedrijven.</p>
      <p sl="en">Wij willen dat vraagstukken op het gebied van de sociale verantwoordelijkheid van bedrijven in de Europese sociale dialoog worden meegenomen, maar staan eveneens achter de oprichting van een uit de verschillende betrokken partijen bestaand EU-platform voor de sociale verantwoordelijkheid van bedrijven. Daarmee zouden anderen die een rechtmatig belang hebben bij de bedrijfsprestaties een stem krijgen. Het platform zou geen vervanging of herhaling moeten zijn van bestaande initiatieven die het debat op Europees niveau stimuleren. Daarnaast moet het platform meer doen dan alleen praten; het moet ook zijn tanden kunnen laten zien.</p>
      <p sl="en">De sociale verantwoordelijkheid van bedrijven moet daadwerkelijk deel gaan uitmaken van alle beleidsvormen en programma’s van de EU. Het wekt op zijn minst enige bevreemding dat de Europese Commissie en de Europese Investeringsbank ieder jaar miljarden euro’s van het geld van de Europese belastingbetaler uitgeven aan de particuliere sector, via contracten, regionale bijstand en investeringsbevordering, maar dat er geen eenvoudige contractuele clausules zijn met het oog op de fundamentele arbeids- en milieunormen, evenmin als duidelijke controle- en klachtenmechanismen waarmee kan worden toegezien op naleving van deze normen.</p>
      <p sl="en">De Nederlandse regering heeft het goede voorbeeld gegeven door aan exportkredieten de voorwaarde te verbinden dat de vrijwillige normen worden nageleefd. De EU moet dat voorbeeld volgen. Wij willen bedrijven stimuleren vrijwillige maatregelen te treffen, zoals de uitmuntende bedrijfscampagne van CSR Europe. Wanneer wij de beste bedrijven lof toezwaaien voor hun goede praktijken moeten wij echter niet vergeten dat wij in een wereld leven waarin ook bedrijven zijn die zich onverantwoordelijk opstellen.</p>
      <p sl="en">Binnen Europa hebben wij te maken met de verwoestende gevolgen van massale bedrijfssluitingen voor de betrokken gemeenschappen of de problemen die de armste gemeenschappen ondervinden bij het bijeenbrengen van kapitaal, terwijl juist zij dit kapitaal het dringendst nodig hebben. Grootste punt van zorg bij het Europese publiek vormen tegenwoordig de dubieuze praktijken van Europese multinationals in ontwikkelingslanden. Men is verontrust over het feit dat ieder jaar honderden mensen worden vermoord omdat zij deelnemen aan wettelijk toegestane vakbondsactiviteiten en dat wereldwijd 250 miljoen kinderen werken. Er bestaat bezorgdheid over de vrijhandelszones die worden ingesteld met de nadrukkelijke bedoeling de minimumnormen te omzeilen, en over de kledingfabrieken waar deze normen domweg genegeerd worden. Men maakt zich zorgen over de slavenarbeid op West-Afrikaanse cacaoplantages of olie-installaties in Birma en over de slachtoffers van de burgeroorlogen in Angola of Sierra Leone, die worden aangewakkerd door de handel in bloeddiamanten of omkoping bij de ontginning van mineralen. Het feit dat anderhalf miljoen baby’s jaarlijks overlijden, omdat hun moeders geen borstvoeding geven als gevolg van misleidende marketingpraktijken met betrekking tot zuigelingenvoeding, is eveneens aanleiding tot grote zorg.</p>
      <p sl="en">Europese bedrijven kunnen al dan niet bewust meewerken aan deze misstanden en zij kunnen eveneens meewerken aan de beëindiging ervan. Om die reden zal het Europees Parlement er vandaag voor stemmen dat de sociale verantwoordelijkheid van bedrijven een daadwerkelijk onderdeel wordt van onze handelsovereenkomsten, onze ontwikkelingshulp en ons ongeëvenaarde netwerk van delegaties in derde landen.</p>
      <p sl="en">De EU zelf moet een serieuze bijdrage leveren aan de tenuitvoerlegging van de OESO-richtsnoeren voor multinationale ondernemingen. Zij zou tevens moeten optreden als voorvechtster van nieuwe, wereldwijde normen in internationale instellingen – normen waarmee de verantwoordelijkheid van de investeerder op gelijke hoogte komt te staan met zijn rechten. Dat zijn de elementen waarmee wij waarlijk een Europees kader zullen scheppen voor de sociale verantwoordelijkheid van bedrijven.</p>
    </intervention>
    <intervention id="4-043" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="el">rapporteur voor advies van de Commissie rechten van de vrouw en gelijke kansen. – Mevrouw de Voorzitter, het Groenboek is een regelrechte uitdaging voor de ondernemingen en in feite voor heel de samenleving. Dit moet immers de spil worden van de inspanningen die wij ondernemen om onze economische prestaties te verhogen, ons sociaal model te moderniseren en de Europese waarden van sociale solidariteit en sociale verantwoordelijkheid te bevorderen.</p>
      <p sl="el">Met het Groenboek wordt – ons inziens terecht – duidelijk gemaakt dat de koppeling van economische activiteiten en economisch succes ook moet leiden tot meer sociale verantwoordelijkheid. Sociale verantwoordelijkheid kan op haar beurt ertoe bijdragen dat de bedrijven succesvol kunnen opereren en de economie en de samenleving nieuw leven wordt ingeblazen. Daarom moeten de bedrijven, de sociale partners en de samenleving in het algemeen ervan overtuigd worden dat sociale verantwoordelijkheid geen bijkomstig vraagstuk is maar veeleer een strategie op lange termijn, een strategie waarin de klemtoon ligt op de kwalitatieve bevordering van vrouwelijke arbeid en op de integratie van vrouwen in de arbeidsmarkt. Men heeft namelijk erkend dat deze doelstellingen een voorwaarde zijn voor het bewerkstelligen van de strategische doelstellingen van Lissabon.</p>
      <p sl="el">Wij zijn derhalve van mening dat dit beleid gegrondvest moet zijn op informatie, bewustwording, vrijwilligheid en verantwoordelijkheid. Alle toegepaste maatregelen moeten voorzien in eerbiediging van de wetten en tenuitvoerlegging van het communautaire acquis betreffende gelijkheid van man en vrouw. Daar komt echter nog wat bij, namelijk de maatregelen die tot doel hebben de combinatie van gezins- en beroepsleven te vergemakkelijken, het vrouwelijk potentieel te gebruiken bij de planning en de tenuitvoerlegging van het bedrijfsbeleid en het image van de vrouw te verbeteren.</p>
      <p sl="el">Wij zijn eveneens van mening dat het door het Europees Parlement voorgesteld forum zich serieus moet inzetten voor niet alleen alle bovengenoemde vraagstukken maar ook de deelname van vrouwen aan zijn werkzaamheden.</p>
    </intervention>
    <intervention id="4-044" speaker_id="4330" name="Carlos WESTENDORP Y CABEZA" is_mep="True" mode="spoken" nationality="Spain" birth_date="07-01-1937" birth_place="Madrid" p_group="Group of the Party of European Socialists" m_state="ES">
      <p sl="es">rapporteur voor advies namens de commissie industrie, externe handel, onderzoek en energie. – Mevrouw de Voorzitter, ik wil om te beginnen de Commissie welkom heten en haar gelukwensen met dit Groenboek, dat van enorm belang is, nu en in de toekomst. Dit is nog maar het begin – de globalisering is echter reeds een feit. Natuurlijk zijn ondernemingen protagonisten in het sociale leven: ze hebben rechten, maar ze moeten ook verplicht worden een bijdrage te leveren aan een rechtvaardiger maatschappij, waar de mensenrechten beter gewaarborgd zijn, waar het milieu beter beschermd wordt, waar geen discriminatie is, en waar de fundamentele regels van het arbeidsrecht gerespecteerd worden.</p>
      <p sl="es">We hoeven niet te denken dat het – verplicht – opleggen van een sociale verantwoordelijkheid aan ondernemingen voor die ondernemingen een extra last betekent. Het verslag-Howitt pleit voor zulk een verplichting. Bij sociale en milieurapportage gaat het om iedereen. Deze informatie moet dus niet alleen aan de aandeelhouders, maar ook aan al diegenen die stake holders genoemd worden verstrekt worden. Bedrijven die volgens deze regels te werk gaan zullen gemakkelijker functioneren en in een geglobaliseerde context juist rendabeler zijn.</p>
      <p sl="es">Het is ietwat paradoxaal dat de rapporteur van de Industriecommissie, mevrouw Lucas, zich uiteindelijk niet met dit advies heeft willen associëren. De voorzitter van de commissie kan haar naamsvermelding onder dit advies echter niet ongedaan maken. En daarom vertegenwoordig ik haar nu namens de commissie. Het is echter wel zo dat ik dezelfde lijn volg als mevrouw Lucas. Ook ik geloof dat sociale en milieurapportage verplicht moet worden gesteld. Daarom sta ik pal achter het verslag-Howitt van de commissie.</p>
    </intervention>
    <intervention id="4-045" speaker_id="4535" name="Philip BUSHILL-MATTHEWS" is_mep="True" mode="spoken" nationality="United Kingdom" birth_date="15-01-1943" birth_place="Droitwich" p_group="Group of the European People's Party (Christian Democrats) and European Democrats" m_state="GB">
      <p sl="en">Mevrouw de Voorzitter, ik feliciteer de heer Howitt met de forse hoeveelheid werk die hij voor dit verslag verzet heeft. Zoals hij weet hebben veel van zijn collega’s evenmin stilgezeten. Dankzij de activiteiten van de heer Howitt bestond een groot deel van ons werk erin zijn verslag te ontrafelen of een nieuwe vorm te geven.</p>
      <p sl="en">Toegegeven, de fracties hebben goed samengewerkt in de Commissie werkgelegenheid en sociale zaken en wij hebben een aantal compromisamendementen ingediend waarmee sommigen van ons in meerdere of mindere mate kunnen leven.</p>
      <p sl="en">Ons standpunt komt in feite hierop neer dat vandaag wederom de standaardoplossing wordt voorgesteld die de sociaal-democraten voor ieder probleem in petto hebben: wetgeving. Ironisch genoeg is er in dit geval echter geen probleem dat opgelost moet worden. Het gaat steeds beter met de sociale verantwoordelijkheid van bedrijven; het is een onderwerp dat sterk leeft in Europa. Europa neemt op dit gebied het voortouw en dat dient aangemoedigd en gesteund te worden.</p>
      <p sl="en">De Fractie van de Europese Volkspartij staat uiteraard volledig achter de gedachte dat bedrijven sociale verantwoordelijkheid hebben. Wij zijn echter tegen wetgeving die een verstikkende uitwerking heeft op de initiatieven die wij nu juist trachten te stimuleren. Dit is niet alleen het standpunt van regeringen, maar ook van bedrijven overal in de EU die hun opvattingen aan de rapporteur kenbaar hebben gemaakt.</p>
      <p sl="en">Wij hebben sommige amendementen ingediend en opnieuw ingediend. Amendement 1 is cruciaal en alleen als dat wordt aangenomen kunnen wij als fractie het verslag steunen. Ik hoop dat veel van de andere amendementen die in de commissie met één stem verschil verworpen zijn, eveneens door het Parlement gesteund zullen worden. Wij staan gunstig tegenover de oprichting van een uit de verschillende betrokken partijen bestaand platform, waarin bedrijven ideeën en beste praktijken kunnen uitwisselen. Ik zie dit echter niet als een platform dat tot het ondertekenen van overeenkomsten zal leiden.</p>
      <p sl="en">Tot slot wil ik opmerken dat ik het standpunt van de commissaris ten zeerste toejuich. Ik ben haar erkentelijk voor de brief die zij vorige maand aan mijn collega, de heer Pronk, heeft geschreven. Daarin verklaarde zij namens de Commissie dat de sociale verantwoordelijkheid van bedrijven in wezen een concept is waarbij bedrijven vrijwillig besluiten bij te dragen aan een betere samenleving en een schoner milieu. De Commissie blijft bij dit standpunt, dat tijdens het raadplegingsproces over het Groenboek bijval oogstte. Zoals u waarschijnlijk zult opvallen, wordt de Commissie in het definitieve verslag uitgenodigd wetgevingsvoorstellen voor te bereiden en ik hoop dat u deze uitnodiging uiterst beleefd, doch uiterst resoluut zult afslaan.</p>
    </intervention>
    <intervention id="4-046" speaker_id="4435" name="Helle THORNING-SCHMIDT" is_mep="True" mode="spoken" nationality="Denmark" birth_date="14-12-1966" birth_place="København" p_group="Group of the Party of European Socialists" m_state="DK">
      <p sl="da">Mevrouw de Voorzitter, zoals de vorige spreker zei, is de tijd voorbij dat zakendoen alleen om geld verdienen gaat. Moderne ondernemingen moeten ook met andere dingen rekening houden, bijvoorbeeld met mensen en milieu. Dit is uiteraard de basisopvatting van de PSE-fractie, maar gelukkig ook die van moderne ondernemingen en zelfs van moderne investeerders. Dit komt in dit verslag goed tot uiting en ik vind het ergerlijk dat de Fractie van de Europese Volkspartij niet wil inzien dat het ideale instrument op dit gebied een combinatie is van wortel en stok.</p>
      <p sl="da">De ondernemingen moeten vandaag de dag jaarrekeningen voorleggen, maar in de toekomst zullen deze economische jaarrekeningen vergezeld gaan van jaarverslagen, waarin het publiek kennis kan nemen van wat de ondernemingen hebben gedaan om hun sociale verplichtingen en hun verplichtingen ten opzichte van het milieu te vervullen. De sociale jaarverslagen moeten natuurlijk een waarheidsgetrouw beeld geven van de vorderingen op sociaal gebied. Dit betekent dat ze, net als de jaarrekeningen, aan een onafhankelijke controle onderworpen moeten zijn.</p>
      <p sl="da">Dan nog een paar woorden over de sociale kentekening. Ik hoop dat het Parlement de sociale kentekening vandaag zal steunen en dat de Commissie de idee positief onthaalt. De sociale kentekening zal de consumenten immers in staat stellen producten te kiezen van ondernemingen die hun sociale verantwoordelijkheid opnemen. Voor deze sociale kentekening zullen een aantal gemeenschappelijke normen moeten worden vastgesteld om verwarring te vermijden en de consumenten de mogelijkheid te geven een bewuste keuze te maken in het aanbod van producten. De milieukeur die de EU heeft ingevoerd, kan hierbij uitstekend als inspiratiebron dienen. Voorts ben ik van mening dat de sociale kentekening het voordeel heeft dat ze vele politieke fracties aanspreekt, omdat het om een vrijwillige regeling gaat. Het is een stimulerend instrument, dat eerder met een worteltje lokt dan met een stok slaat.</p>
    </intervention>
    <intervention id="4-047" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">Mevrouw de Voorzitter, dat de ondernemingen hun sociale verantwoordelijkheid opnemen, is niets nieuws. In Europese ondernemingen behoort het tot de dagelijkse gang van zaken dat zij de verantwoordelijkheid voor hun werknemers, hun omgeving en het milieu opnemen en daarbij veel verder gaan dan wat wetten en regels voorschrijven.</p>
      <p sl="da">In Denemarken doen wij sinds jaren een beroep op de sociale verantwoordelijkheid van ondernemingen, vooral om mensen aan het werk te houden en uitgesloten groepen in de arbeidsmarkt te integreren. Dit gebeurt via een dialoog en een samenspel tussen de ondernemingen en de autoriteiten en het heeft vruchten afgeworpen. Een ander voorbeeld dat ik wil noemen, is de samenwerking tussen dertien grote concerns in Scandinavië, die samen met het Wereldnatuurfonds werken aan een programma voor duurzame ontwikkeling. Het cruciale element in deze initiatieven is het streven naar het ultieme doel, waarbij men zich niet beperkt tot wat de wet eist. Het moet vanuit het hart komen. Het moet vanuit de onderneming zelf komen. Kortom, de sleutelwoorden zijn engagement en vrijwilligheid.</p>
      <p sl="da">Daarom stuit het mij tegen de borst dat ik verschillende leden in het Europees Parlement hoor pleiten voor een regulering van de vrijwillige initiatieven en voor een verplichte rapportering en toelichting van de initiatieven die ondernemingen nemen. Ik heb mij daartegen verzet. Ik vind het wel een goed idee om ervaringen en ideeën op dit gebied uit te wisselen en de initiatieven van ondernemingen en organisaties te steunen door hun werkzaamheden te structureren en te standaardiseren. Ik denk dat de Stichting van Dublin hierbij nuttig kan zijn, omdat ze op dit gebied reeds over vakbekwaamheid en netwerken beschikt. Ik dank de Commissie omdat zij dit debat op gang heeft gebracht. De Fractie van de Europese Liberale en Democratische Partij steunt alle actieve stappen die tot doel hebben de sociale verantwoordelijkheid van de ondernemingen te bevorderen.</p>
    </intervention>
    <intervention id="4-048" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">Mevrouw de Voorzitter, ik sluit mij graag aan bij de complimenten van voorgaande sprekers aan de rapporteur voor zijn serieuze en constructieve werk aan dit dossier. Ik onderschrijf alles wat hij vanmorgen in zijn inleidende verklaring gezegd heeft.</p>
      <p sl="en">Mijn fractie ziet tot haar genoegen dat sommige bedrijven hun vorderingen steeds beter onderzoeken en controleren en dat zij hun bevindingen openbaar maken, ongeacht of het gaat om, bijvoorbeeld, hun invloed op het milieu, de doeltreffendheid van hun gelijkekansenbeleid of hun rol in de plaatselijke gemeenschap. Er zijn ondernemingen die het nut inzien van een grotere transparantie en positieve acties en voor hen heeft deze situatie alleen maar voordelen.</p>
      <p sl="en">Het tempo waarin bedrijven hun sociale verantwoordelijkheid opnemen vormt echter nog een probleem en wij zijn het erover eens dat er nog altijd ondernemingen zijn die zich onverantwoordelijk gedragen. Daarom is mijn fractie er stellig van overtuigd dat basiswetgeving hier een rol kan spelen. Geen volledige wetgeving – wij moeten onszelf niet wijsmaken dat dit de enige oplossing zou zijn – maar basiswetgeving waarmee in hoofdlijnen wordt aangegeven aan welke eisen openbare rapportage dient te voldoen. Op die manier weet en begrijpt het publiek welke informatie het kan verwachten.</p>
      <p sl="en">Wat ons betreft is het van cruciaal belang dat de verantwoordelijkheid van bedrijven zich ook uitstrekt tot de gehele aanvoerketen. Vaak beweren bedrijven in hun jaarverslagen dat zij aan de hoogste normen voldoen. Als zij echter niet bereid zijn te garanderen dat die normen worden toegepast in alle productiefasen, zijn zij hypocriet en brengen zij het leven van hun werknemers en het publiek in gevaar. Wij hebben dit in mijn eigen land bijvoorbeeld kunnen zien bij de spoorwegen en de nucleaire industrie.</p>
      <p sl="en">In het licht van de bredere verantwoordelijkheid van Europese bedrijven en van de Unie zelf, heeft mijn fractie amendementen ingediend waarin de Raad verzocht wordt tijdens de Top van Johannesburg over duurzame ontwikkeling onderhandelingen voor te stellen over een juridisch bindend, internationaal kader voor de verantwoordelijkheid en aansprakelijkheid van ondernemingen. Wij hopen dat de Raad aan dit verzoek tegemoet zal komen.</p>
    </intervention>
    <intervention id="4-049" speaker_id="953" name="Bartho PRONK" is_mep="True" mode="spoken" nationality="Netherlands" birth_date="28-09-1950" birth_place="Den Haag" p_group="Group of the European People's Party (Christian Democrats) and European Democrats" m_state="NL">
      <p sl="nl">Mijnheer de Voorzitter, ik zou de rapporteur van harte willen bedanken voor het werk dat hij heeft verricht.</p>
      <p sl="nl">De Commissie maakt in het Groenboek melding van wat gewoonlijk onder sociale verantwoordelijkheid wordt verstaan. Deze term wordt gebruikt om aan te geven dat bedrijven in het kader van hun bedrijfsactiviteiten en in hun relaties met andere partijen vrijwillig aandacht schenken aan sociale kwesties en aan het milieu. De Commissie wijst er terecht op dat de bedrijven door hun sociale verantwoordelijkheid te nemen, meer doen dat wettelijk van hen wordt verwacht. Dat is precies het punt dat in dit Huis tot de grootste meningsverschillen heeft geleid. Als je de rapporteur hoort, dan zou je haast denken dat je niet alleen met sociale verantwoordelijkheid, maar vooral met wetgeving gebaseerd op dit beginsel, de hele wereld zou kunnen veranderen. Alles wordt verbeterd, tot kinderarbeid toe. Het viel me nog mee dat de vulkaanuitbarstingen niet werden afgeschaft!</p>
      <p sl="nl">Dat gaat natuurlijk ver uit boven datgene wat in dit instrument mogelijk werd gemaakt. Het gaat om die sociale verantwoordelijkheid. Het gaat op zichzelf niet om wetgeving, je moet alleen wetgeving aanpassen in bepaalde gevallen waarin die sociale verantwoordelijkheid moeilijk ligt. Daarmee kun je heel wat bereiken, maar als je daarentegen onmiddellijk op het spoor van wetgeving gaat zitten, dan kom je in een heel verkeerde situatie terecht. Dan is het alsof je naar de voetbalkampioenschap in Korea gaat en je roept dat je hockey wil zien!</p>
      <p sl="nl">Voorzitter, het is niet zo dat wetgeving op zichzelf slecht is, en dat is ook niet wat de EVP zegt, maar dat hoort niet thuis in dit verslag, dat hoort in andere verslagen thuis. Je kunt niet door dit begrip te gebruiken ineens een geweldige hoeveelheid wetgeving introduceren. Dat moet je doen op de gepaste plaats en op de gepaste tijd. Ik vind ook dat de Commissie dat verschil heel duidelijk in het oog heeft gehouden. Bovendien denk ik dat het ook niet werkt, want als mensen denken dat ze door sociaal verantwoordelijk te zijn aan wetgeving onderworpen worden, dan zal dat niet stimulerend werken.</p>
      <p sl="nl">Om al die redenen, pragmatisch en principieel, is het verslag zoals dat nu voorligt, met onze amendementen, het juiste: het gaat namelijk uit van vrijwilligheid en daarop moeten we ons baseren. En dan kunnen we het met zijn allen eens worden en inderdaad al die mooie doelen bereiken.</p>
    </intervention>
    <intervention id="4-050" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Mevrouw de Voorzitter, stelt u zich eens voor, geachte door de wet gehinderde collega’s, dat bij het WK voetbal nog steeds de regels van de jaren ’80 zouden gelden. Toen was het nog toegestaan om een speler van achteren te tackelen. De grote spelers maakten geen kans. In de voetbalwereld waren ze intelligent genoeg om de regels aan te passen. En daar gaat het nu net om wanneer we het over het vraagstuk van de normen voor de sociale verantwoordelijkheid van bedrijven hebben. We leven in een andere wereld. Kleine landen zoals Duitsland, laat staan landen die in globale termen dwergen zijn, zoals Oostenrijk, kunnen niet meer in toereikende of zinvolle omvang belastingen heffen. Maar ook de ondernemingen hebben een verantwoordelijkheid. Deze willen zij ook op zich nemen, maar wanneer er geen bindende voorschriften zijn worden de faire spelers bestraft omdat degenen die in overtreding zijn kunnen doorspelen. Daarin moet verandering komen! Transparantie is in dit opzicht een eerste vereiste. Daarom zijn de verplichte sociale rapportages ook van het allergrootste belang.</p>
      <a text="(Applaus)"/>
    </intervention>
    <intervention id="4-051" speaker_id="4320" name="Manuel PÉREZ ÁLVAREZ" is_mep="True" mode="spoken" nationality="Spain" birth_date="03-12-1946" birth_place="Sober " p_group="Group of the European People's Party (Christian Democrats) and European Democrats" m_state="ES">
      <p sl="es">Mevrouw de Voorzitter, mevrouw de commissaris, ik wil allereerst de heer Howitt gelukwensen met zijn werkstuk. Dit verslag gaat over een onderwerp waarover men gemakkelijk teveel of te weinig schrijft.</p>
      <p sl="es">Als we de verschillende ideeën over wat een onderneming eigenlijk is met elkaar vergelijken, dan zien we dat er een verouderde economische opvatting bestaat, die ons voorhoudt dat een onderneming een organisatie is die over goederen beschikt en van diensten gebruik maakt. De bedoeling is dan dat de mensen die voor deze organisatie werken daarmee goederen en diensten voor een markt produceren. Dat is een strikt economische opvatting. We zien echter dat in de jurisprudentie van het Gerechtshof van de Gemeenschappen heel anders over ondernemingen wordt gesproken: een onderneming is een georganiseerd geheel, bestaande uit mensen en andere elementen, die het mogelijk maken dat de organisatie een economische activiteit uitoefent en een geheel eigen doel nastreeft. Dat concept – dat later in Richtlijn 2001/23 is vastgelegd – gaat veel verder, en we zouden een verbinding kunnen leggen met overweging C van dit verslag, waarin gezegd wordt dat binnen bedrijven en bij investeerders een brede consensus waarneembaar begint te worden in de zin dat ondernemingen niet alleen gericht moeten zijn op het behalen van winst. Het succes van een onderneming wordt bepaald door een combinatie van winstgevendheid, duurzaamheid en verantwoordelijkheid.</p>
      <p sl="es">Ondernemingen opereren tegenwoordig in een geglobaliseerde wereld, en dan maakt het niet uit welke rechtsvorm de onderneming heeft, hoeveel mensen er werken en over welke middelen ze beschikt. Al deze ondernemingen kunnen een bijdrage leveren aan het verbeteren van de maatschappij. Dat kan op vrijwillige basis, en ik zeg dus niet dat er voor dit doel een wettelijk voorschrift hoeft te bestaan. Je kunt ondernemingen tot dit soort gedrag aanzetten – ik weet waarover ik het heb. In het Groenboek wordt gezegd dat het belangrijkste doel van de onderneming in het genereren van opbrengsten bestaat, maar dat ondernemingen ook – tegelijkertijd – aan andere doelstellingen kunnen werken, op sociaal vlak, of op milieugebied. En die plicht – of verantwoordelijkheid – zou dan niet alleen moeten gelden voor bepaalde ondernemingen of ondernemingen die binnen bepaalde sectoren actief zijn.</p>
      <p sl="es">Ik geloof dat dit een goed instrument is voor het ten uitvoer leggen van de strategie van Lissabon: een zo goed mogelijk ontwikkelde economie, die zo veel mogelijk kwalitatief goede banen schept, de sociale cohesie verzekert en respect heeft voor het milieu. Het zal uiteindelijk een goed instrument zijn voor de verwezenlijking van het Europese sociale model. Het is ook goed voor ondernemingen: winstgevendheid en sociale verantwoordelijkheid zijn geen gescheiden, op zichzelf staande concepten waartussen geen uitwisseling mogelijk is.</p>
    </intervention>
    <intervention id="4-052" speaker_id="photo_generic" name="Diamantopoulou" is_mep="True" mode="spoken" role="Commissie">
      <p sl="el">Mevrouw de Voorzitter, ik wil allereerst het Parlement en met name de rapporteur, de heer Howitt, van harte bedanken voor hun enorme ondersteuning en vruchtvolle samenwerking bij de opstelling van deze mededeling. Zoals reeds werd gezegd was de deelname aan dit overleg enorm. Wij hebben meer dan 250 bijdragen ontvangen en mijns inziens is het interessant te kijken naar de inhoud van de overeenkomst die uit de bus is gekomen na dit overleg. Deze overeenkomst toont namelijk aan dat men algemeen van mening is dat “sociale verantwoordelijkheid van bedrijven” gezien moet worden als een begrip dat de bedrijven in staat stelt op basis van vrijwilligheid hun sociale en ecologische betrokkenheid tot uitdrukking te brengen. De faciliteiten die de bedrijven met het oog op deze functie worden geboden, mogen natuurlijk niet in strijd zijn met de regels van de economie. Daarom is het uiterst belangrijk duidelijk te maken dat er een band bestaat tussen enerzijds de tenuitvoerlegging van programma’s voor sociale verantwoordelijkheid van bedrijven, en anderzijds hun winstgevendheid en hun weerklank onder de consumenten.</p>
      <p sl="el">Inhakend op het debat over de vraag of dit alles op basis van vrijwilligheid of wetgeving moet geschieden, zou ik in vervolg op mijn woorden van zojuist willen stellen dat wij tenminste in deze fase, waarin een begin wordt gemaakt met de coördinatie op Europees vlak, moeten uitgaan van vrijwilligheid. Het eindresultaat van hiertoe strekkende initiatieven en inspanningen, die gericht moeten zijn op zoveel mogelijk deelnemende bedrijven, dient te zijn dat het niets uitmaakt of er nu wel of geen wetgeving bestaat. Wat betekent dit? Dit betekent dat zowel op Europees als op nationaal vlak de overheden beginselen moeten opstellen en plannen moeten uitwerken voor het vraagstuk van de sociale verantwoordelijkheid van bedrijven. Daarin moet rekening worden gehouden met de noodzaak van ten eerste informatie – en als ik zeg informatie bedoel ik dat wij bekend moeten maken hoezeer de winst van bepaalde bedrijven omhoog is gegaan sedert zij consequent en constant deelnemen aan programma’s voor sociale verantwoordelijkheid –, ten tweede coördinatie om optimale sociale en economische resultaten te kunnen waarborgen – en die coördinatie moet ook het midden- en kleinbedrijf behelzen –, en ten derde transparantie, een van de belangrijkste door de rapporteurs genoemde vraagstukken. Ook moet daarmee de mogelijkheid worden geboden de door de bedrijven aangekondigde resultaten te toetsen en infrastructuur te verwezenlijken voor de evaluatie van de door de bedrijven bereikte resultaten, hetgeen een van de vraagstukken is waarvoor verschillende benaderingen en opvattingen bestaan en waarvoor de Commissie in juli haar eindvoorstel zal voorleggen. Tot slot moet natuurlijk verenigbaarheid met de bestaande internationale verdragen worden gegarandeerd, zoals de richtsnoeren van de OESO of de Internationale Arbeidsorganisaties, opdat er ook met landen van de derde wereld kan worden samengewerkt.</p>
      <p sl="el">Ik wil kort ingaan op enkele concrete opmerkingen uit het verslag van het Parlement. Ik herhaal nogmaals dat, zoals ook duidelijk wordt uit uw verslag, transparantie en de mogelijkheid om de sociale en milieuprestaties van bedrijven te meten en te vergelijken, een absolute noodzaak zijn. Hierbij moeten wij evenwel aantekenen dat in bepaalde landen de bedrijven nu al een bepaald soort inlichtingen moeten verstrekken over hun prestaties op sociaal en milieugebied. Deze juridische vereisten in bepaalde lidstaten kunnen een sterk instrument zijn in de poging de transparantie te verbeteren. Aan de hand van een overlegprocedure met de lidstaten kunnen wij dan nagaan wat de voordelen zijn van deze benadering. Ik ben het natuurlijk met mevrouw Kratsa eens dat het gelijkekansenvraagstuk van doorslaggevend belang is binnen het bedrijf en daarbuiten. Ik ben van plan een voorstel te doen voor de oprichting van een Europees forum voor de sociale verantwoordelijkheid van bedrijven. Daardoor zal op Europees niveau een platform ontstaan dat alle betrokken partijen de mogelijkheid biedt in contact te komen met de goede praktijken en instrumenten op het gebied van de sociale verantwoordelijkheid van bedrijven, en dat zeer zeker ook een belangrijke bijdrage zal leveren aan de reeds eerder genoemde informatie en coördinatie zowel in de Europese Unie als op internationaal vlak.</p>
      <p sl="el">Dit forum zou zich ook kunnen buigen over de vraag of een ombudsman moet worden ingesteld, zoals in paragraaf 51 van het verslag staat. In paragraaf 29 is een belangrijke boodschap opgenomen in verband met de noodzaak het vraagstuk van de sociale verantwoordelijkheid van bedrijven op horizontale wijze aan te pakken. Daar ben ik het roerend mee eens. Ik ben van plan de Commissie voor te stellen het vraagstuk van de sociale verantwoordelijkheid van bedrijven te integreren in niet alleen de andere beleidsvormen van de Europese Unie maar ook in thema’s die meer specifiek de Commissie betreffen. Op die manier kunnen wij verzekeren dat de ontwikkeling van de sociale verantwoordelijkheid van bedrijven ook de nodige ondersteuning krijgt. In paragraaf 30 is sprake van de rol van de overheden. Daar had ik het zojuist al over, en ik ben het daar dan ook mee eens. In paragraaf 36 is sprake van de noodzaak van samenwerking met derde landen: in ons voorstel zijn wij uitgebreid ingegaan op de rol van de Europese bedrijven buiten de grenzen van de Europese Unie.</p>
      <p sl="el">De sociale verantwoordelijkheid van bedrijven kan ongetwijfeld ook tot uitdrukking worden gebracht in de werkgelegenheidsstrategie. Met de methode van de open coördinatie kunnen wij nagaan hoe wij de beste praktijken moeten presenteren. De sector van de sociale economie is natuurlijk erg belangrijk vanwege de bijzondere ervaringen die daar op het gebied van de sociale verantwoordelijkheid zijn opgedaan. Er wordt gewerkt volgens een andere mentaliteit, er spelen andere belangen en er kan op doorslaggevende wijze worden bijgedragen aan samenwerking en netwerken in alle lidstaten. Tot slot ben ik het eens met hetgeen u in paragraaf 53 zegt over het vraagstuk van de fundamentele arbeidsnormen. U weet echter dat de Commissie reeds heeft voorgesteld de fundamentele arbeidsnormen op te nemen in de bilaterale overeenkomsten op Europees en internationaal vlak en in alle aanverwante beleidssectoren van de Europese Unie, dat wil zeggen handel, ontwikkeling, externe betrekkingen en sociale zaken.</p>
      <p sl="el">Ik wil nogmaals de heer Howitt hartelijk danken, evenals alle afgevaardigden die hebben deelgenomen aan dit allesbehalve gemakkelijke debat. Uw verslag was de laatste maar ook de belangrijkste bijdrage aan de dialoog en het overleg over het Groenboek. Ik zal samen met mijn collega Liikanen in juni, na goedkeuring door de Commissie, de definitieve tekst van het Witboek presenteren.</p>
    </intervention>
    <intervention id="4-053" speaker_id="2110" name="Charlotte CEDERSCHIÖLD" is_mep="True" mode="spoken" nationality="Sweden" birth_date="28-09-1944" birth_place="Gävle" p_group="Group of the European People's Party (Christian Democrats) and European Democrats" m_state="SE">
      <p sl="nl">Hartelijk dank, mevrouw de commissaris Diamantopoulou.</p>
      <p sl="nl">Het debat is gesloten.</p>
      <p sl="nl">De stemming vindt vandaag om 11.00 uur plaats.</p>
    </intervention>
  </section>
  <section id="creitem5" title="GAB 2/2002, als gewijzigd door de Raad">
    <intervention id="4-055" speaker_id="2110" name="Charlotte CEDERSCHIÖLD" is_mep="True" mode="spoken" nationality="Sweden" birth_date="28-09-1944" birth_place="Gävle" p_group="Group of the European People's Party (Christian Democrats) and European Democrats" m_state="SE">
      <p sl="nl">Het volgende punt op de agenda is een verslag (A5-0179/2002) van de heer Podestà van de Begrotingscommissie over het ontwerp van gewijzigde en aanvullende begroting nr. 2/2002 van de Europese Unie voor het begrotingsjaar 2002, gewijzigd door de Raad (8605/2002 - C5-0218/2002 - 2002/2043(BUD).</p>
    </intervention>
    <intervention id="4-056" speaker_id="2046" name="Guido PODESTÀ" is_mep="True" mode="spoken" role="rapporteur" nationality="Italy" birth_date="01-04-1947" birth_place="Milano" p_group="Group of the European People's Party (Christian Democrats) and European Democrats" m_state="IT">
      <p sl="it">Mevrouw de Voorzitter, geachte collega’s, het is mij een eer vandaag namens de Begrotingscommissie de tweede lezing te kunnen presenteren van de aanvullende en gewijzigde begroting nr. 2/2002. De Commissie en de Raad hebben ons voorgesteld in deze AGB niet minder dan 10,5 miljard euro aan onverrichte betalingen van de begroting 2001 te schrappen, hetgeen een aanzienlijke onderbesteding van de beschikbare kredieten betekent. Het genoemde bedrag moet worden terugbetaald aan de schatkist van de lidstaten in de vorm van terugbetalingen, ofschoon de desbetreffende vastleggingskredieten niet geannuleerd zijn. De Commissie heeft trouwens geen enkel plan geopperd om de niet uitgevoerde betalingskredieten voor 2001 anders te gebruiken en heeft evenmin aangegeven of een gedeelte van deze kredieten van 2001 verplichtingen uit 2000 betroffen en dus onder de vervalclausule voor 2003 zouden kunnen vallen, hetgeen zou betekenen dat enkele van deze onverrichte betalingen kunnen worden vrijgemaakt.</p>
      <p sl="it">In de eerste lezing heeft het Parlement geweigerd deze situatie zo maar te aanvaarden en heeft amendementen ingediend die tot doel hadden 4,5 miljard euro extra toe te kennen aan de programma’s met de hoogste uitstaande betalingen.</p>
      <p sl="it">Geachte collega’s, de Unie moet haar verplichtingen nakomen. Het is noch nu, noch in de toekomst aanvaardbaar dat de correcte uitvoering van de begroting, zoals aangenomen door de begrotingsautoriteit, wordt ondermijnd door overschrijvingen.</p>
      <p sl="it">Na de eerste lezing van het Parlement heeft de Commissie, wel wetend hoe serieus de situatie was, verklaard dat zij voor het moment tenminste niet in staat was de niet bestede kredieten op efficiënte en concrete wijze te gebruiken.</p>
      <p sl="it">De Begrotingscommissie heeft nota genomen van deze verklaring en blijk gegeven van groot verantwoordelijkheidsbesef. Ons doel was op correcte wijze bij te dragen aan de samenwerking met de Raad en de Commissie. De Commissie heeft besloten rekening te houden met deze situatie en daarom hebben wij gisteren tijdens een buitengewone vergadering van onze commissie besloten de amendementen op de begroting uit de eerste lezing niet te bevestigen. Wel hebben wij de Commissie gevraagd haar best te doen en ons voor 30 september aanstaande een evaluatie voor te leggen, en indien nodig suggesties te doen voor de noodzakelijke maatregelen met betrekking tot zowel de overschrijvingen in het algemeen als meer specifiek de aanvullende begroting.</p>
      <p sl="it">Het verantwoordelijkheidsbesef waarvan het Parlement blijk heeft gegeven moet nu weerklank vinden in het gedrag van de andere instellingen. Wij mogen namelijk niet verhelen dat de voorraad aan RAL’s tot inmiddels meer dan 100 miljard is opgelopen en meer efficiëntie, meer coherentie en meer transparantie vereist is in het beheer van de communautaire begroting.</p>
      <p sl="it">Dit gezegd zijnde, geachte collega’s, vraag ik u voor het verslag over de AGB te stemmen zoals deze door de Raad werd aangenomen, en eveneens voor de amendementen van de Begrotingscommissie op de ontwerpresolutie te stemmen.</p>
    </intervention>
    <intervention id="4-057" speaker_id="1910" name="Ralf WALTER" is_mep="True" mode="spoken" nationality="Germany" birth_date="15-03-1958" birth_place="Andernach" p_group="Socialist Group in the European Parliament" m_state="DE">
      <p sl="de">Mevrouw de Voorzitter, geachte collega’s, wij zullen vandaag onze goedkeuring aan een aanvullende en gewijzigde begroting hechten die de ministers van Financiën ongetwijfeld blij zal maken. Ze krijgen immers 10,5 miljard euro terug.Wij hebben onze amendementen uit de eerste lezing ingetrokken. Dit doen we op basis van onderling vertrouwen. Wij moeten vertrouwen op hetgeen door de Raad is besloten en de Raad kan op onze aanpak vertrouwen. Wij hebben deze stap ook genomen omdat commissaris Schreyer ons de vorige keer heeft laten weten dat de middelen die wij weer in de begroting hadden opgenomen niet kunnen worden gebruikt. Maar wij moeten ons wel afvragen waarom de bestedingspercentages zo slecht zijn. Er is sprake van een onderbesteding van in totaal 113 miljard euro, waarvan 82 miljard euro op het vlak van de structuurfondsen. Maar het ligt niet alleen aan de structuurfondsen, overschotten zijn er ook op het gebied van het intern beleid en in rubriek 4, namelijk respectievelijk 11,4 en 12,9 miljard euro.</p>
      <p sl="de">Dit is op den duur niet aanvaardbaar. Wij roepen nu al jaren dat de overschotten moeten worden teruggebracht, maar nu moeten we eindelijk eens spijkers met koppen slaan.Wij moeten ons afvragen of het echt een rol speelt dat de vastgestelde programma’s ten dele met vertraging in werking treden. Wij moeten ons ook afvragen of wij door de wijze waarop wij de middelen toekennen, door de vele bureaucratische rompslomp die hiermee gepaard gaat, niet ook vaak verhinderen dat het geld dat de Europese belastingbetaler immers beschikbaar stelt om de situatie van veel mensen in Europa te verbeteren ook echt wordt gebruikt. De Fractie van de Europese Sociaal-Democraten zou ik willen voorstellen zich de komende weken in te zetten voor de instelling van een gemeenschappelijke efficiency force . Met name in dit verband verzoek ik de Commissie om stappen te ondernemen. Deze efficiency force zou moeten bestaan uit externe deskundigen uit de wereld van de administratie en de administratieve wetenschappen maar ook van de Rekenkamer. Wanneer wij efficiënter willen werken, wanneer wij ook sneller en minder bureaucratisch willen werken, zullen wij immers voor een goede administratie moeten zorgen. Deze externe deskundigen moeten ons voorstellen voorleggen op basis waarvan de aanvraagprocedures kunnen worden verbeterd.</p>
      <p sl="de">Tegelijkertijd dienen wij onderzoek te doen bij de betrokkenen: de ambtenaren van de Commissie, de nationale en regionale partners, de bedrijven en organisaties en de regionale banken die bij de toekenning van middelen een rol spelen. Ook de Euro-Infocentra die over een grote kennis van zaken beschikken, zouden hierbij moeten worden betrokken. Ons doel moet erin bestaan de middelen in kwestie niet eerst in de Europese begroting op te nemen en dan vervolgens weer terug te geven aan de lidstaten, maar ze echt te gebruiken voor de beleidsterreinen waarvoor zij zijn bestemd. En dit betekent dat we vastberadener te werk moeten gaan dan tot dusver!</p>
      <a text="(Applaus)"/>
    </intervention>
    <intervention id="4-058" speaker_id="2306" name="Kyösti VIRRANKOSKI" is_mep="True" mode="spoken" nationality="Finland" birth_date="04-04-1944" birth_place="Kauhava" p_group="Group of the Alliance of Liberals and Democrats for Europe" m_state="FI">
      <p sl="fi">Mevrouw de Voorzitter, ik wil allereerst de rapporteur bedanken voor zijn goede werk. De onderhavige aanvullende begroting bevat twee centrale punten: de budgettering van het overschot van vorig jaar en een nieuw systeem voor eigen middelen. Een nieuw systeem voor eigen middelen stond al in december op de begroting voor dit jaar, maar moest worden verwijderd, omdat bepaalde lidstaten het niet hadden geratificeerd. Het getuigt van een slechte administratie dat de inkomstenkant van de begroting midden in het jaar wordt geactualiseerd, terwijl daar al twee en een half jaar eerder een afspraak over is gemaakt.</p>
      <p sl="fi">In het systeem voor eigen middelen wordt de verlaging van de bijdrage van het Verenigd Koninkrijk, die 40 procent bedraagt, gehandhaafd. Van deze verlaging zou moeten worden afgezien, bijvoorbeeld bij het opstellen van de komende financiële vooruitzichten, omdat er nauwelijks goede redenen voor zijn. Bijvoorbeeld de kleine lidstaat Finland moet die verlaging financieren met een bedrag dat overeenkomt met de jaarlijkse gebruikskosten van een middelgrote universiteit.</p>
      <p sl="fi">Het lastigste deel van deze aanvullende begroting is de budgettering van het overschot van vorig jaar. De ongebruikte betalingskredieten stijgen al naar ongeveer 18 miljard euro ofwel 20 procent van de hele begroting. Dat getuigt van een uitermate slechte administratie. Dat geldt vooral voor de structuurfondsen waar de onderbenutting 10,5 miljard euro bedraagt. Dat bedreigt in grote mate het hele regionaal en structuurbeleid van de Europese Unie.</p>
      <p sl="fi">Mevrouw de Voorzitter, de behandeling van de aanvullende begroting heeft een schaduw geworpen over het streven van de Raad de positie van het Parlement als uitvoerende macht bij de herziening van het Financieel Reglement te verzwakken. Hij probeerde de macht die het Parlement toebehoort naar zichzelf toe te trekken. Dankzij de standvastige houding van het Parlement zag de Raad zich gelukkig genoopt de realiteit onder ogen te zien en wordt op dit moment de herziening van het Financieel Reglement met de grootst mogelijke eensgezindheid uitgevoerd. De Begrotingscommissie is daarom als gebaar van goede wil en om een goede sfeer van samenwerking te creëren bereid af te zien van haar gefundeerde amendementen die zij bij de eerste behandeling van de aanvullende begroting indiende en het voorstel van de Raad als zodanig aan te nemen. Mijn fractie steunt dat standpunt.</p>
    </intervention>
    <intervention id="4-059" speaker_id="photo_generic" name="Diamantopoulou" is_mep="True" mode="spoken" role="Commissie">
      <p sl="el">Mevrouw de Voorzitter, de Commissie is misnoegd over het hoge overschot van 2001. Dit is met name te wijten aan vertragingen bij de tenuitvoerlegging van de programma’s van de structuurfondsen. Ik wil u eraan herinneren dat een nieuwe verordening van toepassing is op onder meer de overdreven ramingen die de lidstaten maken met betrekking tot de betalingen. Wij moeten hier met name wijzen op het lage tempo in de besteding voor de structuurfondsen. De betalingen geschieden in alle lidstaten, zonder enige uitzondering, zeer traag. Tekenend voor de ernst van de situatie is dat 10 miljard euro van de begroting 2001 voor de structuurfondsen niet kon worden besteed. Mijn collega, de heer Barnier, heeft onlangs een brief gestuurd aan de lidstaten waarin hij wees op de gevolgen van deze vertragingen bij de uitvoering van de communautaire begroting, en vroeg om meer vaart achter de uitvoering van de programma’s van de structuurfondsen in de lidstaten.</p>
      <p sl="el">Elk jaar vragen wij de lidstaten ons nauwkeurige ramingen te geven van de noodzakelijke betalingen en de betalingen te doen die op de begroting van het lopend jaar staan. De Commissie stelt alles in het werk om – zoals zij in het verleden vaker heeft gedaan – de niet-bestede kredieten te gebruiken voor andere doeleinden via overschrijving van begrotingskredieten en, daar waar nodig, via voorstellen voor aanvullende en gewijzigde begrotingen. Ik wil namens de Commissie mijn voldoening uiten over de instemming die het Parlement heeft betuigd met de tweede lezing van de Raad en de heer Podestà zeggen dat wij beloven voor eind september een evaluatieverslag op tafel te leggen.</p>
    </intervention>
    <intervention id="4-060" speaker_id="2110" name="Charlotte CEDERSCHIÖLD" is_mep="True" mode="spoken" nationality="Sweden" birth_date="28-09-1944" birth_place="Gävle" p_group="Group of the European People's Party (Christian Democrats) and European Democrats" m_state="SE">
      <p sl="nl">Hartelijk dank, mevrouw de commissaris Diamantopoulou.</p>
      <p sl="nl">Het debat is gesloten.</p>
      <p sl="nl">De stemming vindt vandaag om 11.00 uur plaats.</p>
    </intervention>
  </section>
  <section id="creitem6" title="Stemming">
    <intervention id="4-064" speaker_id="photo_generic" name="Diamantopoulou" is_mep="True" mode="spoken" role="Commissie">
      <p sl="en">De Commissie steunt het compromispakket dat het voorzitterschap van de Raad heeft voorgesteld, met inbegrip van de amendementen 9, 13, 18, 25, 26, 28, 37, 38 en de amendementen 44 en 50. Amendement 29 is eveneens acceptabel, maar dan wel zonder de woorden “of rechtspersoon”.</p>
    </intervention>
    <intervention id="4-066" speaker_id="4740" name="Marco CAPPATO" is_mep="True" mode="spoken" role="rapporteur" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, ik heb het woord gevraagd om onder meer ook de Commissie een vraag te stellen over de rechtsgrondslag. In het deel van het amendement dat wij zojuist hebben aangenomen staat dat er uitzonderingen kunnen zijn voor de lidstaten met betrekking tot de verwerking van persoonlijke gegevens. Met dit tweede deel wil men echter een voorbeeld van een dergelijke uitzondering geven: de data retention , de algemene opslag van persoonlijke gegevens. Bevinden wij ons hier echter niet in een richtlijn van de eerste pijler, van de liberalisatie van de telecommunicatie? Mijns inziens is deze toevoeging absoluut niet op zijn plaats; deze is abuis en valt volkomen buiten de rechtsgrondslag. Daarom heeft de Europese Commissie gisteren ook verklaard het amendement van de Europese Volkspartij van de hand van mevrouw Cederschiöld, dat een regeling beoogde van de kosten van gegevensopslag, niet te steunen omdat dit niet viel onder de rechtsgrondslag van deze richtlijn. Als dat amendement er niet in thuishoorde, hoort dit deel daar evenmin in thuis. Ik wil graag een antwoord van de Commissie en de collega’s.</p>
    </intervention>
    <intervention id="4-067" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Mevrouw Frassoni, ik wil hier geen discussie over voeren. U kunt het woord krijgen voor een motie van orde. Ik heb het woord gegeven aan onze rapporteur, die het probleem volstrekt duidelijk naar voren gebracht heeft. De Commissie en het Parlement weten nu waar ze aan toe zijn.</p>
    </intervention>
    <intervention id="4-068" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="fr">Mijnheer de Voorzitter, ik neem enkel het woord om dit verzoek te ondersteunen. Ik wil alleen maar zeggen dat het erg gevaarlijk is om in wetgeving van de eerste pijler weinig gestructureerde zaken van de derde pijler op te nemen.</p>
    </intervention>
    <intervention id="4-069" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Dank u wel, geachte collega. Het Parlement is nu volledig op de hoogte.</p>
      <a text="(De Voorzitter verklaart het gemeenschappelijk standpunt als gewijzigd te zijn goedgekeurd)"/>
      <p sl="nl">We moeten even wachten voordat we de rapporteur kunnen feliciteren, want hij vraagt nogmaals het woord.</p>
    </intervention>
    <intervention id="4-070" speaker_id="4740" name="Marco CAPPATO" is_mep="True" mode="spoken" role="rapporteur" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, nu de zaken er zo voor staan ben ik blij dat u mijn naam niet meer in verband brengt met het verslag zoals dat nu uit de bus is gekomen. Hiermee wordt werkelijk een maximum aan restricties opgelegd aan de privacy in de particuliere betrekkingen tussen de burgers en een minimum aan privacy in de betrekkingen tot de staat. Dat lijkt mij tegenstrijdig en daarom geef ik er de voorkeur aan niet geassocieerd te worden met een compromis – waarbij ik sowieso niet rechtstreeks betrokken was – dat volledig indruist tegen de standpunten van de Commissie vrijheden en rechten van de burger van dit Parlement</p>
      <a text="(Applaus)"/>
    </intervention>
    <intervention id="4-071" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Dat is uw goed recht, mijnheer de rapporteur. We zullen er dan ook rekening mee houden.</p>
    </intervention>
    <intervention id="4-072" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">Mijnheer de Voorzitter, de rapporteur heeft u een vraag gesteld waar u niet op hebt geantwoord. U bent gewoon gaan stemmen over dit amendement. Er is een vraag gesteld en daarop is niet geantwoord: dat is het probleem.</p>
    </intervention>
    <intervention id="4-073" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Mevrouw Frassoni, alle ontvankelijkheidkwesties worden bestudeerd door de voorzitters en de diensten vóór de stemmingen. Als ze in de vergadering terecht komen, dan kunt u er zeker van zijn dat ze juridisch gezien onder de loep genomen zijn.</p>
      <p sl="nl">Aanbeveling voor de tweede lezing (A5-0136/2002), namens de Commissie milieubeheer, volksgezondheid en consumentenbeleid, betreffende het gemeenschappelijk standpunt, door de Raad vastgesteld met het oog op de aanneming van de richtlijn van het Europees Parlement en de Raad inzake de toegang van het publiek tot milieu-informatie en tot intrekking van richtlijn 90/313/EEG van de Raad (11878/1/2001 REV 1 – C5-0034/2002 – 2000/0169(COD)) (rapporteur: mevrouw Korhola)</p>
    </intervention>
    <intervention id="4-074" speaker_id="photo_generic" name="Diamantopoulou" is_mep="True" mode="spoken" role="Commissie">
      <p sl="en">Wat het standpunt van de Commissie betreft inzake de door het Parlement ingediende amendementen, kan ik bevestigen wat mijn collega’s tijdens het debat reeds hebben gezegd. De Commissie kan de amendementen 22, 28, 30, 32, 33, 42, 45 en 46 in hun geheel aannemen.</p>
      <p sl="en">De Commissie accepteert de volgende amendementen ten dele: amendement 7, het derde deel, amendement 9, het eerste deel, amendement 27, het derde deel en amendement 48 het tweede deel.</p>
      <p sl="en">Amendement 9, het tweede deel, en het tweede deel van de amendementen 19 en 27 zijn in principe aanvaardbaar voor de Commissie, mits deze anders geformuleerd worden dan wel op een andere plaats komen te staan.</p>
      <p sl="en">De overige amendementen kunnen niet door de Commissie worden aangenomen. Voor de volledigheid noem ik ze hierbij: 1, 2, 3, 4, 5, 6, 7, eerste en tweede gedeelten, 8, 10, 11, 12, 13, 14, 15, 16, 17, 18, 20, 21, 23, 24, 25, 26, 27, eerste gedeelte, 29, 31, 34, 35, 36, 37, 38, 39, 40, 41, 43, 44, 47 en 48, met uitzondering van het tweede deel.</p>
    </intervention>
    <intervention id="4-075" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Dank u wel, mevrouw de commissaris.</p>
      <p sl="nl">Mevrouw Korhola vraagt zelf ook nog het woord.</p>
    </intervention>
    <intervention id="4-076" speaker_id="4260" name="Eija-Riitta KORHOLA" is_mep="True" mode="spoken" role="rapporteur" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Mijnheer de Voorzitter, ik wil alleen zeggen dat ik amendement 48 steun, hoewel daarover in een ander verband iets anders is gezegd. Het misverstand is ontstaan, doordat ik van tevoren veronderstelde dat dit amendement niet behandeld zou worden, maar aangezien dat niet zo is, zeg ik het mijn steun toe. Met het amendement wordt getracht het algemene principe van gratis toegang te versterken.</p>
    </intervention>
    <intervention id="4-077" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">De vergadering neemt hier nota van. De Raad kon ons zijn commentaar doorgeven, maar is zelf niet aanwezig.</p>
      <a text="(De Voorzitter verklaart dat het aldus gewijzigde gemeenschappelijk standpunt is goedgekeurd)"/>
      <p sl="nl">Verslag (A5-0179/2002) van de heer Podestà, namens de Begrotingscommissie, over het ontwerp van gewijzigde en aanvullende begroting nr. 2/2002 van de Europese Unie voor het begrotingsjaar 2002 (8605/2002 – C5-0218/2002 – 2002/2043(BUD))</p>
      <a text="(Het Parlement neemt de resolutie aan)"/>
      <p sl="nl">Verslag (A5-0135/2002) van de heer Bradbourn, namens de Commissie regionaal beleid, vervoer en toerisme, over het voorstel voor een beschikking van het Europees Parlement en de Raad tot wijziging van beschikking nr. 1692/96/EG betreffende communautaire richtsnoeren voor de ontwikkeling van een Trans-Europees vervoersnet (COM(2001) 544 – C5-0478/2001 – 2001/0229(COD))</p>
      <a text="(Het Parlement neemt de wetgevingsresolutie aan)"/>
    </intervention>
    <intervention id="4-079" speaker_id="4329" name="Carmen CERDEIRA MORTERERO" is_mep="True" mode="spoken" role="rapporteur" nationality="Spain" birth_date="27-09-1958" birth_place="Ceuta" p_group="Group of the Party of European Socialists" m_state="ES">
      <p sl="es">Mijnheer de Voorzitter, ik stel voor dat we stemmen over deze ontwerpresolutie, en dat we haar niet terugverwijzen naar de Commissie vrijheden, één en ander overeenkomstig artikel 68, lid 3. Ik wijs erop dat er daarvoor precedenten bestaan in dit Parlement, bijvoorbeeld de verslagen Karamanou, Deprez en Frahm.</p>
    </intervention>
    <intervention id="4-080" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Absoluut! In de jurisprudentie zijn duidelijke precedenten te vinden. Ik stel dus voor om direct over te gaan tot de stemming over de ontwerpwetgevingsresolutie. Hierbij zijn geen amendementen ingediend.</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A5-0166/2002) van de heer Sousa Pinto, namens de Commissie vrijheden en rechten van de burger, justitie en binnenlandse zaken, over het initiatief van het Koninkrijk Spanje met het oog op de aanneming van een besluit van de Raad betreffende de oprichting van een Europees instituut voor politiestudies (5133/2002 – C5-0055/2002 – 2002/0803(CNS))</p>
    </intervention>
    <intervention id="4-082" speaker_id="1295" name="Terence WYNN" is_mep="True" mode="spoken" nationality="United Kingdom" birth_date="27-06-1946" birth_place="Wigan" p_group="Socialist Group in the European Parliament" m_state="GB">
      <p sl="en">Mijnheer de Voorzitter, voordat u tot stemming overgaat, moet ik het volgende onder de aandacht van het Parlement brengen. In het verslag staat onder overweging H en aanbeveling 2, die in hoge mate overeenkomen: “Verzoekt de Raad de financieringsregeling van Europol in het kader van dit besluit te wijzigen door de bijdragen van de lidstaten te vervangen door een financiering ten laste van de EU-begroting”. In werkelijkheid kunnen deze fondsen niet in de EU-begroting worden opgenomen. Ik zou de heer Deprez dan ook willen vragen het volgende mondeling amendement over te nemen: “de bijdragen van de lidstaten gedeeltelijk te vervangen”.</p>
    </intervention>
    <intervention id="4-083" speaker_id="1473" name="Gérard DEPREZ" is_mep="True" mode="spoken" role="rapporteur" nationality="Belgium" birth_date="13-08-1943" birth_place="Noville-Bastogne" p_group="Group of the Alliance of Liberals and Democrats for Europe" m_state="BE">
      <p sl="fr">Mijnheer de Voorzitter, ik zou de Vergadering er in de eerste plaats op willen wijzen dat de tekst van deze aanbeveling exact gelijk is aan andere teksten die we in het verleden hebben aangenomen en ook in overeenstemming is met het Verdrag, waarin de mogelijkheid is voorzien de operationele uitgaven ten laste te laten komen van de begroting van de Unie indien de lidstaten geen volledige overeenstemming weten te bereiken over een andere financieringswijze.</p>
      <p sl="fr">Verder zou ik mijn vrienden van de Begrotingscommissie op het volgende willen wijzen: de door mij voorgestelde tekst heeft geen gevolgen voor de begroting 2003 en waarschijnlijk ook niet voor de jaren daarna. De reden is dat voor het ongedaan maken van een overeenkomst dezelfde procedure gevolgd moet worden als voor de aanneming ervan in het verleden, en dat betekent dat de tekst in alle lidstaten geratificeerd zal moeten worden. Bijgevolg zullen er vóór het einde van de looptijd van de financiële vooruitzichten geen uitgaven ten laste van de begroting komen. Dit in aanmerking nemende heb ik dan ook geen bezwaar tegen het voorgestelde mondeling amendement. Ik zou onze Vergadering derhalve willen vragen dit amendement aan te nemen.</p>
    </intervention>
    <intervention id="4-084" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Allereerst moet ik u eraan herinneren dat de Commissie vrijheden en rechten van de burger, justitie en binnenlandse zaken wederom aan het Parlement voorstelt de oorspronkelijke tekst te verwerpen.</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A5-0165/2002) van de heer Deprez, namens de Commissie vrijheden en rechten van de burger, justitie en binnenlandse zaken, over het initiatief van het Koninkrijk België met het oog op de aanneming van het besluit van de Raad inzake de aanpassing van de salarissen en vergoedingen van personeelsleden van Europol (14628/2001 – C5-0682/2001 – 2001/0830(CNS))</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A5-0162/2002) van de heer Novelli, namens de Commissie industrie, externe handel, onderzoek en energie, over het voorstel voor een verordening van de Raad betreffende staatssteun voor de kolenindustrie (COM(2001) 423 – C5-0438/2001 – 2001/0172(CNS))</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A5-0144/2001) van de heer Konrad, namens de Economische en Monetaire Commissie, over de ontwerpverordening van de Commissie betreffende de toepassing van artikel 81, lid 3 van het Verdrag op groepen verticale overeenkomsten en onderling afgestemde feitelijke gedragingen in de motorvoertuigenindustrie (2002/2046(INI))</p>
    </intervention>
    <intervention id="4-085" speaker_id="2225" name="Christoph KONRAD" is_mep="True" mode="spoken" role="rapporteur" nationality="Germany" birth_date="28-08-1957" birth_place="Bochum" p_group="Group of the European People's Party (Christian Democrats) and European Democrats" m_state="DE">
      <p sl="de">Mijnheer de Voorzitter, dames en heren, geachte collega’s, bij amendement 1 – dat is belangrijk bij deze stemming – moet worden uitgegaan van de Engelse versie. De Duitse originele versie strookt niet met hetgeen door de Economische en Monetaire Commissie is besloten. Hier is sprake van een vergissing. Wij zullen dus wanneer wij dit amendement aannemen, de Engelse versie aannemen. Ik verzoek u hiervan kennis te nemen.</p>
    </intervention>
    <intervention id="4-086" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Dat is duidelijk. De talendiensten weten nu waarop ze moeten letten.</p>
    </intervention>
    <intervention id="4-087" speaker_id="1123" name="Karla M.H. PEIJS" is_mep="True" mode="spoken" nationality="Netherlands" birth_date="01-09-1944" birth_place="Tilburg" p_group="Group of the European People's Party (Christian Democrats) and European Democrats" m_state="NL">
      <p sl="nl">Mijnheer de Voorzitter, ik kan bij dit onderwerp niet stemmen, vanwege financiële betrokkenheid.</p>
    </intervention>
    <intervention id="4-088" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Dat wordt genoteerd, mevrouw Peijs.</p>
    </intervention>
    <intervention id="4-089" speaker_id="1906" name="Bernhard RAPKAY" is_mep="True" mode="spoken" nationality="Germany" birth_date="08-01-1951" birth_place="Ludwigsburg" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, toen ik daarnet met de rapporteur nogmaals de lijst voor de stemming ben doorgelopen, zijn wij tot de ontdekking gekomen dat zich met betrekking tot de stemmingsprocedure een probleem voordoet. Wij zijn het erover eens dat het eerste gedeelte van hetgeen wij in de commissie hebben besloten door amendement 9 van de Europese Volkspartij moet worden vervangen. Wanneer wij namelijk de lijst voor de stemming aanhouden, lopen we het risico dat amendement 9 komt te vervallen wanneer wij een deel van amendement 22 aannemen. Dit is in ieder geval in de lijst voor de stemming zo vastgelegd. Wij zijn overeengekomen – en ik denk dat de rapporteur dit bevestigt dit omdat we dit net hebben besproken – dat we het eerste deel van hetgeen we in de commissie hebben besloten – amendement 22, dus – verwerpen, maar het tweede deel aannemen evenals amendement 9 van de Europese Volkspartij, dat in de plaats van het verworpen eerste deel zal komen.</p>
    </intervention>
    <intervention id="4-095" speaker_id="2230" name="Nuala AHERN" is_mep="True" mode="spoken" nationality="Ireland" birth_date="05-02-1949" birth_place="Belfast " p_group="Group of the Greens/European Free Alliance" m_state="IE">
      <p sl="en">Mevrouw de Voorzitter, mijn complimenten aan de rapporteur voor haar doorzettingsvermogen. Dit verslag bepaalt onder meer dat er een lijst moet worden opgesteld van voor het milieu schadelijke subsidies, aan de hand waarvan deze geleidelijk kunnen worden afgeschaft. Ook bevat het bepalingen voor milieuheffingen op nationaal dan wel communautair niveau.</p>
      <p sl="en">Evenals dit verslag zal alle wetgeving die voortkomt uit de strategieën worden goedgekeurd door middel van de medebeslissingsprocedure. Zowel een beter beheer en gebruik van natuurlijke hulpbronnen als afvalverwerking is van essentieel belang voor het bereiken van een duurzamere productiemethode en een duurzamer consumptiepatroon.</p>
      <p sl="en">Het programma ondersteunt een hervorming van subsidies die een negatieve invloed op het milieu hebben gehad. Het preciseert het doel de klimaatverandering een halt toe te roepen door strengere doelstellingen voor de vermindering van uitstoot te formuleren voor de tweede periode van het Protocol van Kyoto. Het dient eveneens om de productie van broeikasgassen in de industrie te verminderen door de ontwikkeling van milieuvriendelijke, verantwoorde alternatieven te bevorderen. Het verslag is uiteraard niet volmaakt, maar het zal zijn waarde bewijzen in de praktijk. Ik hoop derhalve dat wij het allen kunnen steunen.</p>
    </intervention>
    <intervention id="4-096" speaker_id="photo_generic" name="Arvidsson, Cederschiöld, Grönfeldt Bergman en Stenmarck" is_mep="True" mode="written">
      <p sl="nl">Wij Zweedse conservatieven hebben tijdens de eerste en de tweede lezing van het Zesde milieuactieprogramma tegen de invoering gestemd van EU-heffingen op het gebied van milieu en energie.</p>
      <p sl="nl">Wij handhaven deze principiële stellingname ondanks het feit dat wij voor het bemiddelingsvoorstel hebben gestemd.</p>
    </intervention>
    <intervention id="4-098" speaker_id="2230" name="Nuala AHERN" is_mep="True" mode="spoken" nationality="Ireland" birth_date="05-02-1949" birth_place="Belfast " p_group="Group of the Greens/European Free Alliance" m_state="IE">
      <p sl="en">Mevrouw de Voorzitter, dit onderwerp is belangrijk voor al onze burgers, maar ook wijzelf ondervinden bij ons werk in het Parlement problemen tengevolge van ongevraagde e-mail. Onlangs nog hadden wij daarmee te maken, tijdens de behandeling van de richtlijn inzake voedingssupplementen. De Fractie De Groenen/Vrije Europese Alliantie heeft vanaf het begin voor opt-in gestreden en ik ben verheugd dat het Parlement dat standpunt heeft overgenomen. De persoonlijke levenssfeer en persoonlijke gegevens kunnen immers op geen enkele andere wijze afdoende beschermd worden.</p>
      <p sl="en">Wij stonden evenwel kritisch tegenover de mogelijkheid die het voorstel de lidstaten bood om aanbieders van elektronische diensten te dwingen persoonlijke en andere gegevens gedurende een bepaalde periode te bewaren. Ik heb tegen de betreffende paragraaf gestemd. Het is onaanvaardbaar dat enerzijds afluisteren wordt toegestaan en anderzijds geen waarborgen worden geboden tegen deze praktijken. Om die reden heb ik tegen gestemd.</p>
    </intervention>
    <intervention id="4-099" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Ik heb voor het verslag van de heer Cappato gestemd, ook al heb jij, Marco, gevraagd om daar tegen te stemmen. Waarom heb ik voor gestemd? Privacy is ongetwijfeld erg belangrijk; de bescherming van ons privé-leven is erg belangrijk, maar ik, Carlo Fatuzzo, ben samen met vele gepensioneerden met wie ik over dit thema heb gesproken tegen privacy. Ik vind het prima dat iedereen weet wat ik zeg; ik vind het prima dat iedereen weet wat ik doe; ik vind het prima dat iedereen weet waar ik naar toe ga. Ik heb de indruk – en daarom heb ik voor gestemd – dat als iedereen weet en ziet wat wij doen, wij misschien beter, eerlijker zullen worden en misschien ook meer gemoedsrust zullen vinden.</p>
    </intervention>
    <intervention id="4-100" speaker_id="4532" name="Michael CASHMAN" is_mep="True" mode="spoken" nationality="United Kingdom" birth_date="17-12-1950" birth_place="London" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mevrouw de Voorzitter, de Britse sociaal-democraten hebben vóór de amendementen 46 en 47, over het bewaren van gegevens, gestemd. Volgens ons is namelijk juist een uiterst subtiel evenwicht bereikt tussen het opsporen van criminaliteit en het beschermen van de openbare vrijheden. Wij kunnen met name instemmen met de opmerking dat maatregelen proportioneel en redelijk moeten zijn in een democratische samenleving en niet te vergeten met de verwijzing naar artikel 6, leden 1 en 2, van het Verdrag betreffende de Europese Unie en, dienovereenkomstig, de arresten van het Europees Hof voor de rechten van de mens en de Europese Conventie.</p>
    </intervention>
    <intervention id="4-101" speaker_id="4379" name="Koldo GOROSTIAGA ATXALANDABASO" is_mep="True" mode="written" nationality="Spain" birth_date="30-05-1940" birth_place="Bilbao" p_group="Non" m_state="ES">
      <p sl="en">Ik heb tegen deze aanbeveling gestemd, aangezien het compromis volledig indruist tegen artikel 7 van het Handvest van de grondrechten van de Europese Unie, dat de persoonlijke levenssfeer van Europese burgers beschermt.</p>
      <p sl="en">Ik betreur deze aanbeveling ten zeerste, omdat daarin de voortrekkersrol van dit Parlement op het gebied van de verdediging van de mensenrechten van iedere legitimiteit ontdaan wordt.</p>
    </intervention>
    <intervention id="4-102" speaker_id="4529" name="Baroness Sarah LUDFORD" is_mep="True" mode="written" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">De Fractie van de Europese Liberale en Democratische Partij heeft tegen het gedeelte van amendement 46 gestemd dat beoogt de lidstaten de bevoegdheid te verlenen het bewaren van gegevens voor te schrijven. Met andere woorden: de bevoegdheid van regeringen om telecommunicatiebeheerders en aanbieders van internetdiensten te dwingen verkeers-, rekening- en locatiegegevens te bewaren, zodat deze eventueel ingezien kunnen worden door wetshandhavingsdiensten.</p>
      <p sl="en">Wij ontkennen niet dat het bewaren van gegevens zinvol kan zijn voor veiligheidsdoeleinden. Wij verzetten ons echter tegen opname van voornoemde bepaling in deze richtlijn, aangezien in deze context niet voldoende wordt ingegaan op de enorme implicaties ervan voor zowel het bedrijfsleven als de openbare vrijheden.</p>
      <p sl="en">Het is gevaarlijk en prematuur om goedkeuring te hechten aan een communautaire mantelregeling voor het bewaren van gegevens als uitbreiding op een pakket interne-marktregels voor telecommunicatie. Over dergelijke bevoegdheden dient gedebatteerd te worden in de nationale parlementen en vervolgens moeten zij behandeld worden in de context van de samenwerking binnen de EU op het gebied van ordebewaking en misdaadbestrijding, en daarbij moeten waarborgen worden gegeven voor de rechten van de burgers.</p>
      <p sl="en">De maatregel waarover vandaag gestemd is, betreft een richtlijn inzake de interne markt en is onderdeel van een pakket dat ten doel heeft de EU-markt open te stellen voor concurrentie, en telecommunicatiebedrijven en aanbieders van internetdiensten in staat te stellen onder gelijke concurrentievoorwaarden te opereren. Het oorspronkelijke Commissievoorstel bevatte geen enkele verwijzing naar bevoegdheden in verband met het bewaren van gegevens; dit aspect is toegevoegd door de Raad van Ministers in zijn gemeenschappelijk standpunt.</p>
    </intervention>
    <intervention id="4-103" speaker_id="1898" name="Erika MANN" is_mep="True" mode="written" nationality="Germany" birth_date="02-11-1950" birth_place="Leipzig" p_group="Socialist Group in the European Parliament" m_state="DE">
      <p sl="nl">Ik heb niet voor het compromisamendement betreffende artikel 15, lid 1 van mijn collega’s Paciotti en Palacio gestemd.</p>
      <p sl="nl">Het aangenomen amendement op artikel 15, lid 1 en het hiermee gepaard gaande vraagstuk van de verplichting van de lidstaten om onder meer ten behoeve van de nationale veiligheid maatregelen te nemen is mijns inziens niet evenwichtig. De bevoegdheden respectievelijk verplichtingen van de nationale wetgevers inzake de verplichte opslag van gegevens zijn in ontoereikende mate ingeperkt c.q. gedefinieerd. Op grond van de door de Raad voorgestelde wijzigingen kunnen de lidstaten de communicatieondernemingen voorschrijven alle beschikbare gegevens van alle gebruikers stelselmatig op te slaan en op verzoek van een bevoegde instantie ter beschikking te stellen. In dit verband ontbreekt een aantal uiterst belangrijke criteria, namelijk welke gegevens opgeslagen dienen te worden, gedurende welke periode, en wie de kosten voor opslag en verwerking van de gegevens dient te betalen (die van hun kant weer afhangen van de omvang en de tijd). Dit wordt overgelaten aan de lidstaten. Bovendien is niet vastgelegd welke verplichtingen, aansprakelijkheidsnormen en veiligheidsmaatregelen op de met de opslag van de gegevens belaste ondernemingen van toepassing zijn.</p>
      <p sl="nl">Momenteel worden deze vraagstukken in het kader van de derde pijler behandeld. Voor zover mij bekend, is er een kaderbesluit over verplichte opslag van gegevens in voorbereiding. Daarnaast wordt over dit onderwerp in het op initiatief van de Commissie opgerichte Cyber Crime Forum met alle betrokken partijen (openbare ministeries, communicatieondernemingen, gegevensbeschermers, enz.) van gedachten gewisseld.</p>
      <a text="(Beknopte stemverklaring overeenkomstig artikel 137, lid 1 van het Reglement)"/>
    </intervention>
    <intervention id="4-104" speaker_id="4508" name="Erik MEIJER" is_mep="True" mode="written" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">De uitvinding van e-mail en internet biedt ongekende mogelijkheden aan anderen dan de gebruiker zelf. Hij kan worden misbruikt door ieder die geld willen verdienen door medemensen lastig te vallen met reclame voor spullen waarnaar de betrokkene helemaal niet verlangt. Nog erger wordt het als de ontvanger zelf de distributiekosten moet betalen voor het mogen ontvangen van die ongevraagde reclame. Er is dus alle reden om de mensen wettelijk te beschermen tegen bombardementen met ongewenste informatie waarvan het ontvangen tijd en geld kost.</p>
      <p sl="nl">Bij de eerste lezing op 6 september 2001 heb ik me al uitgesproken voor een 'opt-in' in plaats van een 'opt-out'. Door het voorgestelde besluit lijkt dat nu eindelijk te worden bereikt. Ik had me dan ook voorgenomen om vóór te stemmen, totdat bleek dat zich een nieuw probleem voordoet. Deze keer is niet de opdringerige particuliere winstmaker maar de voor zijn veiligheid bevreesde en nieuwsgierige overheid de boosdoener. Vroeger zijn briefgeheim en telefoongeheim ingevoerd om de vrijheid voor de mensen te waarborgen, maar het compromis tussen de twee grootste fracties maakt het nu mogelijk om de bescherming van persoongegevens af te schaffen. Afluisteren en registreren van contacten is misschien soms onvermijdelijk in extreme gevallen van criminaliteit, en dan op grond van een beslissing van de rechter, maar mag nooit een normale zaak worden.</p>
    </intervention>
    <intervention id="4-105" speaker_id="4503" name="Lousewies van der LAAN" is_mep="True" mode="written" nationality="Netherlands" birth_date="18-02-1966" birth_place="Rotterdam" p_group="Group of the European Liberal, Democrat and Reform Party" m_state="NL">
      <p sl="nl">De D66-fractie in het Europees Parlement is verheugd dat het Europees Parlement gekozen heeft voor de consument, en heeft ingestemd met een Europees verbod op ongewenste e-mail. Zij hoopt dat dit Europawijd verbod helpt om ook buiten Europa, met name in de Verenigde Staten, een verbod op spam te bewerkstelligen. Internet is immers een wereldwijd verschijnsel, en misbruik ervan kan het best wereldwijd worden aangepakt.</p>
    </intervention>
    <intervention id="4-107" speaker_id="2230" name="Nuala AHERN" is_mep="True" mode="spoken" nationality="Ireland" birth_date="05-02-1949" birth_place="Belfast " p_group="Group of the Greens/European Free Alliance" m_state="IE">
      <p sl="en">Mevrouw de Voorzitter, toegang tot milieu-informatie is een fundamenteel recht en ik ben verheugd dat de rapporteur geprobeerd heeft de toepassing van geheimhouding te beperken.</p>
      <p sl="en">In het verslag verwijst de rapporteur uitdrukkelijk naar het internet en stelt zij dat rekening moet worden gehouden met de toekomstige ontwikkeling van informatie- en communicatietechnologieën. De lidstaten wordt verzocht voor het publiek toegankelijke gegevensbanken op te zetten waarin documenten inzake milieu-informatie worden opgenomen. Dit vergemakkelijkt het zoeken naar en vinden van informatie voor het publiek en is derhalve zeer welkom. Door te proberen de oorspronkelijke amendementen van het Parlement opnieuw op te nemen heeft de rapporteur de positie van de burger versterkt. Ik juich dit van harte toe en heb dan ook vóór haar verslag gestemd.</p>
    </intervention>
    <intervention id="4-108" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Leve de milieu-informatie! Het is zeer belangrijk en ook zeer nuttig dat het publiek – en onder meer ook de ouderen en gepensioneerden – alles te weten kunnen komen over het milieu. Ik heb, mevrouw de Voorzitter, gedroomd van de rapporteur, van mevrouw Korhola, die zoals bekend – na mevrouw Grossetête die van meet af aan niet alleen mij maar ook vele anderen met haar Franse charme heeft betoverd – een van de schoonheidskoninginnen van de Europese Volkspartij is. Wel, onze mooie mevrouw Korhola – over de andere fracties zal ik het bij gelegenheid hebben – stond in deze droom persoonlijk aan het loket om het publiek informatie te verschaffen over het milieu. Hoe kan ik dan tegen deze richtlijn stemmen? Daarom heb ik met groot genoegen voor gestemd!</p>
    </intervention>
    <intervention id="4-110" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mevrouw de Voorzitter, u bent zo ingetogen en geduldig en leidt alle vergaderingen op zo’n uitstekende wijze, maar u zult niet kunnen ontkennen dat de heer Podestà, de rapporteur van dit verslag over de ontwerpbegroting, net zo bedaard is als u als hij voorzit. Hij is de rust zelve en wordt nooit boos. Hij is zo evenwichtig dat hij lid mocht zijn van de Begrotingscommissie. Evenwicht is, zoals u weet, een deugd van de ouderen en gepensioneerden en daarom heb ik met genoegen voor dit evenwichtige verslag van de heer Podestà gestemd. Vanwege zijn evenwichtigheid verdient hij het om tot de volgende voorzitter van het Europees Parlement te worden verkozen. Ik wens hem dat in ieder geval van harte toe, want zoals u weet is evenwicht de grootste deugd van een parlementsvoorzitter.</p>
    </intervention>
    <intervention id="4-112" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mevrouw de Voorzitter, dit verslag van de heer Bradbourn gaat over de Trans–Europese netwerken. Ik moest denken aan hetgeen men in Italië pleegt te zeggen als men het over het tijdperk van het Romeinse rijk heeft: “Alle wegen leiden naar Rome”. Nu wij in de Europese Unie zitten, zouden wij dus moeten zeggen: “Alle wegen leiden naar Brussel”. Ongetwijfeld zullen veel meer wegen naar Brussel leiden, maar ik wil erop wijzen, mevrouw de Voorzitter, hoe belangrijk de corridors 5 en 8 zijn, en vooral corridor 8 die overeenkomstig de voorstellen van onze commissie, het zuiden van Europa – Italië en de Adriatische Zee – moet verbinden met de stad Varna in Bulgarije, aan de Zwarte Zee. Men moet niet alleen de verbinding tussen noord en zuid verbeteren, maar ook de verbinding tussen oost en west in het zuidelijk gedeelte van Europa.</p>
    </intervention>
    <intervention id="4-113" speaker_id="4452" name="Sérgio MARQUES" is_mep="True" mode="written" nationality="Portugal" birth_date="25-02-1957" birth_place="Funchal - Madeira" p_group="Group of the European People's Party (Christian Democrats) and European Democrats" m_state="PT">
      <p sl="nl">Ik wil de heer Bradbourn feliciteren met zijn uitstekende verslag, waar ik volledig achter sta. In dit verslag wordt met groot verstand van zaken een onderwerp van cruciaal belang toegelicht, namelijk de ontwikkeling van het Trans-Europese vervoersnetwerk. Ik zou in dit verband de volgende punten onder de aandacht willen brengen:</p>
      <p sl="nl">er is behoefte aan een infrastructuurbeleid voor de Trans-Europese netwerken om deze te kunnen integreren in de economieën van de Europese markt;</p>
      <p sl="nl">de Trans-Europese netwerken zijn een wezenlijk instrument van het Europees beleid voor groei, concurrentievermogen en werkgelegenheid, zij leveren een impuls voor het ontstaan van een operationele grensoverschrijdende vervoersmarkt en dragen bij tot de oprichting van een echte interne vervoersmarkt en dus tot de vooruitgang in Europa.</p>
    </intervention>
    <intervention id="4-114" speaker_id="4508" name="Erik MEIJER" is_mep="True" mode="written" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">Voor een deel neemt dit verslag een voorschot op het Witboek over het Europese vervoerbeleid dat binnenkort aan de orde komt. Het gaat grotendeels om een keuze tussen milieu en welzijn tegenover maximale ondernemerswinsten en het individualisme van de bevoorrechten. Als we milieu en welzijn willen dienen, moeten we onnodig vervoer van handelsvoorraden beperken, en zorgen dat het resterende vervoer van mensen en goederen zo min mogelijk plaatsvindt per auto en per vliegtuig. Dan is er alle reden om selectief te investeren in het moderniseren van het spoorwegverkeer over de langere afstand en in het wegnemen van knelpunten in verwaarloosde waterwegen.</p>
      <p sl="nl">Wie daarentegen de bevoorrechten wil bedienen kiest voor meer en grotere vliegvelden alsmede voor meer en bredere autosnelwegen. Ik vond het positief dat de Europese Commissie meer dan vroeger geneigd was om de nadruk te leggen op milieu, ruimtebeslag en bescherming tegen overlast. Een meerderheid van het Europees Parlement probeert dat nu ongedaan te maken door te eisen dat er meer wordt geïnvesteerd en dat rail en water niet worden bevoordeeld ten opzichte van wegverkeer en luchtvaart. Het gevolg zal zijn dat we straks zitten met een overcapaciteit aan autosnelwegen en luchthavens, die uitsluitend bedoeld is om bedrijven steeds opnieuw te kunnen laten kiezen uit de voor hen op dat moment voordeligste vervoersvarianten.</p>
    </intervention>
    <intervention id="4-115" speaker_id="4349" name="Rosa MIGUÉLEZ RAMOS" is_mep="True" mode="spoken" nationality="Spain" birth_date="27-08-1953" birth_place="Ferrol" p_group="Socialist Group in the European Parliament" m_state="ES">
      <p sl="es">De Autonome Gemeenschap Aragon heeft een bevolking van ongeveer 1,2 miljoen inwoners, wat neerkomt op een bevolkingsdichtheid van 44,8 per vierkante kilometer. Teruel, één van de drie provincies die tezamen Aragon vormen, heeft echter maar een bevolkingsdichtheid van 9,3. Er wonen daar in totaal 140.000 mensen op een gebied van 14.785 vierkante kilometer, dat boven de 1000 meter ligt. De bevolking is dus onregelmatig verdeeld, wat nog eens verergerd wordt door het feit dat een groot deel van die bevolking geconcentreerd is in de hoofdstad, Zaragoza. Eén en ander heeft ertoe geleid dat Teruel niet is opgenomen als doelstelling 1-gebied. Deze provincie heeft drie werkende thermische centrales en maakt nu een ernstige crisis door als gevolg van de ontmanteling van de mijnbouwindustrie.</p>
      <p sl="es">De regionale regering is van mening dat de opname van Teruel in de het Europese hogesnelheidsnetwerk – het zou dus om de lijn van Madrid naar de oostkust van Spanje gaan – de provincie beter zou laten aansluiten op het Mediterrane bekken, en dat zou een belangrijke bijdrage leveren aan haar ontwikkeling. De afgelopen drie decennia is er een grote achterstand opgelopen op het gebied van verbindingen, en die zou op deze wijze enigszins kunnen worden weggewerkt.</p>
      <p sl="es">Ik vraag de Raad en het Parlement rekening te houden met deze toestand en de schadelijke gevolgen die deze provincie ondervindt van haar geografische isolatie en voortdurende ontvolking.</p>
    </intervention>
    <intervention id="4-116" speaker_id="4436" name="Gianni PITTELLA" is_mep="True" mode="written" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="nl">Ik geef steun aan het verslag-Bradbourn als een eerste etappe in het herzieningsproces van de gemeenschappelijke oriëntaties voor de ontwikkeling van de Trans-Europese vervoersnetwerken. Wij moeten echter voor de toekomst een grondige herziening van dit beleid zien te verkrijgen, een herziening van zowel de activeringsmechanismen – en ik bedoel hiermee de financieringsmodaliteiten van dat beleid en de betrokkenheid van de particuliere sector – als de richtsnoeren voor de TEN’s. Ten aanzien hiervan wil ik opmerken dat de verbinding noord-zuid versterkt moet worden met het oog op de uitbreiding van de Unie tot de landen van Zuidoost-Europa.</p>
    </intervention>
    <intervention id="4-117" speaker_id="4515" name="Jeffrey TITFORD" is_mep="True" mode="written" nationality="United Kingdom" birth_date="24-10-1933" birth_place="West Mersea" p_group="Independence/Democracy Group" m_state="GB">
      <p sl="en">Afgaande op het verslag van de Commissie, zou men bijna denken dat grensoverschrijdend vervoer en het vrij verkeer van goederen in Europa uitsluitend mogelijk is dankzij de EU.</p>
      <p sl="en">Het behoeft geen betoog dat regeringen heel goed in staat zijn vrijelijk samen te werken in vervoersaangelegenheden – en een breed scala aan andere zaken – zonder dat zij daarvoor hun bevoegdheden hoeven over te dragen aan een niet-gekozen, supranationale autoriteit.</p>
      <p sl="en">Wat dit project echter met name weerzinwekkend maakt, is deze triomfantelijke bewering in het Commissieverslag:</p>
      <p sl="en">“De grote grensoverschrijdende projecten van het afgelopen decennium, zoals de Kanaaltunnel, de hogesnelheidslijn tussen Brussel en Parijs en de brug/tunnel tussen Zweden en Denemarken, hebben aan de burgers van de Europese Unie het signaal afgegeven dat de integratie van Europa gestaag vordert.”</p>
      <p sl="en">Met andere woorden, zoals bij alles wat de Commissie behandelt – of, juister gezegd: “bezoedelt” – gaat het in werkelijkheid om politieke integratie. Dat is niet alleen weerzinwekkend – het is ook gevaarlijk. Wanneer zullen de Commissie en haar volgelingen eindelijk beseffen dat hun voortdurende pogingen om vrijwel iedere activiteit in Europa te annexeren het soort verzet oproept dat door Le Pen en Fortuyn wordt gesymboliseerd? Wij zouden allen zeer gebaat zijn bij heel wat minder integratie en een beetje meer bescheidenheid.</p>
    </intervention>
    <intervention id="4-118" speaker_id="4291" name="Joachim WUERMELING" is_mep="True" mode="written" nationality="Germany" birth_date="19-07-1960" birth_place="Münster" p_group="Group of the European People's Party (Christian Democrats) and European Democrats" m_state="DE">
      <p sl="nl">Het besluit om de snelweg door het Fichtelgebergte in de Trans-Europese netwerken op te nemen stemt mij tot grote voldoening. De uitbreiding naar het oosten mag niet door files worden belemmerd. De grensregio’s kunnen in hoge mate profiteren van de uitbreiding, maar tegelijkertijd moeten doelmatige verkeerswegen worden geschapen om overlast door verkeersopstoppingen te voorkomen. Er moet immers van worden uitgegaan dat het grensoverschrijdende transitovervoer zal verdubbelen.</p>
    </intervention>
    <intervention id="4-120" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mevrouw de Voorzitter, ik heb voor het voorstel van mevrouw Cerdeira Morterero gestemd, dat wil zeggen tegen het voorstel tot instelling van een netwerk van contactpunten van nationale autoriteiten verantwoordelijk voor particuliere beveiliging in Europa. Het spijt mij evenwel dat ik niet voor een richtlijn heb kunnen stemmen waarmee de privépolitie in Europa wordt gereglementeerd. Ik hoop dat wij spoedig ook in Europa inspecteurs als Sherlock Holmes, Nero Wolfe en Tom Ponzi zullen hebben. Die zouden de dieven in de gaten kunnen houden. Welke dieven, mevrouw de Voorzitter? Wel, de dieven die de gepensioneerden hun pas ontvangen pensioen afhandig maken. Vaak zijn gepensioneerden het slachtoffer van tassendieven en het zou goed zijn als daar iets aan werd gedaan. Leve dus de Europese privépolitie. Laten wij hopen dat wij spoedig voor een desbetreffende richtlijn kunnen stemmen.</p>
    </intervention>
    <intervention id="4-122" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mevrouw de Voorzitter, wij hebben besloten om het verslag van de heer Sousa Pinto te verwerpen omdat daarin geen serieuze reglementering wordt voorgesteld van de Europese politie. In feite is dit voorstel een herhaling van hetgeen met de Europese politieacademie was voorgesteld. Ik zou daarentegen willen dat naast de nationale politie ook een echte, efficiënte en effectieve Europese politie werd opgericht. Net als de Verenigde Staten van Amerika – die ook wel eens wat goeds doen – hun FBI hebben, moet Europa zijn federale politie hebben. Het moet wel een politie zijn die goed functioneert en geen geldverspilling is, een politie die dicht bij de burger staat. Het moet een Europese politie zijn, maar tevens een politie van de Europese burgers.</p>
    </intervention>
    <intervention id="4-124" speaker_id="4413" name="Carlo FATUZZO" is_mep="True" mode="written" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Ik heb voor gestemd, mevrouw de Voorzitter. Tja, hoe zal ik uitleggen … waarom heb ik voor gestemd? Ik heb gedroomd dat ik een heel belangrijk iemand was geworden. De heer Fatuzzo was geen eenvoudig lid van het Europees Parlement maar een groot staatshoofd. Hij reisde door heel Europa en werd goed bewaakt, weet u door wie? U raadt het: door de rapporteur, The Earl of Stockton, die misschien wel in zijn kantoor naar mij zit te luisteren. Ik moet hem zeggen dat hij – ofschoon hij dat zelf niet weet – op een beroemd Italiaanse filmacteur lijkt, op Bud Spencer, die beroemd is omdat hij zo sterk is, een mannetjesputter, de schrik is van alle boeven. Hij is kortom de perfecte persoon om op hoge pieten te passen. Daarom heb ik maar al te graag voor zijn verslag gestemd.</p>
    </intervention>
    <intervention id="4-125" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Alle gezamenlijk behandelde verslagen over de Europese politiedienst Europol zijn gebaseerd op hetzelfde principe: de zeggenschap op het gebied van de binnenlandse veiligheid en grensoverschrijdende politiediensten wordt verschoven van de staten naar Europa. Het is inmiddels al zover dat de Europese Commissie er complete bevoegdheidsterreinen tegelijk bij krijgt, en het subsidiariteitsbeginsel wordt systematisch uitgehold ten gunste van een voortdurende toename van de bevoegdheden van de Unie.</p>
      <p sl="fr">De groei van het aantal Europese netwerken en agentschappen op politieel terrein die we thans meemaken – en die overigens pas net begonnen is – is buitensporig.</p>
      <p sl="fr">Bevoegdheden die door elkaar lopen, werkterreinen die niet duidelijk afgebakend zijn, onduidelijkheid over het statuut van het personeel van al die Europese organen – alles is vaag, ingewikkeld en uiteindelijk ook onwerkbaar. Maar het beleid van uitholling van onze instellingen en van aantasting van de nationale soevereiniteit wordt koste wat kost voortgezet, ongeacht de schade die het veroorzaakt. We hebben al een Europees gerechtelijk netwerk, een Europees politie-instituut en een Europees netwerk voor de preventie van criminaliteit, en nu wil Europa ook nog eens een Europees netwerk voor de bescherming van prominenten, een Europese officier van justitie, een Europees wetboek van strafrecht en wat al niet meer.</p>
      <p sl="fr">We moeten ons verzetten tegen deze strategie die tot doel heeft onze nationale politiediensten, onze binnenlandse veiligheidssystemen en ons eigen justitieel apparaat te vervangen door één Europese politiedienst, één Europees veiligheidssysteem en één Europees justitieel apparaat.</p>
      <a text="(Verklaring ingekort overeenkomstig artikel 137, lid 1, van het Reglement)"/>
    </intervention>
    <intervention id="4-126" speaker_id="4508" name="Erik MEIJER" is_mep="True" mode="written" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">De initiatieven van de Spaanse regering zijn opmerkelijk. Tot haar prioriteiten behoren niet alleen zoveel mogelijk ruimte voor de visserij, het matigen van milieumaatregelen, een omleiding van de rivier de Ebro naar Murcia of de inlijving van Gibraltar, maar blijkbaar ook het organiseren van onderdrukkend geweld. Met een EU-instituut voor politiestudies, een EU-stimulans voor particuliere beveiligingsdiensten en een grensoverschrijdende beveiliging van vooraanstaande personen neigt zij naar een feodale dictatuur, die lijkt op de traditie van Zuid-Amerika. Daar verschuilen politici, ambtenaren, militairen en grote ondernemers zich vanouds achter muren, hekken en gewapende lijfwachten. Die schermen hen zoveel mogelijk af van het door hen geprovoceerde gewone volk, terwijl de wetgeving hun zelfgekozen isolement ondersteunt. In plaats van de problemen voor allen op te lossen worden alleen die van de rijken en de machtigen opgelost, en groeien de moeilijkheden voor alle anderen, dus de grote meerderheid van de bevolking.</p>
      <p sl="nl">Krijgen we binnen de EU eenzelfde soort wetgeving, waarbij Europese veiligheidsregels belangrijker worden dan de kleinschalige ervaringen op nationaal of regionaal niveau? Terecht constateert de Commissie vrijheden en rechten van de burger, justitie en binnenlandse zaken dat een EU-netwerk niet moet gaan bepalen hoeveel gewapende functionarissen worden ingezet en welke voorrang escortes van prominenten in het verkeer moeten krijgen, en wijst zij ook de overige Spaanse voorstellen grotendeels af.</p>
    </intervention>
    <intervention id="4-128" speaker_id="2217" name="Georges BERTHU" is_mep="True" mode="written" nationality="France" birth_date="14-05-1950" birth_place="Angoulême " p_group="Union for Europe of the Nations Group" m_state="FR">
      <p sl="fr">Wij hebben een stem uitgebracht tegen de aanbeveling van het Europees Parlement inzake de “opneming van Europol in het institutionele systeem van de Europese Unie”, omdat de tekst erop gericht is Europol uit het strikt intergouvernementele kader te lichten waarin de instelling volgens het Verdrag thuishoort en over te hevelen naar de ambigue derde pijler, waar de intergouvernementele samenwerking gemengd is met communautaire elementen. Dat zou een stap betekenen in de richting van verdergaande communautarisering in de toekomst.</p>
      <p sl="fr">De voorgestelde procedure lijkt ons juridisch gezien zeer discutabel: het Europees Parlement verzoekt de Raad namelijk de overeenkomst in kwestie (een specifiek verdrag) te vervangen door een besluit op grond van artikel 34, lid 2, sub c), een Verdragsartikel dat in sommige gevallen gekwalificeerde meerderheid mogelijk maakt. Voor dit soort wijzigingen van juridische aard is echter ratificatie door de volken vereist. En dat betekent dat de hele gang van zaken ook politiek gezien weinig verheffend is: het gaat niet aan op dit soort wezenlijke punten – en op andere punten evenmin overigens – door de burgers goedgekeurde besluiten achter hun rug om te wijzigen.</p>
      <p sl="fr">Deze manoeuvre van het Europees Parlement getuigt van weinig respect voor de volken en doet het ergste vrezen voor de toekomst mocht het Parlement meer bevoegdheden krijgen.</p>
    </intervention>
    <intervention id="4-129" speaker_id="4493" name="Efstratios KORAKAS" is_mep="True" mode="written" nationality="Greece" birth_date="19-06-1940" birth_place="Mitilini" p_group="Confederal Group of the European United Left/Nordic Green Left" m_state="GR">
      <p sl="nl">Het Spaans-Belgisch initiatief en het onderhavig verslag hebben tot doel wijziging van de Europol-Overeenkomst mogelijk te maken en Europol in staat te stellen een operationeel karakter te verkrijgen zonder dat daarvoor goedkeuring en ratificatie door de nationale parlementen noodzakelijk is.</p>
      <p sl="nl">Het is duidelijk dat de in de oprichtingsovereenkomst neergelegde bevoegdheden van Europol (inlichtingenverzameling, -bewerking en -uitwisseling) niet meer beantwoorden aan de huidige behoeften van de EU, want de EU wil in alle haast militaire en repressieve mechanismen opbouwen. Het feit dat de bevoegdheid ten gronde van Europol is vergroot en geen enkel serieus delict (met inbegrip van het zogenaamd terrorisme) meer daarvan uitgesloten is, volstaat niet.</p>
      <p sl="nl">De 11de september was een aanleiding om opnieuw te proberen Europol zuivere politietaken, repressietaken, te geven en hem – net zoals de bekende FBI – naast of zelfs boven de nationale mechanismen te plaatsen. Daarvoor moet echter de overeenkomst worden gewijzigd. Met het Spaans-Belgisch initiatief wil men wijziging van deze overeenkomst mogelijk maken met een simpel (unaniem) besluit van de Raad. Het verslag–Deprez gaat echter zelfs nog een stapje verder en stelt voor de overeenkomst te veranderen in een “besluit” van de Raad opdat dit op elk moment gewijzigd kan worden met een gekwalificeerde meerderheid van de Raad.</p>
      <p sl="nl">De Europese afgevaardigden van de KKE hebben tegen beide teksten gestemd omdat daarmee wordt gepoogd Europol aan te passen aan de nagestreefde versterking van de mechanismen, met alle gevolgen van dien voor de democratische vrijheden en de vervolging van volksbewegingen.</p>
    </intervention>
    <intervention id="4-131" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mevrouw de Voorzitter, het verslag van de heer Deprez gaat over de aanpassing van het basissalaris en de vergoedingen voor het personeel van Europol. U weet, mevrouw, dat ik voor het verslag heb gestemd, dat wil zeggen tegen dit voorstel. Hier stelt zich namelijk een probleem in verband met de mate van verhoging: 5,2% verhoging van de Europol-salarissen in plaats van 4,3% zoals de rapporteur voorstelt. Ik zou voor hebben gestemd als er een “Fatuzzovergoeding” was geweest. Ik zou met andere woorden voor hebben gestemd als werd vastgesteld dat alle tolken die hier langer moeten blijven omdat de heer Fatuzzo zo veel stemverklaringen aflegt, en alle ambtenaren van het voorzitterschap en de Voorzitter zelf, een dubbele, speciale vergoeding krijgen omdat zij naar de talrijke stemverklaringen van de heer Fatuzzo moeten luisteren.</p>
    </intervention>
    <intervention id="4-132" speaker_id="2217" name="Georges BERTHU" is_mep="True" mode="written" nationality="France" birth_date="14-05-1950" birth_place="Angoulême " p_group="Union for Europe of the Nations Group" m_state="FR">
      <p sl="fr">Met de verslagen-Deprez over Europol weten we volstrekt niet meer waar we aan toe zijn. Zojuist heeft het Europees Parlement de Spaanse en Belgische regering, die toch bepaald geen antifederalistische houding verweten kan worden, ernstig op de vingers getikt vanwege een gebrek aan gemeenschapszin – ze hadden namelijk de fout begaan aan te dringen op naleving van de overeenkomsten waarbij de intergouvernementele methode van toepassing verklaard is op Europol. Dat was een soort broedermoord tussen twee groepen federalisten: zij die zich baseren op juridische argumenten en zij die zich laten leiden door ideologische overwegingen.</p>
      <p sl="fr">Met het tweede verslag-Deprez is het al niet beter. De Raad keert zich terecht tegen iedere bemoeienis van het Parlement met de begroting voor Europol (die wordt rechtstreeks gefinancierd uit de bijdragen van de lidstaten), maar nu vraagt hij het Parlement plotseling om advies inzake een onbeduidende financiële kwestie, namelijk een eventuele verhoging van de salarissen van de personeelsleden van Europol. Wij hebben ons van stemming onthouden, omdat wij van mening zijn dat het Europees Parlement op dit terrein geen bevoegdheid heeft.</p>
      <p sl="fr">De hele gang van zaken maakt duidelijk dat het statuut van Europol verduidelijkt en strikter omschreven dient te worden. Onzes inziens zou Europol noch onder de intergouvernementele pijler in strikte zin noch onder de communautaire pijler moeten vallen; er zou een interparlementaire pijler gecreëerd moeten worden in het kader waarvan de nationale parlementen als in een soort netwerk samenwerken. Daarbij zou het thans bestaande toezicht op Europol uitgebreid moeten worden met controle door een vergadering bestaande uit vertegenwoordigers van de nationale parlementen.</p>
    </intervention>
    <intervention id="4-134" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mevrouw de Voorzitter, ik heb voor de steun aan de steenkoolindustrie gestemd omdat deze echt behoefte heeft aan economische ondersteuning van Europa. Ik kan echter persoonlijk en als vertegenwoordiger van de Partij van de Gepensioneerden niet verzwijgen dat ik voor kernenergie ben. Ik zou graag willen dat in Europa weer – natuurlijk – veilige kerncentrales werden gebouwd. Mijns inziens kan het energieprobleem alleen worden opgelost als men overal in Europa vastberaden terugkeert tot kerncentrales mits deze, nogmaals, absoluut veilig zijn. Men moet met name controle verrichten op de kerncentrales in de kandidaatlanden die in bedrijf moeten blijven nadat ze – daar waar nodig – veilig zijn gemaakt.</p>
    </intervention>
    <intervention id="4-135" speaker_id="1175" name="Gérard CAUDRON" is_mep="True" mode="written" nationality="France" birth_date="27-02-1945" birth_place="Royaucourt et Chailvet" p_group="Group of the Party of European Socialists" m_state="FR">
      <p sl="fr">Ik zou in herinnering willen roepen dat kolen en staal aan de basis liggen van de Europese eenwording. Na de oorlog besloten de zes oprichtingslanden hun kolen- en staalindustrieën samen te voegen, en zo zag op 18 april 1951 de Europese Gemeenschap voor Kolen en Staal (EGKS-Verdrag) het licht. Het EGKS-Verdrag is gesloten voor een periode van vijftig jaar, te rekenen vanaf de datum van inwerkingtreding; dat betekent dat het Verdrag afloopt op 23 juli 2002. Destijds is bepaald dat kolen en staal na het verstrijken van de looptijd van het verdrag beschouwd zouden worden als normale industriële producten, met name ten aanzien van de toepassing van de mededingingsregels.</p>
      <p sl="fr">Het is echter duidelijk dat het grootste deel van de Europese kolenindustrie ten dode is opgeschreven wanneer maatregelen voor financiële steun ontbreken; binnen de kortste keren zou de sector verdwenen zijn. Op een klein deel na kan de communautaire kolenindustrie de concurrentie met uit derde landen ingevoerde steenkool immers niet aan, en dat zal ook zo blijven.</p>
      <p sl="fr">In het Groenboek inzake de continuïteit van de energievoorziening is met deze feiten rekening gehouden. Voorgesteld wordt een minimale productiecapaciteit aan te houden, omdat steenkool een belangrijke autonome energiebron blijft – beschikbaar op de lange termijn, stabiel en gegarandeerd.</p>
      <a text="(Verklaring ingekort overeenkomstig artikel 137, lid 1, van het Reglement)"/>
    </intervention>
    <intervention id="4-137" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Ik heb het verslag van de heer Konrad over de handelsakkoorden van de automobielindustrie en haar vertegenwoordigingen gelezen, mevrouw de Voorzitter, en nu heb ik een droom. Ik zeg niet: ik heb gedroomd maar ik heb een droom. Ik ben weliswaar niet meer zo jong, en ben nota bene voorzitter van de Partij van de Gepensioneerden, maar ik heb een droom: ik droom ervan de auto van mijn dromen te kunnen kopen, een sportwagen Peugeot 206 CC. Ik zou willen dat deze droom uitkwam, niet alleen voor mezelf maar voor alle gepensioneerden. Het verslag-Konrad brengt ons een stapje dichter in de buurt van deze droom omdat de prijzen van alle auto’s in Europa omlaag zullen gaan. Daarom heb ik voor gestemd in de hoop dat deze droom uitkomt.</p>
    </intervention>
    <intervention id="4-138" speaker_id="2075" name="Michl EBNER" is_mep="True" mode="spoken" nationality="Italy" birth_date="20-09-1952" birth_place="Bozen/Bolzano" p_group="Group of the European People's Party (Christian Democrats) and European Democrats" m_state="IT">
      <p sl="de">Mevrouw de Voorzitter, aangaande het verslag van de heer Konrad inzake de opening van de markt voor de distributie van en dienstverlening voor motorvoertuigen wil ik uiting geven aan mijn voldoening over de initiatieven van de Commissie en commissaris Monti. Ik heb daarom ook samen met de rapporteur herhaaldelijk geprobeerd nieuwe wegen te vinden en voorstellen te doen, die gedeeltelijk ook in het verslag zijn opgenomen, teneinde in de zin van een gezonde mededinging tegemoet te komen aan de consument en steun te bieden aan met name de kleine en middenstandsondernemingen, dat wil zeggen de kleinere, minder sterke handelspartners. Ik geloof dat dit noodzakelijk is. De door de lobby’s ondernomen maatregelen en ook de politieke interventies die erop gericht waren bepaalde monopolies in stand te houden, waren niet gerechtvaardigd. Ik hoop dat het aangenomen compromis ook in de toekomst de basis zal vormen voor verdere stappen in deze richting.</p>
    </intervention>
    <intervention id="4-139" speaker_id="1175" name="Gérard CAUDRON" is_mep="True" mode="written" nationality="France" birth_date="27-02-1945" birth_place="Royaucourt et Chailvet" p_group="Group of the Party of European Socialists" m_state="FR">
      <p sl="fr">Het betreft hier een initiatiefverslag van het Europees Parlement over het voorstel van de Commissie voor een geleidelijke liberalisering van de motorvoertuigenindustrie.</p>
      <p sl="fr">In september 2002 komt er namelijk een einde aan de groepsvrijstelling inzake de mededingingsregels voor de motorvoertuigenindustrie.</p>
      <p sl="fr">Het voorstel van de Commissie zou van toepassing moeten zijn tot eind 2010. De bedoeling ervan is de banden tussen dealer en fabrikant losser te maken, de verkoop binnen één bedrijf van voertuigen van verschillende merken toe te staan, uitbesteding van onderhoud en reparatie mogelijk te maken met inachtneming van de rechten van de consumenten, de fabrikanten te verplichten technische gegevens te verstrekken aan onafhankelijke garagebedrijven en deze ook toegang te verschaffen tot de noodzakelijke reserveonderdelen.</p>
      <p sl="fr">De afgevaardigden zijn het in grote lijnen eens met de Commissie, maar wel hebben ze amendementen ingediend om de rechtszekerheid van de dealers te versterken en de gevolgen van volledige openstelling van de markt te beperken.</p>
      <p sl="fr">Zo bevat het verslag verschillende amendementen op de ontwerpverordening die betrekking hebben op de band tussen dealers en garagehouders, de verkoop van verschillende merken op één plaats, de levering van reserveonderdelen, de juridische contracten en het tijdschema voor de toepassing van de nieuwe regeling.</p>
      <a text="(Verklaring ingekort overeenkomstig artikel 137, lid 1, van het Reglement)"/>
    </intervention>
    <intervention id="4-140" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="nl">In de sector motorvoertuigen gold tot dusver een groep verticale overeenkomsten tussen de fabrikanten, de distributeurs en de onderhouds- en reparatiebedrijven en was er een groepsvrijstelling verleend teneinde de toepassing van de beginselen van artikel 81, lid 1 van het mededingingsbeleid te voorkomen.</p>
      <p sl="nl">De groepsvrijstelling loopt thans ten einde en er wordt een liberalisering voorbereid met een overgangsperiode van slechts een jaar. Tot dusver hadden de fabrikanten de markt vast in handen door de toekenning van exclusieve contracten (aan concessiehouders), de exclusieve distributie van originele onderdelen en reparatiegaranties. Doordat de markt wordt geopend voor de concurrentie, zal het voortaan mogelijk zijn dat bijvoorbeeld grote supermarkten auto’s verkopen, dat concessiehouders voertuigen van verschillende merken aanbieden en dat de fabrikanten worden verplicht concurrerende producenten van onderdelen en concurrerende garagebedrijven technische gegevens beschikbaar te stellen.</p>
      <p sl="nl">Ook de Europese markt voor de verkoop zal worden geliberaliseerd, alhoewel het vraagstuk van de motorvoertuigenbelasting niet is opgelost, aangezien de nationale beperkingen en afspraken aangaande een bepaalde regio niet meer geldig zullen zijn. Hiervan profiteren de consument, door de lagere prijzen, en beslist ook sommige concessiehouders en distributeurs, maar de kleinere concessiehouders die niet over exclusieve contracten beschikken zullen wellicht hun deuren moeten sluiten. Dit zal een grotere concentratie van het aantal concessiehouders tot gevolg hebben. Er wordt van uitgegaan dat misschien wel 20% van de concessiehouders zullen verdwijnen, hetgeen natuurlijk gepaard zou gaan met een verlies aan arbeidsplaatsen. Om deze redenen kan het verslag onze goedkeuring niet wegdragen.</p>
    </intervention>
    <intervention id="4-141" speaker_id="5565" name="Brice HORTEFEUX" is_mep="True" mode="written" nationality="France" birth_date="11-05-1958" m_state="FR">
      <p sl="fr">Ik ben blij dat de Commissie vastgehouden heeft aan het principe van een groepsvrijstellingsverordening voor deze sector. De automobielindustrie is immers een waardevolle bedrijfstak, waarvan een belangrijke technologische impuls uitgaat maar waarbij ook wezenlijke consumentenkwesties als veiligheid en milieubescherming een rol spelen.</p>
      <p sl="fr">Ik hecht sterk aan handhaving van een hoog concurrentieniveau. Toch zou ik graag zien dat de Commissie voorzichtig te werk gaat, want de dealernetwerken in heel Europa zijn kwetsbaar en moeten beschermd worden in het belang van de consumenten.</p>
      <p sl="fr">Als lid van de regioraad Auvergne, een Franse regio met zeer veel mogelijkheden die evenwel de nodige problemen ondervindt bij de lokale economische ontwikkeling, weet ik maar al te goed hoe belangrijk het is dat garagebedrijven en dealernetwerken blijven bestaan. Dat is niet alleen van belang omdat ze bijdragen tot de economische bedrijvigheid in dit soort regio’s – en dan doel ik op werkgelegenheid en scholing, met name voor jongeren –, maar ook vanwege voor de consument belangrijke zaken als veiligheid en dienstverlening in de naaste omgeving.</p>
      <p sl="fr">Om die reden acht ik het van belang dat het begrip ‘vestigingsgebied’ een rol blijft spelen en dat het vestigingsbeding eerst ter discussie gesteld wordt wanneer bij een in 2005 uit te voeren toetsing blijkt dat zulks noodzakelijk is.</p>
      <a text="(Verklaring ingekort overeenkomstig artikel 137, lid 1, van het Reglement)"/>
    </intervention>
    <intervention id="4-142" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik sta achter de voorstellen van de Commissie voor hervorming van de automarkt.</p>
      <p sl="en">Ik betreur het dat het plan van de Commissie wordt afgezwakt door bepaalde onderdelen van het verslag van de heer Konrad. Automobilisten in het Verenigd Koninkrijk en elders in de EU hebben reeds te lang te veel moeten betalen voor nieuwe auto’s en zich beperkende gedragingen moeten laten welgevallen met betrekking tot klantendiensten en reserveonderdelen.</p>
      <p sl="en">Ik verzoek de heer Monti met klem voort te maken met de hervorming.</p>
    </intervention>
    <intervention id="4-144" speaker_id="4509" name="Konstantinos ALYSSANDRAKIS" is_mep="True" mode="written" nationality="Greece" birth_date="27-08-1948" birth_place="Athina" p_group="Confederal Group of the European United Left/Nordic Green Left" m_state="GR">
      <p sl="nl">Tijdens de topconferentie EU/Latijns-Amerika heeft de EU weliswaar geprobeerd een ander beeld te schetsen dan de VS, maar de verschillen tussen de EU en de VS zijn, los van de interne meningsverschillen in het imperialistische kamp, minimaal. In het gemeenschappelijk communiqué wordt met geen woord gerept over het isoleren van Cuba door de VS, over de onderbreking in het vredesproces in Colombia, over het Colombia-plan van de VS en de uitbreiding daarvan. Er wordt niets gezegd over de couppoging in Venezuela. De EU vindt het zelfs niet nodig om zichzelf te rechtvaardigen voor haar aanvankelijk standpunt ten aanzien van de coupplegers. Het is eveneens duidelijk dat de EU achter de volksvijandige regeringsmaatregelen in Argentinië staat en vreest dat het land zich zal bevrijden uit de boeien van het IMF.</p>
      <p sl="nl">Kennelijk wordt tevens gepoogd de toegang van het Europees kapitaal tot Latijns-Amerika nog meer te vergemakkelijken. De EU stelt deze landen een neoliberaal beleid en vrijhandelsovereenkomsten voor in plaats van ze te helpen bij de opbouw van hun economie. Ook onderneemt zij alle mogelijke inspanningen om deze landen te winnen voor de zogenaamde strijd tegen het terrorisme waarbij zij de stem negeert van de volkeren zoals deze te horen viel tijdens het forum van Porto Alegre en het Parlementair Forum van São Paulo.</p>
      <p sl="nl">De massale demonstraties in Madrid hebben aangetoond hoezeer de volkeren het beu zijn en vastbesloten zijn de strijd aan te binden tegen de activiteiten van het Europa van het kapitaal. De volkeren van Latijns-Amerika hoeven geen heil te verwachten van de EU. Hoe je het ook wendt of keert, de EU is geen tegengewicht voor de VS.</p>
    </intervention>
    <intervention id="4-145" speaker_id="4301" name="Hans MODROW" is_mep="True" mode="written" nationality="Germany" birth_date="27-01-1928" birth_place="Jasenitz " p_group="Confederal Group of the European United Left/Nordic Green Left" m_state="DE">
      <p sl="nl">De Top van Madrid had ontegenzeggelijk politiek gewicht, alleen al omdat de hier aanwezige landen ongeveer 870 miljoen mensen en een kwart van de lidstaten van de VN vertegenwoordigden. Maar ondanks een aantal gedeeltelijke successen, zoals de associatieovereenkomsten met Chili en Mexico, is de balans sinds de Top van Rio in 1995 niet bepaald overtuigend te noemen. Ik betwijfel dat Madrid ondanks alle verklaringen en toezeggingen tot een doorbraak en dientengevolge een verbetering van de betrekkingen tussen de EU en de landen in Latijns-Amerika en het Caribisch gebied zal leiden indien niet op inhoudelijke en constructieve wijze rekening wordt gehouden met een aantal vraagstukken.</p>
      <p sl="nl">1. Latijns-Amerika is een interessante handelspartner voor Europa. Alleen al het handelsoverschot van Duitsland met Latijns-Amerika beloopt 3 miljard euro. Maar wie het meest profiteert zijn eigenlijk de VS, die bezig zijn hun geostrategische en economische belangen veilig te stellen door middel van de vrijhandelszone ALCA en deze tegen concurrenten van buiten te beschermen. Europa snijdt zichzelf in de vingers indien het Latijns-Amerika zonder weerstand en alternatieven te bieden overlaat aan de dominantie van Noord-Amerikaanse concerns en banken.</p>
      <p sl="nl">2. De negatieve gevolgen van een ongebreidelde globalisering blijken nergens op zo eclatante wijze als in Latijns-Amerika. Hiervan getuigen de verpaupering van grote delen van de bevolking en zelfs de middenklasse en ook de financiële en staatscrisis in Argentinië. Maar in de gestalte van het mondiale sociale forum van Porto Alegre is er een tegenkracht ontstaan, die ook in Europa voelbaar is.</p>
      <a text="(Beknopte stemverklaring overeenkomstig artikel 137, lid 1 van het Reglement)"/>
    </intervention>
    <intervention id="4-147" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mevrouw de Voorzitter, geachte collega’s Doyle en Purvis, kennelijk stelt u er prijs op om persoonlijk te komen luisteren naar mijn stemverklaring over het verslag-Fiori, waar ik voor heb gestemd. De heer Fiori is niet alleen een landbouwdeskundige van de bovenste plank, aangezien hij landbouwassessor was in het regionaal bestuur van Lombardije – en zijn naam “Fiori” (bloemen) is ook uitermate geschikt om van de landbouw Europa’s mooiste bloem te maken – maar hij was ook de held van mijn droom van deze nacht. De heer Fiori was Jozef, de Jozef van de bijbel die dromen interpreteerde en op die manier graan wist te verkrijgen voor de magere jaren in Egypte. Ik hoop derhalve, beste Fiori, dat jij ons zeven jaar van vette koeien zult bezorgen.</p>
    </intervention>
    <intervention id="4-148" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Mevrouw de Voorzitter, de ontwikkeling van het gemeenschappelijk landbouwbeleid mag niet stagneren; het beleid moet zich aanpassen aan de omstandigheden. Alle voorstellen die betrekking hebben op landbouwbeleid dienen evenwel in overeenstemming te zijn met de artikelen 32 tot en met 38 van het Verdrag en in het bijzonder met artikel 33, dat ten doel heeft de rationele ontwikkeling van de landbouwproductie te garanderen en ‘de landbouwbevolking een redelijke levensstandaard te verzekeren’. Er mag geen sprake zijn van renationalisering van het gemeenschappelijk landbouwbeleid en dit standpunt heeft mijn stemgedrag bepaald. Ik heb mijn bedenkingen over budgettaire maatregelen die inhouden dat een deel van de steun voor graanproducten wordt overgeheveld om aldus de introductie van eiwithoudende gewassen te stimuleren, zoals in paragraaf 31 wordt voorgesteld. Wanneer land wordt gebruikt dat voor het verbouwen van deze gewassen is bedoeld, kan dit de blue box -status van de oppervlaktegebonden steun in de Wereldhandelsorganisatie in gevaar brengen. Daarnaast kan het tot gevolg hebben dat de productie verplaatst wordt naar braakliggend land, terwijl het land waarop reeds eiwitgewassen worden verbouwd gebruikt wordt om meer graanproducten op te verbouwen.</p>
      <p sl="en">Ik ben er evenmin een voorstander van dat de verschillen in betaling per hectare opnieuw worden ingevoerd ten gunste van de oliehoudende gewassen, zoals in paragraaf 32 wordt bepleit. Dit zou namelijk een terugkeer betekenen naar de maximumarealen van ongeveer 4,9 miljoen hectaren die krachtens het in het kader van de Uruguay-ronde gesloten Blair House-akkoord zijn vastgesteld voor de productie van oliehoudende gewassen.</p>
      <p sl="en">Het is niet duidelijk, mevrouw de Voorzitter, wat in paragraaf 35 bedoeld wordt. Compensatie per oppervlakte cultuurgrond is gebaseerd op een vaste prijs per ton die in de gehele EU geldt. Verschillen in compensatie komen alleen voor op grond van historische opbrengsten in de afzonderlijke lidstaten of regio’s, teneinde te voorkomen dat deze compensatie gekoppeld wordt aan productie. Uniforme steun zou in het nadeel zijn van noordelijke regio’s, zoals Ierland, dat traditioneel hogere opbrengsten heeft.</p>
      <p sl="en">Ook de bedoeling van paragraaf 43 is onduidelijk. Ik ben van mening dat toenemende interventie voor geen enkel product wenselijk is, laat staan dat ik daar achter sta als het om bepaalde producten in de groenten- en fruitsector gaat. Ook de Commissie is daar geen voorstander van. Steun dient via sterker gemaakte producentenorganisaties te worden verschaft.</p>
    </intervention>
    <intervention id="4-149" speaker_id="2217" name="Georges BERTHU" is_mep="True" mode="written" nationality="France" birth_date="14-05-1950" birth_place="Angoulême " p_group="Union for Europe of the Nations Group" m_state="FR">
      <p sl="fr">Wij hebben onze steun uitgesproken voor het verslag-Fiori, dat in grote lijnen positief uitpakt voor onze landbouw, maar we moeten bekennen tegelijkertijd onthutst te zijn over de eerdere verklaring van commissaris Fischler, die in een geheel andere richting gaat.</p>
      <p sl="fr">We hebben de commissaris namelijk wel kritiek horen leveren op de “Farm Bill” van president Bush (die de steun aan de Amerikaanse landbouw met 80 procent verhoogt in de periode 2002-2007), maar hij deed dat uit naam van de bijna heilig verklaarde principes van de vrijhandel waarop de WTO-Overeenkomst gebaseerd is. Wij zijn van mening dat dit niet de manier is om deze kwestie te benaderen.</p>
      <p sl="fr">Onzes inziens zou de stap van de Amerikanen rechtmatig zijn indien ze hun producten niet massaal zouden afzetten in andere landen. In plaats van de VS zo ongenuanceerd te veroordelen zouden we er beter aan doen een onderscheid te maken tussen interne en externe gevolgen. We zouden ons ook moeten afvragen of het voor onszelf niet nodig is onze landbouw op de een of andere manier te steunen en of we in dat verband de “Farm Bill” niet moeten aangrijpen om van onze partners te eisen dat opnieuw onderhandeld wordt over de WTO-principes.</p>
      <p sl="fr">Doen we dat niet, dan zullen de principes waarmee de commissarissen Fischler en Lamy nu schermen in het geschil met de Amerikanen als een boemerang terugslaan op onszelf, en dat zou rampzalig zijn voor de landbouw in de Europese landen.</p>
    </intervention>
    <intervention id="4-150" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="nl">Er heeft een breed opgezette discussie plaatsgevonden en wij hebben verscheidene voorstellen ingediend om het verslag inhoudelijk te verbeteren, waar wij gedeeltelijk in zijn geslaagd. Desondanks bevat het nog steeds verschillende tegenstrijdigheden.</p>
      <p sl="nl">Positief aan deze tussentijdse balans is dat het debat over de hervorming van het gemeenschappelijk landbouwbeleid nieuw leven is ingeblazen en dat nog eens de nadruk is gelegd op de noodzaak van een aantal aanpassingen, met name de schepping van een permanente steunregeling voor dopvruchten, de bescherming van herkomstbenamingen voor olijfolie, de gemeenschappelijke marktordening voor bananen, enz.. Ook is in dit verband nogmaals herinnerd aan het soevereiniteitsbeginsel en het beginsel van de voedselveiligheid en de noodzaak om de exportdimensie van het gemeenschappelijk landbouwbeleid te herzien. Wij zijn er echter op tegen dat wordt vastgehouden aan het cofinancieringsbeginsel, aangezien dit de tenuitvoerlegging van het gemeenschappelijk landbouwbeleid in het gedrang zou brengen en vooral nadelen zou hebben voor de landbouwers in de minder ontwikkelde gebieden. Waar wij ons in kunnen vinden is de verwijzing naar de verplichte modulatie van de subsidies in het kader van de eerste pijler, maar wij verzetten ons tegen de voorgestelde loskoppeling van de steun van de productie. Tegen deze achtergrond hebben wij besloten ons van stemming te onthouden.</p>
    </intervention>
    <intervention id="4-151" speaker_id="4508" name="Erik MEIJER" is_mep="True" mode="written" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">Op de agenda zijn het verslag Fiori over de hervorming van het gemeenschappelijk landbouw beleid en het verslag Rodríguez Ramos aan elkaar gekoppeld. De heer Fiori spreekt terecht over milieu en voedselveiligheid, maar heeft naar mijn indruk in de praktijk vooral oog voor de eisen van de WTO, voor het handhaven van de landbouwsubsidies voor Zuid-Europa na toetreding van armere Oost-Europese landen en voor het zo veel mogelijk tegengaan van nationale regelingen. Daarmee vertegenwoordigt hij het verleden van bureaucratie, schaalvergroting, het nutteloos rondpompen van belastinggeld en het kunstmatig laag houden van de prijs van agrarische producten. Dat lijkt mij een achterhoedegevecht, dat vanzelf wordt verloren op het moment dat de EU met tien nieuwe lidstaten wordt uitgebreid. Dan is dat geld er eenvoudig niet meer.</p>
      <p sl="nl">Het zou daarom beter zijn om in de eerste plaats te kijken naar de sociale gevolgen, de bestaanszekerheid en de koopkracht van de mensen die hun oude baan verliezen. We kunnen de inzet van geld beter daarop richten dan op productieverhoging. Daarnaast moet worden voorkomen dat de mensen onnodig wegtrekken van het platteland en dat het landschap verder verloedert. Terecht wil mevrouw Rodríguez Ramos meer geld voor plattelandsontwikkeling en kleinschalige initiatieven. Ik steun haar verzoek aan de Europese Commissie om daarover met voorstellen te komen.</p>
    </intervention>
    <intervention id="4-152" speaker_id="photo_generic" name="Sacrédeus en Wijkman" is_mep="True" mode="written">
      <p sl="nl">Wij hebben besloten om tegen het verslag te stemmen. Toch steunen wij een flink aantal ideeën, zoals het bevorderen van meer multifunctionaliteit in de landbouw door middel van het gemeenschappelijk landbouwbeleid, de integratie van eco-conditionaliteit in alle subsidievormen, het stimuleren van de kleinschalige familiebedrijven met behulp van subsidies, het afwijzen van renationalisering van het landbouwbeleid, het loskoppelen van de productiesubsidie alsmede het bevorderen van een extensievere landbouw.</p>
      <p sl="nl">Daarentegen zijn er veel onderdelen waar wij niet achterstaan. Het perspectief van de derde wereld schittert door afwezigheid. Het openstellen van de wereldmarkt wordt als zeer negatief bestempeld en er worden vraagtekens gezet bij het belangrijke besluit over "Everything But Arms". Verder wordt beweerd dat toekomstige hervormingen in eerste instantie de afname van de werkgelegenheid in de landbouw moeten tegenhouden, iets wat wij niet beogen. Wij zijn het er niet mee eens de teugels van het begrotingsbeleid te laten vieren, zoals in het verslag wordt gesuggereerd. Wij zetten vraagtekens bij de noodzaak van nieuwe subsidievormen voor onder andere bananen, rijst, plantaardige eiwitten en noten, evenals bij voorgestelde nieuwe subsidies aan producentenverenigingen.</p>
      <p sl="nl">Een hervormd landbouwbeleid moet het Europese landbouwmodel in stand houden en de boeren een redelijk inkomen bieden voor de multifunctionele taken van de landbouw. Even duidelijk is echter dat de behoefte aan hervorming ook zeer groot is: de negatieve effecten voor de derde wereld moeten teniet worden gedaan, de marktaanpassing moet geleidelijk aan groter worden en subsidies mogen de duurzame ontwikkeling niet in de weg staan.</p>
    </intervention>
    <intervention id="4-153" speaker_id="2219" name="Dominique F.C. SOUCHET" is_mep="True" mode="written" nationality="France" birth_date="09-07-1946" birth_place="La Rochelle" p_group="Union for Europe of the Nations Group" m_state="FR">
      <p sl="fr">Het gaat hier om de tussentijdse evaluatie van Agenda 2000; laten we derhalve eens bekijken hoe de Europese landbouw er voor staat na de hervormingen van het GLB sinds 1992. Wat zien we dan?</p>
      <p sl="fr">De prijs van de belangrijkste landbouwproducten is gekelderd. Over de gehele linie is het inkomen van de communautaire landbouwers fors gedaald, terwijl het gemiddeld inkomen in andere beroepssectoren is gestegen. In elementaire productiesectoren (rundvlees, plantaardige eiwitten) zijn de tekorten toegenomen en daarmee is ook onze afhankelijkheid van invoerproducten van onduidelijke kwaliteit gegroeid. Wat granen betreft zijn we netto-importeurs geworden. Een en ander heeft ertoe geleid dat het aantal landbouwers de laatste jaren in versneld tempo dramatisch is afgenomen en dat – een nieuwe ontwikkeling – steeds meer jonge landbouwers hun bedrijf beëindigen.</p>
      <p sl="fr">Agenda 2000 is een mislukking, en de herziening ervan moet gebaseerd zijn op een prijsbeleid waarin rekening gehouden wordt met de eisen van alle betrokkenen: de consumenten, die vragen om meer veiligheid, hogere kwaliteit en verbeterde traceerbaarheid; de burgers, die verlangen naar een duurzame, ecologisch verantwoorde en over het gehele grondgebied verspreide landbouw; en de landbouwers zelf, die een fatsoenlijk inkomen eisen. Deze hervorming heeft enkel kans van slagen als we terugkomen op de keuze voor vrijemarktwerking in de landbouw.</p>
    </intervention>
    <intervention id="4-154" speaker_id="1427" name="Gordon J. ADAM" is_mep="True" mode="spoken" nationality="United Kingdom" birth_date="28-03-1934" birth_place="Carlisle" p_group="Group of the Party of European Socialists" m_state="GB">
      <p sl="en">Ik heb vóór het verslag gestemd, maar met enige tegenzin. Ik ben namelijk van mening dat er sterker op hervorming moet worden aangedrongen dan nu in het verslag gebeurt. Het verslag bevat in feite een aantal protectionistische elementen en voorstellen waardoor, als zij ten uitvoer zouden worden gelegd, het gemeenschappelijk landbouwbeleid niet meer dan een inkomensbeleid voor landbouwers zou worden. Deze elementen en voorstellen zijn niet wenselijk. De werkelijke uitdaging waarvoor de landbouwindustrie staat, is dat zij haar concurrentiepositie dient te versterken en dichter bij de consument moet komen te staan. Onbeperkte subsidiëring lijkt mij geen oplossing.</p>
    </intervention>
    <intervention id="4-155" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Mevrouw de Voorzitter, met uw permissie zou ik graag voordat ik inga op het verslag-Fiori een motie van orde indienen. Als ik naar mijn gewaardeerde collega ter linkerzijde luister, denk ik dat er misschien wel iets te zeggen valt voor een herziening van de regels voor stemverklaringen, zodat ieder van ons één mondelinge stemverklaring mag afleggen en zoveel schriftelijke stemverklaringen als wij maar wensen in iedere willekeurige plenaire vergadering. Ik zeg dit werkelijk met het oog op een zo efficiënt mogelijke afhandeling van de werkzaamheden.</p>
      <p sl="en">Ik verzoek u, mevrouw de Voorzitter, mijn standpunt over te brengen aan de betreffende instantie die zich daarover zou moeten buigen. Door een dergelijke herziening zouden de werkzaamheden voor zowel u allen als voor de tolken vlotter verlopen.</p>
    </intervention>
    <intervention id="4-156" speaker_id="2130" name="Catherine LALUMIÈRE" is_mep="True" mode="spoken" nationality="France" birth_date="03-08-1935" birth_place="Rennes" p_group="Group of the Party of European Socialists" m_state="FR">
      <p sl="nl">Dank u wel, mevrouw Doyle.</p>
      <p sl="nl">De kwestie inzake de procedure van de stemverklaringen zal behandeld worden tijdens het debat over het verslag van de heer Corbett.</p>
    </intervention>
    <intervention id="4-158" speaker_id="1427" name="Gordon J. ADAM" is_mep="True" mode="spoken" nationality="United Kingdom" birth_date="28-03-1934" birth_place="Carlisle" p_group="Group of the Party of European Socialists" m_state="GB">
      <p sl="en">Mevrouw de Voorzitter, ik heb dit verslag gesteund, zij het met de volgende kanttekeningen. Nationale toekenningen uit het fonds voor plattelandsontwikkeling zijn niet onpartijdig en zouden in de tussentijdse balans gewijzigd moeten worden. De verordeningen zouden flexibeler en minder bureaucratisch moeten zijn. Maatregelen ten behoeve van de voedselveiligheid, voedselkwaliteit en steun voor plaatselijke producten zijn welkom, maar mogen geen verstorende invloed hebben op de concurrentie. Het platteland is meer dan alleen de landbouw en het toerisme. Twee districten in mijn regio hebben een laag werkloosheidscijfer, maar ook een laag gemiddeld inkomen. Wij dienen te streven naar meer economische activiteit en hogere inkomens in plattelandsgebieden.</p>
    </intervention>
    <intervention id="4-159" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT"/>
    <intervention id="4-160" speaker_id="4509" name="Konstantinos ALYSSANDRAKIS" is_mep="True" mode="written" nationality="Greece" birth_date="27-08-1948" birth_place="Athina" p_group="Confederal Group of the European United Left/Nordic Green Left" m_state="GR">
      <p sl="nl">De rapporteur gaat er zonder meer vanuit dat de omvang van de zogenaamde eerste pijler – de pijler met betrekking tot de landbouwproductie – zal worden verminderd en stelt voor de gevolgen van deze vermindering op te vangen met de versterking van de tweede pijler, te weten plattelandsontwikkeling.</p>
      <p sl="nl">Met het verslag worden voorstellen gedaan voor het beheer van de slechte situatie. Men wil de kredieten van de eerste pijler verminderen aan de hand van agromilieucriteria. Onder het voorwendsel van milieubescherming gaat men de steun verminderen en kredieten overhevelen naar de tweede pijler om de begrotingsdiscipline te kunnen eerbiedigen. Op die manier wordt echter de doos van Pandora geopend. De steun voor een hele reeks producten zal worden afgeschaft aangezien zogenaamde wetenschappelijke “studies” zullen aantonen dat zij gevaarlijk zijn voor het milieu.</p>
      <p sl="nl">Tot slot stemt het verslag, wat de uitbreiding betreft, in met de invoering van een tienjarige overgangsperiode voor de kandidaatlanden. Op die manier krijgen wij een GLB met twee snelheden, een GLB met plichten en rechten voor bepaalde landen en plichten en afgeroomde rechten voor andere landen.</p>
      <p sl="nl">Met het verslag probeert men Agenda 2000 en de uitbreiding te verfraaien. De uitbreiding geschiedt echter onder voor de kandidaatlanden onaanvaardbare voorwaarden. Wij hebben tegen dit verslag gestemd en steunen de strijd van de kleine landbouwers, die proberen dat ongedaan te maken wat de rapporteur als vanzelfsprekend beschouwt en mooier voorstelt dan het in werkelijkheid is. Zij strijden tegen het landbouwvijandig beleid omdat dit met mathematische zekerheid leidt tot de vernietiging en het faillissement van heel de Europese boerenbevolking.</p>
    </intervention>
    <intervention id="4-161" speaker_id="2217" name="Georges BERTHU" is_mep="True" mode="written" nationality="France" birth_date="14-05-1950" birth_place="Angoulême " p_group="Union for Europe of the Nations Group" m_state="FR">
      <p sl="fr">Commissaris Fischler heeft in deze vergaderzaal zeer onlangs verklaard dat het besluit van de Europese Unie om geen invoerrechten te heffen op producten afkomstig uit de minst ontwikkelde landen – het zogeheten initiatief “Everything but Arms” – het risico met zich meebrengt dat genetisch gemodificeerde landbouwproducten ingevoerd worden. Deze landen, zo stelde hij, móeten wel GGO’s produceren, omdat ze anders hun productiviteit niet kunnen vergroten, en wij van onze kant zouden die producten moeten kopen en in ons voedsel moeten verwerken in het kader van de ontwikkelingshulp!</p>
      <p sl="fr">Mocht het inderdaad zover komen, dan ontstaat er een reëel gevaar: onder het mom van ontwikkelingshulp zouden we ertoe aangezet worden GGO’s in te voeren en zou de beschermingswal afgebroken worden die de Europese volken bewust tegen deze producten hebben opgeworpen. En in een volgend stadium zou deze afwijkende importregeling ongetwijfeld als argument gebruikt worden om met het oog op de noodzakelijke samenhang te pleiten voor afschaffing van alle verbodsbepalingen inzake de teelt en verhandeling van GGO’s.</p>
      <p sl="fr">Dit soort kunstgrepen heeft de Commissie in het verleden wel vaker toegepast. Welke belangen zij daarbij op het oog heeft is niet duidelijk, maar over degenen die er het slachtoffer van zijn kan geen misverstand bestaan: dat zijn de volken van Europa.</p>
    </intervention>
    <intervention id="4-162" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="nl">Het onderhavige verslag kan over het algemeen gezien onze goedkeuring wegdragen, alhoewel het een aantal verwarrende aspecten bevat. In ieder geval dient te worden benadrukt dat de verhoging van de middelen voor plattelandsontwikkeling gepaard moet gaan met adequate aanpassingen aan de specifieke kenmerken van de verschillende landbouwvormen in de Europese Unie.</p>
      <p sl="nl">Zoals wij reeds tijdens het debat hebben voorgesteld en door de rapporteur is aanvaard en in het verslag is verwerkt, moet het in de handel brengen van kwalitatief hoogstaande producten worden bevorderd en meer steun worden verleend voor de ontwikkeling van plaatselijke en regionale markten, vooral door de bevordering van de dialoog tussen de producenten en de andere actoren op het vlak van de plattelandsontwikkeling.</p>
      <p sl="nl">Ook hier is van belang dat er een verplichte geleidelijke modulatie van de subsidies van het gemeenschappelijk landbouwbeleid ten behoeve van de plattelandsontwikkeling tot stand wordt gebracht, met name ten aanzien van de compenserende vergoedingen. Deze modulatie dient echter een communautair karakter te hebben en er dienen maximale steunplafonds te worden vastgelegd en te worden voorzien in de mogelijkheid om de steun voor kleine en middelgrote landbouwbedrijven en gezinsbedrijven op te trekken. Alleen op deze wijze kan het evenwicht van de uit hoofde van het gemeenschappelijk landbouwbeleid verstrekte steun tussen landen, producenten en landbouwsectoren worden hersteld, hetgeen van cruciaal belang is om een einde te maken aan de onrechtvaardige situaties die zich met name in Portugal voordoen.</p>
    </intervention>
    <intervention id="4-163" speaker_id="2219" name="Dominique F.C. SOUCHET" is_mep="True" mode="written" nationality="France" birth_date="09-07-1946" birth_place="La Rochelle" p_group="Union for Europe of the Nations Group" m_state="FR">
      <p sl="fr">Ik zou willen benadrukken dat de verklaring die commissaris Fischler tijdens dit debat heeft afgelegd over de Amerikaanse “Farm Bill” mijns inziens volledig indruist tegen de belangen van de Europese landbouw. Zeker, de “Farm Bill” leidt tot concurrentieverstoringen, en daar moet goed naar gekeken worden, maar veel wezenlijker is dat in deze tekst een belangrijke verschuiving van het Amerikaanse standpunt ten aanzien van de landbouw naar voren komt: de Amerikanen erkennen nu dat de regels van de vrije markt niet volstaan om het voortbestaan van de landbouw te garanderen.</p>
      <p sl="fr">Had Europa op verantwoorde wijze gereageerd, dan zou het kennis genomen hebben van het feit dat de Amerikanen de specificiteit van de landbouw voortaan erkennen en inzien dat de landbouw niet gelijkgesteld kan worden met de industrie of de dienstverlening, en dan zou Europa de Amerikanen voorgesteld hebben op basis van die gemeenschappelijke visie samen te onderzoeken hoe dit recht op nationale of regionale bescherming van het door de betrokken volken gekozen landbouwmodel op mondiaal niveau gewaarborgd kan worden: via een herziening van de WTO-regels, teneinde de landbouw daarvan uit te sluiten, via de oprichting van een specifieke wereldlandbouworganisatie, of langs andere wegen.</p>
      <p sl="fr">In plaats van dit alles werpt commissaris Fischler zich op als boodschapper in dienst van het vrijemarktdenken en schuift hij Europa naar voren als hartstochtelijk pleitbezorger – in plaats van de Verenigde Staten – voor wereldwijde liberalisering van de landbouw, een beginsel dat vandaag of morgen tegen ons gebruikt zal worden en dat uiteindelijk, als we er geen paal en perk aan stellen, tot de ondergang van onze landbouw zal leiden.</p>
    </intervention>
    <intervention id="4-165" speaker_id="2230" name="Nuala AHERN" is_mep="True" mode="spoken" nationality="Ireland" birth_date="05-02-1949" birth_place="Belfast " p_group="Group of the Greens/European Free Alliance" m_state="IE">
      <p sl="en">Mevrouw de Voorzitter, ik begroet het verslag van de heer Lannoye met grote instemming, aangezien er steeds meer bewijs is dat pesticiden gezondheidsproblemen veroorzaken bij mensen. Tien jaar na de inwerkingtreding van deze richtlijn moeten wij vaststellen dat de tenuitvoerlegging ervan zeer lukraak geschiedt en dat burgers niet de bescherming tegen pesticiden ontvangen die zij mogen verwachten op grond van het beschikbare wetenschappelijk bewijsmateriaal.</p>
      <p sl="en">Het is uitermate belangrijk op te merken dat deze wetgeving betrekking heeft op maximumwaarden voor residuen. Dat wil zeggen dat bij de beoordeling wordt uitgegaan van de gedachte dat de hoeveelheid doorslaggevend is.</p>
      <p sl="en">Zoals wij weten is echter aangetoond dat deze gedachte onjuist is en bestaat er voor bepaalde stoffen geen veiligheidsdrempel. Bovendien wordt met een aantal belangrijke aspecten zoals hormoonontregeling en kwetsbare groepen bij de beoordeling geen rekening gehouden.</p>
      <p sl="en">Daar komt bij dat de komst van genetisch gemodificeerde zaden die bestand zijn tegen onkruidverdelgingsmiddelen had moeten leiden tot voorrang voor de herbeoordeling van bedoelde onkruidverdelgingsmiddelen. Dit is duidelijk niet gebeurd. Er zijn nog meer betreurenswaardige zaken, zoals de achterstand bij de beoordeling van gevaarlijke stoffen als lindaan. Ik ben echter de mening toegedaan dat de rapporteur al deze kwesties uiterst grondig behandeld heeft en ik heb dan ook van harte vóór het verslag gestemd.</p>
    </intervention>
    <intervention id="4-166" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mevrouw de Voorzitter, de heer Lannoye zegt in zijn verslag dat de Commissie nogal lui is en niet voldoende vastberadenheid aan de dag legt om binnen korte tijd het gebruik van bestrijdingsmiddelen in de landbouw te verbieden. Ik geloof niet dat de Commissie en haar voorzitter, de heer Prodi, lui zijn wat dit initiatief betreft. Maar om op zeker te gaan, zou ik willen voorstellen hun sla, tomaten, bessen, aardbeien en frambozen – ik begin al te watertanden – te serveren die behandeld zijn met fenpropathrine, ammoniumglufosinaat, imidacloripride, amitrol en tiabentazol – nu begin ik helemaal te watertanden! Dan zullen ze zelf kunnen proeven of het gebruik van deze stoffen moet worden voortgezet of stopgezet.</p>
    </intervention>
    <intervention id="4-167" speaker_id="1186" name="Astrid LULLING" is_mep="True" mode="written" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Naar aanleiding van de stemming over het verslag van de heer Lannoye zou ik willen wijzen op de rampzalige situatie waarin de Europese bijenhouders op dit moment verkeren.</p>
      <p sl="fr">Op 13 december 2001 heeft het Europees Parlement een resolutie aangenomen over het verslag van de Commissie inzake de verbetering van de productie en de afzet van honing. Deze resolutie is niet minder dan een noodkreet met betrekking tot de erbarmelijke situatie van de bijenhouders en hun bijenpopulaties. De oproep van het Europees Parlement heeft gehoor gevonden in de Raad, met name in de Landbouwraad van 18 februari 2002.</p>
      <p sl="fr">Helaas heeft onze resolutie een minder positief onthaal gekregen bij de Commissie, die zelfs nog steeds niet gereageerd heeft. Intussen wordt de situatie alsmaar slechter.</p>
      <p sl="fr">Om deze passiviteit aan de orde te stellen heb ik vorige week een schriftelijke vraag aan de Commissie gericht. In het zuidwesten van Frankrijk zijn als gevolg van het gebruik van schimmelwerende middelen op de graanvelden meer dan 4000 bijenpopulaties aangetast, en 70 procent van de honingproductie is al verloren gegaan. Volhardt de Commissie in haar passieve opstelling, dan zal dat er uiteindelijk toe leiden dat er over enkele jaren geen bijen meer over zijn.</p>
      <p sl="fr">Het verslag van de heer Lannoye over gewasbeschermingsmiddelen heeft ook betrekking op deze kwestie: de Commissie landbouw en plattelandsontwikkeling heeft in haar advies aan de Milieucommissie twee amendementen voorgesteld.</p>
      <a text="(Verklaring ingekort overeenkomstig artikel 137, lid 1, van het Reglement)"/>
    </intervention>
    <intervention id="4-168" speaker_id="2219" name="Dominique F.C. SOUCHET" is_mep="True" mode="written" nationality="France" birth_date="09-07-1946" birth_place="La Rochelle" p_group="Union for Europe of the Nations Group" m_state="FR">
      <p sl="fr">In paragraaf 20 van de tekst die we aangenomen hebben wordt de Commissie verzocht bij de homologatieprocedure inzake de actieve bestanddelen rekening te houden met de uitwerking van deze stoffen op de inheemse bijenvolken, evenals met de opmerkingen van de beroepsorganisaties van bijenhouders over deze stoffen. Het betreft hier niet enkel een probleem voor de toekomst, maar een zeer actueel probleem: in West- en Midden-Frankrijk zijn sinds enkele jaren, en dit jaar in versterkte mate in het zuidwesten, de zeer ernstige gevolgen voor de inheemse bijenpopulaties merkbaar van het gebruik van verschillende systemische insecticiden bij de behandeling van het zaad van bepaalde gewassen, met name zonnebloemen en maïs. Het staat inmiddels vast dat deze producten, met als actieve bestanddelen imidaclopride en fipronil, een verwoestende uitwerking hebben op het zenuwstelsel van honing verzamelende insecten, niet alleen bij gewassen waarvan het zaad is bewerkt, maar ook bij andere gewassen die later op hetzelfde land geteeld worden, daar deze systemische producten meerdere jaren nawerken in de residuen van de oogst onder de grond en later ook in de humus.</p>
      <p sl="fr">De complete bedrijfssector van de bijenhouderij gaat zo te gronde, als gevolg van het uitsterven van tienduizenden bijenvolken per jaar.</p>
      <a text="(Verklaring ingekort overeenkomstig artikel 137, lid 1, van het Reglement)"/>
    </intervention>
    <intervention id="4-170" speaker_id="4298" name="André BRIE" is_mep="True" mode="written" nationality="Germany" birth_date="13-03-1950" birth_place="Schwerin" p_group="Confederal Group of the European United Left - Nordic Green Left" m_state="DE">
      <p sl="nl">Het onderwerp waar wij ons vandaag mee bezighouden staat helaas niet voor het eerst op de agenda. En helaas is er de afgelopen maanden geen enkele verandering in de situatie gekomen. Alhoewel de Commissie bij haar onderzoek naar de internationale mededingingssituatie dumpingpraktijken en krasse concurrentiedistorsies heeft vastgesteld, zijn Raad en Commissie tot dusver niet bereid en in staat gebleken de Europese scheepsbouwindustrie doelmatig te steunen. Niets is natuurlijk ook gemakkelijker dan naar het subsidiebeleid van Zuid-Korea te verwijzen. De stand van zaken is ook het resultaat van een beleid van globale concurrentie tussen vestigingsplaatsen dat door de lidstaten en de Commissie binnen de WTO wordt gevoerd.</p>
      <p sl="nl">Onlangs zijn wij op de hoogte gesteld van het faillissement van de moderne scheepswerf in het Poolse Szczecin. Dit betekent dat duizenden arbeidsplaatsen zijn verdwenen in een land dat door de toetreding tot de EU toch al met ingrijpende veranderingen geconfronteerd zal worden. Niemand in Europa kan en mag hopen dat hij daarvan zal profiteren. De Europese scheepswerven liggen in veel gevallen in structureel zwakke gebieden. Het gaat hier dus om beleid dat dramatische gevolgen kan hebben voor de werkgelegenheid, om een industriebeleid dat niet alleen voor de economie, maar voor de regio’s als geheel van belang is. Daarom kunnen en zullen wij niet accepteren dat de Raad en de Commissie werkeloos toezien en verwachten wij dat er verdere internationale stappen worden genomen om dit probleem op te lossen.</p>
      <a text="(Beknopte stemverklaring overeenkomstig artikel 137, lid 1 van het Reglement)"/>
    </intervention>
    <intervention id="4-171" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="nl">Het Europees Parlement besteedt bijzondere aandacht aan de scheepsbouw in de Europese Unie, aangezien deze sector sinds de OESO-overeenkomst van 1994 met ernstige problemen te kampen heeft en een groot aantal ondernemingen is gesloten en talloze werknemers zijn ontslagen.</p>
      <p sl="nl">Het lijdt geen twijfel dat de overeenkomst niet door iedereen adequaat wordt nageleefd. Dit geldt met name voor de VS en Zuid-Korea. Vooral dit laatste land maakt zich schuldig aan oneerlijke praktijken en een scheeftrekking van de internationale concurrentieverhoudingen. Het aandeel van Zuid-Korea in de markt voor scheepsbouw is in de loop van tien jaar van 10% tot 50% gestegen. De onderhandelingen tussen de Commissie en Zuid-Korea hebben niet geleid tot een herstel van eerlijke en transparante concurrentieverhoudingen op de wereldmarkt, zodat de kritieke situatie aanhoudt die wordt gekenmerkt door uiterst lage prijzen en aanzienlijke capaciteitsoverschotten. Er moet dan ook worden gevreesd voor het voortbestaan van de resterende ondernemingen. Wij zijn derhalve voorstander van de herziening van de OESO-overeenkomst en de invoering van de communautaire preferentie op het gebied van de scheepsbouw teneinde de aankoop van op Europese scheepswerven gebouwde schepen door de lidstaten te bevorderen.</p>
      <p sl="nl">Wij scharen ons dan ook achter het in deze resolutie van het Parlement vervatte appel aan de Commissie en de Raad om dringend maatregelen te nemen.</p>
    </intervention>
    <intervention id="4-173" speaker_id="2230" name="Nuala AHERN" is_mep="True" mode="spoken" nationality="Ireland" birth_date="05-02-1949" birth_place="Belfast " p_group="Group of the Greens/European Free Alliance" m_state="IE">
      <p sl="en">Mevrouw de Voorzitter, het is van belang dat wij voor de Top van Johannesburg voorstellen hebben, of daarover ten minste van gedachten wisselen, voor juridisch bindende, internationale kaders voor de verantwoordelijkheid en aansprakelijkheid van bedrijven, uitgaande van met name fundamentele arbeidsnormen. Ik heb vóór dit verslag gestemd, zelfs al was het sterk afgezwakt ten opzichte van de oorspronkelijke versie. Voor een aantal burgerorganisaties die actief zijn op dit terrein was het verslag zelfs een teleurstelling, omdat het Parlement bepaalde amendementen niet heeft gesteund. Ik denk daarbij aan amendementen betreffende sociale en milieurapportages over alle niveaus van ondernemingen en van hun aanvoerketen, amendementen over pensioenfondsen en de ethische criteria voor hun investeringsbeleid, en amendementen over de oprichting van uit de verschillende betrokken partijen bestaande fora met vertegenwoordigers uit het bedrijfsleven, vakbonden, non-gouvernementele organisaties en overheidsautoriteiten, met inbegrip van vertegenwoordigers van ontwikkelingslanden.</p>
      <p sl="en">Het verslag verdient desondanks lof, aangezien een aantal belangrijke kwesties in ieder geval ter sprake is gebracht; de bespreking ervan kunnen wij hopelijk voortzetten in Johannesburg. Ik steun het verslag dan ook, al betreur ik het dat het tijdens de behandeling in het Parlement aan kracht verloren heeft.</p>
    </intervention>
    <intervention id="4-174" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mevrouw de Voorzitter, ik heb voor het verslag-Howitt gestemd over de sociale verantwoordelijkheid van bedrijven, en met name voor paragraaf 13 waarin de heer Howitt vraagt alle pensioenfondsen te laten verklaren welke ethische criteria zij aanleggen voor hun investeringsbeleid. Ik had echter nog liever gehad – en dan had ik met nog meer voldoening voor kunnen stemmen – dat werd gezegd dat de pensioenbijdragen die momenteel aan de overheid worden afgestaan, in het loonzakje van de werknemer moeten blijven. De pensioenen worden namelijk maar al te vaak niet, of pas na een lange wachttijd uitbetaald. Soms ook worden de regels veranderd hetgeen vertragingen van vijf of zelfs tien jaar kan veroorzaken bij de uitbetaling van de pensioenen. Als wij als burgers oud en wijs genoeg zijn om belasting te betalen, zijn wij ook oud en wijs genoeg om zelf voor ons pensioen te zorgen, of als wij jong zijn het geld uit te geven zoals ons dat goeddunkt. Hoe vaak komt het namelijk niet voor dat wij zelfs de drempel van het pensioen niet halen.</p>
    </intervention>
    <intervention id="4-175" speaker_id="729" name="John PURVIS" is_mep="True" mode="spoken" nationality="United Kingdom" birth_date="06-07-1938" birth_place="St. Andrews " p_group="Group of the European People's Party (Christian Democrats) and European Democrats" m_state="GB">
      <p sl="en">Mevrouw de Voorzitter, ik heb tegen het verslag-Howitt gestemd en met mij de meerderheid van de Commissie industrie, externe handel, onderzoek en energie. Wij moeten voorwaarden scheppen die welvaart bevorderen. Onze bedrijven, zowel de grote als de kleine, kunnen optimaal functioneren. De sociale verantwoordelijkheid van bedrijven is goed voor ondernemingen. Wanneer een bedrijf blijk geeft van burgerzin, zal dat een positieve weerslag hebben op het bedrijf zelf. Per saldo zal het erop vooruitgaan.</p>
      <p sl="en">Het is dus in het belang van de bedrijven dat zij sociale verantwoordelijkheid tonen en elk bedrijf dat dit niet doet, koerst aan op problemen waar het zelf om gevraagd heeft. Een geschikte oplossing zal evenwel afhankelijk zijn van vele, variabele omstandigheden, bijvoorbeeld de omvang van het betreffende bedrijf, de industrietak, de locatie of de financiële situatie. Ik vind dit verslag van de heer Howitt dan ook niet alleen lachwekkend vanwege veel van de absurde eisen die erin gesteld worden, maar ook gevaarlijk. Niet alleen zal de administratieve rompslomp waartoe de voorstellen leiden fnuikend zijn voor de dynamiek van onze ondernemingen en onze KMO’s met onnodige kosten opzadelen. De kans dat wij in Europa een rol van enige betekenis spelen bij verwezenlijking van de lofwaardige doelstelling de sociale verantwoordelijkheid van bedrijven te bevorderen, zullen wij door deze bureaucratie eveneens verspelen.</p>
      <p sl="en">De benadering van de Commissie is de juiste. De bemoeizuchtige benadering van de heer Howitt is volslagen misplaatst. Wij moeten de Commissie dringend verzoeken bij haar weloverwogen standpunt te blijven. Om deze reden heb ik tegen het verslag van de heer Howitt gestemd.</p>
    </intervention>
    <intervention id="4-176" speaker_id="1175" name="Gérard CAUDRON" is_mep="True" mode="written" nationality="France" birth_date="27-02-1945" birth_place="Royaucourt et Chailvet" p_group="Group of the Party of European Socialists" m_state="FR">
      <p sl="fr">Ik ben het volledig eens met de aanpak inzake de sociale verantwoordelijkheid van bedrijven die wordt voorgesteld door de Commissie werkgelegenheid en sociale zaken. Ik ben namelijk van mening dat het handelen van de Europese bedrijven met betrekking tot sociale kwesties en milieu aan eenzelfde controle onderworpen dient te zijn als het handelen op het punt van mededinging. Dat is noodzakelijk om te komen tot een werkelijk sociaal Europa, dat tegenwicht dient te bieden tegen de interne markt, waarin alles in het teken van de concurrentie staat.</p>
      <p sl="fr">Dit moet beschouwd worden als een prioritaire doelstelling van een toekomstgericht ondernemingsbeleid en als een leidend beginsel bij de ontwikkeling van het Europees sociaal-economisch beleid.</p>
      <p sl="fr">In het ideale geval zouden de bedrijven en grote investeerders een strategie uitzetten die verder reikt dan het behalen van winst op de korte termijn, zouden ze economische groei, sociale vooruitgang en duurzame ontwikkeling met elkaar combineren, enzovoort.</p>
      <p sl="fr">Het winstbejag in de gemondialiseerde economie dwingt ons ertoe een aantal pragmatische maatregelen te nemen om de op politiek niveau uitgewerkte sociale principes in de praktijk ook te kunnen toepassen. Derhalve moeten we eisen dat we toezicht kunnen uitoefenen op de toepassing van het – toegegeven, vooralsnog wat vage – concept van sociale verantwoordelijkheid van bedrijven.</p>
      <p sl="fr">Een van de suggesties is dat de Commissie in het kader van een daartoe geëigende richtlijn een voorstel voorlegt om bedrijven te verplichten sociale en milieuverslagen te maken, zoals ze nu reeds verplichtingen hebben inzake financiële verslaglegging.</p>
      <a text="(Verklaring ingekort overeenkomstig artikel 137, lid 1, van het Reglement)"/>
    </intervention>
    <intervention id="4-177" speaker_id="4508" name="Erik MEIJER" is_mep="True" mode="written" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">Bedrijven vervullen enerzijds een belangrijke rol voor de samenleving als geheel, doordat ze werkgelegenheid en inkomen scheppen en de mensen voorzien van gewenste producten. Maar anderzijds hebben de eigenaren en managers vaak weinig belangstelling voor de gevolgen van hun handelen voor hun werknemers en voor mens en milieu in het algemeen, en gaat het hun alleen om een zo hoog mogelijke winst over het geïnvesteerde vermogen. Zonder regelgeving door de overheid winnen in de concurrentiestrijd de slechtste bedrijven van de goede. Zij die de minste kosten maken en daardoor hun producten het goedkoopst kunnen verkopen, kunnen het best overleven, ook als dat ten koste gaat van democratie, arbeid, milieu en dierenwelzijn.</p>
      <p sl="nl">Niet alleen om andere waarden dan de economie te beschermen, maar ook om te voorkomen dat de betere bedrijven worden gedwongen om zich aan te passen aan de slechtere, is het goed dat er op de schaal van internationale bedrijven gemeenschappelijke bindende regels komen. Het Groenboek van de Europese Commissie wil zich beperken tot vrijwillige afspraken en vergelijking van goede praktijken. De Commissie werkgelegenheid en sociale zaken van het Europees Parlement vraagt terecht om opname van sociale en milieurapportage in de vierde richtlijn vennootschapswetgeving, en eveneens onafhankelijke controle, gelijke kansen voor vrouwen, openbaarheid van de ethische criteria die bedrijfspensioenfondsen hanteren bij hun beleggingen, geregistreerde gedragscodes en vakbondsvrijheid.</p>
    </intervention>
    <intervention id="4-178" speaker_id="4744" name="Mauro NOBILIA" is_mep="True" mode="written" nationality="Italy" birth_date="01-04-1947" birth_place="Roma" p_group="Non" m_state="IT">
      <p sl="nl">Wij moeten erkennen dat de Commissie een dermate fundamenteel vraagstuk als de bevordering van een Europees kader voor de sociale verantwoordelijkheid van ondernemingen op verdienstelijke wijze heeft aangepakt. Wij zijn namelijk verheugd over dit Groenboek, over het overleg dat naar aanleiding daarvan heeft plaatsgevonden, en over de uitstekende resultaten die aldus konden worden verkregen. Ook zijn wij verheugd over het debat dat heeft plaatsgevonden over de talrijke initiatieven van de Commissie.</p>
      <p sl="nl">De heer Howitt, voor wiens werk wij waardering hebben, heeft talrijke bijzondere aspecten naar voren gebracht. Ten eerste heeft hij duidelijk gemaakt dat de Commissie voor de toekomstige herziening van de richtlijn betreffende de Europese ondernemingsraad wijzigingen moet voorstellen aan de hand waarvan de belangrijkste milieu- en sociale effecten van het bedrijf kunnen worden gemeten en getoetst.</p>
      <p sl="nl">Zeer interessant is het voorstel voor de oprichting van een platform van de EU voor de sociale verantwoordelijkheid van bedrijven. Dit platform moet alle belanghebbenden verenigen, de gedragscodes registreren en een soort scheidsrechter zijn tussen ondernemingen, individuele personen en de Gemeenschap bij schending van deze gedragscodes.</p>
      <p sl="nl">Wat de Europese prijzen betreft, wil ik de Commissie vragen de lidstaten aan te moedigen nationale prijzen te verlenen aan bedrijven die zich onderscheiden op het gebied van de sociale verantwoordelijkheid. Dergelijke prijzen moeten een beloning zijn voor de bedrijven, en zouden wel eens een belangrijke stimulans kunnen blijken te zijn voor de toepassing van juiste bestuursmethoden en versnelde opleiding en herscholing van kaderpersoneel en werknemers, opdat zij de noodzakelijke kwalificaties en vaardigheden verwerven.</p>
      <a text="(Stemverklaring ingekort overeenkomstig artikel 137, lid 1 van het Reglement)"/>
    </intervention>
    <intervention id="4-179" speaker_id="2130" name="Catherine LALUMIÈRE" is_mep="True" mode="spoken" nationality="France" birth_date="03-08-1935" birth_place="Rennes" p_group="Group of the Party of European Socialists" m_state="FR">
      <p sl="nl">Bedankt, mijnheer Purvis.</p>
      <p sl="nl">Hiermee zijn de stemverklaringen beëindigd.</p>
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 13.15 uur gesloten)"/>
    </intervention>
  </section>
</text>
