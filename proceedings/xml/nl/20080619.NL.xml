<?xml version='1.0' encoding='utf-8'?>
<text id="20080619.NL" lang="nl" date="2008-06-19" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Naar een veiligere, schonere en meer doelmatige mobiliteit in Europa: Eerste verslag over “De intelligente auto” (debat)">
    <intervention id="4-006" speaker_id="1237" name="Mechtild ROTHE" is_mep="True" mode="spoken" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="nl">Het volgende onderwerp is het debat over het verslag (A6-0169/2008) van Zita Gurmai namens de Commissie vervoer en toerisme, getiteld “Naar een veiligere, schonere en meer doelmatige mobiliteit in Europa: Eerste verslag over ‘De intelligente auto’” (2007/2259(INI)).</p>
    </intervention>
    <intervention id="4-007" speaker_id="23805" name="Zita GURMAI" is_mep="True" mode="spoken" role="rapporteur" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Dank u zeer, Mevrouw de Voorzitter, commissaris, dames en heren. In ons dagelijks leven zijn we steeds afhankelijker van vervoer. De Europese economie is ook afhankelijk van efficiënt wegverkeer. Het toegenomen verkeer geeft echter aanleiding tot ernstige sociale problemen. Het veroorzaakt verkeersopstoppingen op wegen en in stedelijke gebieden en leidt tot ernstige milieu- en gezondheidsproblemen, energieverspilling en bovenal verkeersongelukken. Hier volgen in het kort een aantal schokkende cijfers: de jaarlijkse CO2-uitstoot door wegverkeer bedraagt in totaal 835 miljoen ton; elk jaar sterven er 40 000 mensen in het wegverkeer; de kosten die verband houden met verkeerscongestie in de Europese Unie bedragen jaarlijks tot vijftig biljoen euro, wat gelijkstaat aan 0,5 procent van het BBP van de Gemeenschap, en dit cijfer kan oplopen tot circa 1 procent van het BBP van de EU in 2010.</p>
      <p sl="hu">Ik heb echter ook gedeeltelijk goed nieuws: de problemen kunnen worden bestreden. Elektronische stabiliteitscontrole zou elk jaar de levens van circa 4 000 mensen kunnen redden. Als eCall, het systeem voor noodoproepen vanuit voertuigen, in heel Europa volledig in gebruik zou worden genomen, zou het aantal (dodelijke) ongevallen in het wegverkeer zelfs met 5 tot 15 procent kunnen dalen. Hierdoor zouden meer dan 2 500 levens per jaar kunnen worden gered, en het zou financiële besparingen opleveren van 22 biljoen euro. Door middel van passende software en real-time informatie in verkeerscentra zou de congestie met veertig procent kunnen afnemen.</p>
      <p sl="hu">Het is duidelijk, zelfs uit de paar cijfers die ik nu heb genoemd, dat intelligente voertuigsystemen onontkoombare voordelen hebben, maar dat het gebruik van deze systemen tot dusver beperkt blijft; in de Verenigde Staten wordt elektronische stabiliteitscontrole echter vanaf 2012 verplicht gesteld in alle nieuwe auto’s. De belangrijkste reden waarom deze systemen nog niet meer gebruikt worden is dat ze kostbaar zijn en dat de noodzakelijke informatie en intelligente infrastructuur ontbreken. We moeten ons echter afvragen of we een situatie kunnen laten voortbestaan waarin de burgers van Europa niet in staat zijn van hun rechten gebruik te maken. Ik ben namelijk van mening dat ieder van hen, en ook ieder van ons, het recht heeft op een veilige, duurzame en doelmatige mobiliteit.</p>
      <p sl="hu">Aangezien de mobiliteit is toegenomen en nog voortdurend stijgt, zijn de door mij genoemde problemen Europees qua omvang, en als de mobiliteit niet optimaal of onveilig is moeten we op Europees niveau oplossingen zoeken. Marktbelemmeringen moeten worden verwijderd, de vraag naar intelligente communicatietechnologieën moet worden gestimuleerd en er dient een interoperabele intelligente infrastructuur op Europees niveau te worden ontwikkeld. De in het kader van Europees onderzoek en ontwikkeling reeds geboekte resultaten op het gebied van informatie- en communicatietechnologie (ICT) moeten worden gehandhaafd en verbeterd, met name met betrekking tot de juiste interactie tussen bestuurder en voertuig. Al deze zaken zijn onontbeerlijk voor de Europese economie en samenleving en zijn tevens in het belang van de Europese industrie, aangezien de industriële sectoren in Japan en de Verenigde Staten (om slechts enkele voorbeelden te noemen) belangrijke concurrenten zijn. Europese besluitvormers hebben dit erkend, en op grond hiervan is het initiatief “De intelligente auto” een boegbeeld geworden binnen het i2010-initiatief.</p>
      <p sl="hu">In het licht van het voorgaande ben ik derhalve blij met de mededeling van de Europese Commissie, en ondersteun ik de door de betrokken partijen geleverde inspanningen om de juiste toepassing van intelligente informatie- en veiligheidstechnologieën in voertuigen verder uit te breiden. We moeten ons realiseren dat het proces nog maar in de kinderschoenen staat, maar we beschikken nu over informatie over de ontwikkelingen die hebben plaatsgevonden sinds de lancering van het initiatief “De intelligente auto”. Het werk dat we tot nu toe hebben gedaan is aanzienlijk, en we boeken redelijke vooruitgang. Tegelijkertijd zie ik echter vol verwachting uit naar het volgende voortgangsverslag, en ik ben ervan overtuigd dat ik met mijn bescheiden middelen ook heb bijgedragen aan de doelstelling om het gebruik van systemen die levens redden, milieuvriendelijk zijn en het verkeer optimaliseren zo breed mogelijk te stimuleren.</p>
      <p sl="hu">Tot slot zou ik graag de mogelijkheid willen benutten om iedereen te bedanken die mij in mijn werk heeft bijgestaan: het Directoraat-generaal Informatiemaatschappij en media van de Europese Commissie, het secretariaat van de Commissie vervoer en toerisme van het Europees Parlement; ik bedank mijn collega’s van dit Huis en degenen die niet in staat zijn hier vandaag aanwezig te zijn voor hun opmerkingen en wijzigingsvoorstellen, en de beroepsorganisaties voor al hun nuttige advies, uitnodigingen en toelichtingen. Dank u allen voor uw medewerking.</p>
    </intervention>
    <intervention id="4-008" speaker_id="photo_generic" name="Antonio Tajani" is_mep="True" mode="spoken">
      <p sl="it">lid van de Commissie . − Mevrouw de Voorzitter, dames en heren, mevrouw Gurmai, hoewel ik commissaris Reding vervang, de deskundige in het debat van vandaag, beschouw ik deze zaak als uitzonderlijk belangrijk, aangezien het een vast onderdeel vormt van de strategie die de Commissie en mijn departement van plan zijn de komende jaren te volgen, namelijk het verminderen van het aantal dodelijke verkeersongevallen in de Europese Unie.</p>
      <p sl="it">Het is onze plicht dit initiatief te beschouwen als een politieke prioriteit; burgers houden ons in de gaten, en met name jongeren verwachten dat wij hen oplossingen, advies, suggesties en ideeën bieden, zodat ze gebruik kunnen maken van de wegen van de Europese Unie zonder dat hun leven gevaar loopt.</p>
      <p sl="it">Daarom is het debat van vandaag, net als het debat van gisteravond, van uitzonderlijk belang en zijn de evenementen die de Europese Commissie organiseert bijzonder belangrijk. In Brussel wordt op 10 juli een initiatief georganiseerd waarbij jongeren de kans krijgen om te discussiëren over verkeersveiligheid. Gedurende het Franse voorzitterschap zal ook een reeks evenementen plaatsvinden over verkeersveiligheid, en het belangrijkste daarvan zal op 13 oktober in Parijs worden gehouden. Ook in andere Europese steden zullen op actie gerichte evenementen over dit onderwerp plaatsvinden ter vergroting van het publieke bewustzijn, met name het bewustzijn van jongeren.</p>
      <p sl="it">Mevrouw de Voorzitter, dames en heren, vanuit het oogpunt van het debat van vandaag wil ik heel het Parlement bedanken en de rapporteur gelukwensen met haar uitstekende en uitgebreide verslag. Ik ben vooral ingenomen met het feit dat haar verslag de belangrijke mogelijkheden erkent van de technologieën en systemen die door het initiatief “De intelligente auto” naar voren worden gebracht. Indien deze systemen geleidelijk hun weg willen vinden naar de weggebruikers is de steun van het Parlement cruciaal.</p>
      <p sl="it">Sinds de lancering van dit initiatief vormen burgers daarin de centrale spil, het doelwit. Burgers worden als weggebruikers geconfronteerd met steeds moeilijkere keuzes op het gebied van mobiliteit, en de verschillende boodschappen die de overheid en het bedrijfsleven uitdragen zijn in sommige gevallen verwarrend of zelfs tegenstrijdig. Daarom verwelkom ik het verzoek van het Parlement voor de invoering van verdere maatregelen, waaronder stimuleringsmaatregelen, scholing voor bestuurders en informatiecampagnes voor weggebruikers, zodat voertuigen die veiliger en milieuvriendelijker zijn een groter aandeel kunnen krijgen op de markt.</p>
      <p sl="it">Aangezien ik sinds vele jaren lid ben van dit Parlement is het vooral voor mij zeer bemoedigend te zien dat dit Huis eCall erkent als een van de kernprioriteiten van het initiatief “de intelligente auto”. Dankzij eCall hebben we veel vooruitgang geboekt, en aan het eind van dit jaar zal de Commissie een nieuwe mededeling presenteren aan het Parlement en de Raad waarin de laatste stadia voor het volbrengen van eCall worden uiteengezet.</p>
      <p sl="it">Ik ben het Parlement ook erkentelijk voor haar steun in onze zoektocht naar de beste methode om door middel van intelligente technologieën energierendement te bereiken en de uitstoot van CO2 te verminderen, en voor haar sturend advies over mogelijk te nemen maatregelen. Deze sector staat echter nog in de kinderschoenen, en de verordening over reductiedoelen voor CO2 -uitstoot moet bijvoorbeeld nog worden uitgevoerd. Opnieuw denk ik aan aanvullende maatregelen in de vervoerssector die met name gebaseerd zijn op een geïntegreerde benadering. De steun van het Parlement zal in dit opzicht doorslaggevend zijn.</p>
    </intervention>
    <intervention id="4-009" speaker_id="1852" name="Dieter-Lebrecht KOCH" is_mep="True" mode="spoken" nationality="Germany" birth_date="07-01-1953" p_group="Group of the European People's Party (Christian Democrats)" m_state="DE">
      <p sl="de">namens de PPE-DE-Fractie . – Mevrouw de Voorzitter, commissaris, dames en heren, het publiek zou op twee manieren moeten kunnen profiteren van de mogelijkheden voor grotere verkeersveiligheid. Daarom wil ik, naast het verslag dat we vandaag bespreken, een oproep doen voor meer onderzoek naar en educatie over de veiligheidsvoordelen van rijhulpsystemen. De meeste mensen hebben geen enkele praktische ervaring met dergelijke systemen, en zijn er zich derhalve ook niet van bewust dat rijhulpsystemen ten eerste ontegenzeggelijk veiligheidsmogelijkheden bieden (circa tachtig procent van de verkeersongevallen is immers te wijten aan bestuurdersfouten), dat ze ten tweede het rijden minder stressvol maken, dat ze ten derde bestuurders ondersteunen en hun zorgen verlichten zonder dat hun eindverantwoordelijkheid wordt afgenomen, en ten vierde dat ze economisch en milieuvriendelijk rijgedrag stimuleren. Volgens recente studies kunnen rijhulpsystemen een derde van alle ernstige ongevallen voorkomen als alle bestuurders ze gebruiken.</p>
      <p sl="de">Systemen zoals een adaptieve snelheidsregelaar, hulp bij het wisselen van rijstrook en elektronische stabiliteitscontrole (ESC) zijn technisch goed ontwikkeld en zeer betrouwbaar. Aan de andere kant moeten ook deze systemen regelmatig technisch onderzocht en getest worden na reparaties vanwege een groot ongeval. Intelligente vervoerssystemen helpen risicovolle situaties te voorkomen en zijn, doordat ze de druk op bestuurders verlichten, bevorderlijk voor een meer ontspannen en vooruitziende rijstijl.</p>
      <p sl="de">Helaas behoren deze systemen nog niet tot de standaard uitrusting van voertuigen. Ondanks Vision Zero zullen in de toekomst nog altijd verkeersongevallen plaatsvinden. Vanaf eind 2010 zullen alle nieuwe voertuigen uitgerust worden voor het elektronische satellietsysteem voor noodoproepen, zodat professionele hulp kan worden geboden binnen wat doktoren het “gouden uur” noemen, dat wil zeggen direct na een ongeluk.</p>
      <p sl="de">Via het Europese alarmnummer 112 ontvangen de alarmcentrale en de hulpdiensten snel automatisch bericht over een ongeval en de precieze locatie daarvan. Tot de hulpdiensten arriveren moet ieder van ons echter in staat zijn eerste hulp te verlenen. In moderne besturingsgedeelten van voertuigen bestaat echter ook het gevaar van overbelaste sensoren. De steeds complexer wordende werking van dagelijks gebruikte functies zoals airconditioning, autoradio’s en navigatiesystemen, in combinatie met visuele en audiosignalen van hulpsystemen zoals automatische parkeersystemen, bumpercontrolesystemen, alcoholsloten, vergrendeling bij overbelading en andere voorzieningen, kunnen bestuurders afleiden of zelfs overbelasten.</p>
      <p sl="de">Ondanks al deze mogelijkheden blijft het probleem bestaan hoe de grote massa voertuigen vervangen moet worden. Dit is hoofdzakelijk een kwestie van of men dit kan bekostigen. Helaas stijgt de gemiddelde levensduur van onze voertuigen eerder dan dat deze daalt. Voertuigen moeten betaalbaar blijven; dat is onze verantwoordelijkheid.</p>
      <p sl="de">Tot slot wil ik mevrouw Gurmai hartelijk bedanken voor haar uitstekende werk.</p>
    </intervention>
    <intervention id="4-010" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">namens de PSE-Fractie . – Mevrouw de Voorzitter, mijnheer de commissaris, geachte collega’s, ik wil mevrouw Gurmai complimenteren met haar verslag, en ik ben ervan overtuigd dat het stappenplan dat door de Commissie in het najaar van 2008 moet zijn ontworpen, voor een versnelde invoering van stimuleringsmaatregelen voor intelligente auto’s, mede dankzij haar ambitieuzer zal zijn.</p>
      <p sl="ro">Het in 2006 gelanceerde initiatief “De intelligente auto” is een van de belangrijkste projecten binnen i2010, het strategisch beleidskader van de Europese Commissie voor de informatiemaatschappij tot 2010. Een van de onderdelen van het eSafety programma is de implementatie vóór 2010 van het eCall-systeem, dat automatisch de hulpdiensten zal bellen en gegevens zal verschaffen over de exacte locatie van het voertuig. Desondanks is het voor de lidstaten belangrijk om het memorandum van overeenstemming te ondertekenen. Ik ondersteun de invoering van dit systeem als standaard uitrusting voor alle nieuwe voertuigen vanaf 2010.</p>
      <p sl="ro">Jaarlijks kunnen in Europa 4000 levens gespaard worden door de invoering van het systeem voor elektronische stabiliteitscontrole, dat het slipgevaar vermindert. Helaas is deze apparatuur volgens de strategie van autofabrikanten alleen in zeer kleine hoeveelheden beschikbaar, vaak als onderdeel van een pakket van zeer kostbare extra opties. Ik denk dat het niet voldoende is om ons als doel te stellen dat vanaf 2012 het systeem voor stabiliteitscontrole beschikbaar moet zijn voor alle modellen; het is tevens belangrijk stimuleringsmaatregelen in te voeren voor de koper om voor deze optie te kiezen. Het is bewezen dat zestig procent van de botsingen van de ene auto op de andere voorkomen had kunnen worden als bestuurders zouden beschikken over remhulpsystemen en technische hulpmiddelen ter voorkoming van ongelukken. Daarnaast kunnen systemen ter verbetering van de zichtbaarheid, die auto’s uitrusten met verstelbare koplampen, het aantal dodelijke ongevallen waarbij voetgangers betrokken zijn met dertig procent verminderen, en het aantal ongevallen waarbij fietsers betrokken zijn met vijftien procent.</p>
      <p sl="ro">Ik vind het uiterst belangrijk dat zekerheid kan worden geboden over de betrouwbaarheid van gegevens, en ik wil erop wijzen dat een wettelijke verklaring van verantwoordelijkheid bij ongelukken met auto’s die uitgerust zijn met remhulp- of slipcontrolesystemen dringend nodig is. De auto-industrie moet de door REPONSE ontworpen Europese gedragscode voor de ontwikkeling en het testen van geavanceerde hulpsystemen voor fabrikanten en bestuurders van auto’s aannemen.</p>
      <p sl="ro">Als laatste, maar daarom niet minder belangrijk, zie ik het bestaan van communautaire en nationale financieringsprogramma’s voor de aankoop van intelligente auto’s als essentieel voor het op grote schaal in gebruik raken van deze systemen. Ik wil mevrouw Gurmai gelukwensen met haar verslag, en we wachten inderdaad op een ambitieus plan van de Commissie voor de introductie van intelligente auto’s.</p>
    </intervention>
    <intervention id="4-011" speaker_id="28296" name="Paweł Bartłomiej PISKORSKI" is_mep="True" mode="spoken" nationality="Poland" birth_date="25-02-1968" birth_place="Warszawa" p_group="Group of the European People's Party (Christian Democrats) and European Democrats" m_state="PL">
      <p sl="pl">namens de ALDE-Fractie . – Mevrouw de Voorzitter, commissaris, zoals we gisteren al zeiden presenteerde u zich hier in uw nieuwe rol op een bijzonder geschikt tijdstip, namelijk tijdens ons debat over vervoer.</p>
      <p sl="pl">Gedurende de afgelopen paar dagen hebben we verschillende zaken besproken die moeten leiden tot verbetering van de verkeersveiligheid en de vervoerskwaliteit. Twee dagen geleden spraken we over de veiligheid van voetgangers en fietsers, gisteren discussieerden we over het transport van gevaarlijke stoffen en een veilig wegennet. Vandaag bekijken we de voertuigen zelf, dat wil zeggen: hoe maken we voertuigen die door mensen gebruikt worden op wegen binnen de Europese Unie zo veilig mogelijk.</p>
      <p sl="pl">Voor ons is de doelstelling helder, namelijk burgers van de EU in staat stellen zich doeltreffender te verplaatsen en hun levens veraangenamen, maar tegelijkertijd ook zorgen dat ze zich veiliger voelen, zodat wij dankzij onze regelgeving onze kiezers, de bevolking, kunnen zeggen dat we een positieve bijdrage hebben geleverd. Specifieke maatregelen die door het Europees Parlement worden genomen tonen niet alleen aan dat dit Huis belangrijk is, maar ook dat de Europese wetgeving en instellingen iets positiefs en tastbaars brengen in de levens van iedereen.</p>
      <p sl="pl">Wanneer we debatteren over initiatieven om voertuigen veiliger te maken, moeten we erbij stilstaan dat we twee zaken voor ogen moeten houden. Ten eerste, de auto zelf en al de systemen die we in gedachten nemen: systemen voor snelheidscontrole, stabiliteitscontrole, voor het houden van afstand tussen voertuigen. Al deze hulpsystemen zijn, in combinatie met navigatiesystemen, zeer belangrijke middelen die het functioneren van de auto, het instrument van weggebruikers, verbeteren.</p>
      <p sl="pl">We moeten er echter ook bij stilstaan, en het is goed om hier in deze debatten op te wijzen, dat voor onze burgers, voor degenen die zich over de weg verplaatsen, communicatie ook zeer belangrijk is wanneer er sprake is van een noodlottig voorval, een ongeluk of ongelukkige omstandigheden. Onze burgers moeten erop kunnen vertrouwen dat zij, dankzij technische apparatuur en de systemen die wij invoeren, zo spoedig mogelijk hulp kunnen krijgen.</p>
      <p sl="pl">Deze zaken zijn beide zeer belangrijk. Beide, dat betekent effectieve informatiesystemen zodat er hulp ter plekke kan komen wanneer er sprake is van een ongeluk, én systemen die de voertuigen zelf verbeteren.</p>
      <p sl="pl">Bij het bespreken van dit verslag, dat door mijn fractie wordt ondersteund, moeten we ook rekening houden met de beperkingen ervan. Ten eerste moeten we, als we het hebben over een intelligente auto, niet vergeten dat een zeer belangrijk onderdeel van een intelligente auto een intelligente bestuurder is. Dit is geen kleinigheid, en educatie is zeer belangrijk. We hebben reeds een aantal keren hebben ondervonden dat technologische vooruitgang niet gepaard ging met een verbeterde veiligheid. Waarom? Omdat bestuurders, ondanks verbeterde technologie en snellere auto’s, zich onaantastbaar voelden wanneer ze in hun auto reden. Betere wegen betekenden dat ze sneller konden rijden. Om die reden is onderwijs ook heel belangrijk: toon het nut aan van de moderne technologie, maar laat ook zien wat de beperkingen zijn, en laat bestuurders zien dat ze de moderne technologieën, die wij hopelijk zullen invoeren, niet moeten misbruiken.</p>
      <p sl="pl">De vraag omtrent marktwerking is ook opgeworpen, aangezien er geen garantie bestaat dat de door ons ingevoerde regelgeving, hoe goed, nuttig, adequaat en positief deze ook is voor bestuurders, zal resulteren in een onmiddellijke inwisseling van voertuigen ten gunste van auto’s die we als veiliger, efficiënter en gemakkelijker in het gebruik beschouwen. Hierover bestaat geen zekerheid, want er is vanzelfsprekend sprake van een kostenbarrière. Deze barrière kan de toegang tot deze voertuigen in ernstige mate belemmeren. Ik ben geen voorstander van systemen die van financiering afhankelijk zijn, en het is voor de Commissie en voor ons allen een soort intellectuele uitdaging om uit te vinden wat we moeten doen, niet alleen om veiligere voertuigen en betere wegen te maken, maar ook om te zorgen dat onze burgers, de burgers van de Europese Unie, hier gebruik van willen maken en beschikken over de financiële middelen die hiervoor noodzakelijk zijn.</p>
      <p sl="pl">Ik wil de rapporteur zeer bedanken, en nogmaals mijn nadrukkelijke steun betuigen voor dit verslag.</p>
    </intervention>
    <intervention id="4-012" speaker_id="28418" name="Sepp KUSSTATSCHER" is_mep="True" mode="spoken" nationality="Italy" birth_date="17-03-1947" birth_place="Villanders" p_group="Group of the Greens/European Free Alliance" m_state="IT">
      <p sl="de">namens de Verts/ALE-Fractie. – Mevrouw de Voorzitter, commissaris, die ik als nieuwkomer begroet in ons Huis, dames en heren, we hebben hier een verslag met een overvloed aan suggesties. Ik kan mevrouw Gurmai zeker complimenteren met de grote rijkdom aan ideeën die in dit verslag zijn opgenomen met het oog op het vergroten van de technische veelzijdigheid van de voertuigen op onze wegen.</p>
      <p sl="de">Bij wijze van introductie kan ik het echter niet weerstaan een opmerking te maken over de uitdrukkingen “intelligente auto”, “intelligente infrastructuur” en “intelligente veiligheidsvoorzieningen”. Zoals ik al eerder in de Commissie vervoer en toerisme heb gezegd, vind ik het gewoonweg onaanvaardbaar om deze term te gebruiken voor auto’s en wegen. Intellegentia , intellegere , intellegens – deze Latijnse termen hebben te maken met inzicht, waarneming en begrip. Ze refereren aan het cognitief vermogen van mensen, hun vermogen om te begrijpen, zaken te onderscheiden, problemen op te lossen en kennis toe te passen. Vanuit zuiver linguïstisch oogpunt is het klinkklare onzin om te spreken over intelligente voertuigen en intelligente wegen!</p>
      <p sl="de">In de toelichting van haar verslag schrijft mevrouw Gurmai: “Het gestaag toenemende wegverkeer veroorzaakt ernstige maatschappelijke en milieuproblemen: congestie van het wegennet en van stadsgebieden, schade voor milieu en volksgezondheid, energieverspilling, ongevallen en bovenal onnodig verlies van mensenlevens”. Ik ben het hier volstrekt mee eens, en wil ook niet ontkennen dat op slimme wijze ontworpen technologie, van het soort waar dit verslag vol mee staat, kan bijdragen aan wegverkeer dat minder gevaarlijk is en vriendelijker voor het milieu. De daadwerkelijke sociale en ecologische problemen worden hierdoor echter maar gedeeltelijk opgelost.</p>
      <p sl="de">Ik heb onlangs een groot aantal schoolklassen bezocht. Tijdens deze bezoeken heb ik gebruik gemaakt van de mogelijkheid om verschillende havo- en vwo-leerlingen te vragen wat zij als belangrijkste oorzaken zagen van de vele verkeersongevallen. Hun eerste antwoord was altijd: te snel en gevaarlijk rijden en rijden onder invloed van alcohol. De oplossingen die wij hier op tafel brengen zijn echter vrijwel allemaal afkomstig van de auto-industrie, die erop uit is om zoveel mogelijk nieuwe en technisch geavanceerde voertuigen te verkopen.</p>
      <p sl="de">Wanneer stijgende brandstofprijzen een probleem vormen, er een dringende noodzaak bestaat voor vermindering van het energieverbruik in het algemeen, de onverantwoord hoge niveaus van CO2 -uitstoot moeten worden verlaagd, en wanneer we iets willen doen om de klimaatverandering te bestrijden, zetten we deze zaken niet recht met een filosofie van meer en meer, hoger en hoger, sneller en sneller, nog geavanceerder en nog meer mobiliteit, maar veel eerder door het aannemen van een andere levensstijl, waarin langzamer, bescheidener en zuiniger de dagelijkse routine vormen.</p>
      <p sl="de">Er is één punt dat ik moet tegenspreken. De rapporteur schrijft: “Voor de consument is betaalbaarheid een kardinaal punt. Veel consumenten kunnen zich dit soort systemen eenvoudigweg niet veroorloven. Het is daarom van belang dat intelligente vervoerssystemen zo snel mogelijk betaalbaar en algemeen beschikbaar worden”. Het in Heidelberg gevestigde Environmental and Forecasting Institute (UPI) berekende een paar jaar geleden dat, als rekening wordt gehouden met alle directe en indirecte vervoerskosten, de gemiddelde auto in Duitsland door de regering, met andere woorden door de belastingbetaler, wordt gesubsidieerd voor het lieve bedrag van 3 000 euro per jaar. Het is onaanvaardbaar dat de vernietiging van het milieu en risico’s voor de volksgezondheid moeten worden gesubsidieerd. Het tegendeel is waar: degenen die de schade veroorzaken zouden moeten betalen overeenkomstig het beginsel van kostentransparantie.</p>
      <p sl="de">De constructie en het onderhoud van wegen zijn niet de enige kostenposten. Daarbij komt ook nog het gebruik van grond en de vele vormen van schade aan de natuur en de menselijke gezondheid. Begrijp me niet verkeerd, ik ben niet tegen betere technologie, maar ik ben tegen dit blinde geloof in technologie. Als we mobiliteit willen subsidiëren, moeten we hoofdzakelijk het reizen per trein, lokaal openbaar vervoer, per fiets en te voet stimuleren. Dat is intelligenter, gezonder, veiliger en groener.</p>
    </intervention>
    <intervention id="4-013" speaker_id="28374" name="Wiesław Stefan KUC" is_mep="True" mode="spoken" nationality="Poland" birth_date="02-09-1949" birth_place="Sokołow Podlaskí" p_group="Non" m_state="PL">
      <p sl="pl">namens de UEN-Fractie . – Mevrouw de Voorzitter, het verslag van Zita Gurmai en de daarin opgenomen aanbevelingen zijn een volgende stap in de richting van een betere verkeersveiligheid binnen de Europese Unie. De meesten van ons gebruiken voertuigen op deze wegen. Deze zijn uitgerust met technologieën die voortdurend worden verbeterd: katalysators, ABS, automatische stabiliteitscontrole (ASC), lichten, veiligheidsgordels, enzovoort. Zoals altijd is er echter een “maar”. In de meeste gevallen is deze elektronische uitrusting aangebracht bij dure auto’s die veiligheidsproeven ondergaan en voorzien zijn van kreukzones, verschillende airbags en speciale veiligheidsgordels. Deze voertuigen kunnen vrijwel elk ongeluk weerstaan, maar helaas zijn de meeste voertuigen op onze wegen van een gemiddelde of lage prijsklasse. Wat nog belangrijker is, is dat de verkoop van deze auto’s voortdurend stijgt en dat we, als we de autotijdschriften mogen geloven, spoedig overspoeld zullen worden door een golf van goedkope auto’s uit India, China en andere landen. De prijs van een auto is natuurlijk gekoppeld aan kwaliteit en uitrusting. Auto’s die tussen de 2 000 en 5 000 euro kosten beschikken over weinig meer dan een motor, stuur, wielen, stoelen, en in sommige landen mogelijk een enkele veiligheidsgordel.</p>
      <p sl="pl">Het is zeer bemoedigend dat er in een dergelijke situatie mensen zijn die trachten onze veiligheid te vergroten. De prijzen dalen voortdurend, en de verplichte uitrusting kan continu worden uitgebreid. In de toekomst kunnen mogelijk niet alleen veiligheidsgordels en energiezuinige motoren, maar ook ABS of automatische stabiliteitscontrolesystemen (ASC) verplicht worden.</p>
      <p sl="pl">Ik wil Zita Gurmai gelukwensen met haar innovatieve verslag. Ik ben er zeker van dat het verslag, ondanks de gecompliceerde benamingen en functies van deze apparatuur, zal worden verwelkomd met begrip en steun. We proberen het enorme aantal dodelijke ongevallen te bestrijden, en onze fractie zal dit verslag ondersteunen, zoals we ook deden bij de voorgaande verslagen die gisteren door mijn collega’s zijn besproken.</p>
    </intervention>
    <intervention id="4-014" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">namens de IND/DEM-Fractie. – Mevrouw de Voorzitter, ik dank de rapporteur, mevrouw Gurmai, van harte voor haar verslag. Ze heeft de juiste benadering gekozen. Collega Kusstatscher heeft natuurlijk gelijk met zijn filosofische kritiek op het gebruik van de uitdrukking intelligente auto. Het gaat hier natuurlijk over kunstmatige, artificiële intelligentie en zo moeten we dat woord ook opvatten.</p>
      <p sl="nl">Er zijn twee onderwerpen die in de resolutie over de intelligente auto duidelijk naar voren moeten komen. Ten eerste moet de ontwikkeling van de intelligente auto het belang van een schoon milieu dienen. Ten tweede dient deze ontwikkeling een positief effect te hebben op de verkeersveiligheid. Ik ben verheugd dat deze onderwerpen ook een duidelijke plaats hebben gekregen in het verslag van mevrouw Gurmai. Daarbij maak ik de volgende opmerkingen.</p>
      <p sl="nl">Ten eerste vind ik het van belang dat bij de ontwikkeling van de intelligente auto de milieudoelstellingen van de Europese Unie worden nagestreefd. In het verslag wordt melding gemaakt van het doel van de Europese Commissie om nieuwe personenauto’s en lichte bedrijfsvoertuigen niet meer dan gemiddeld 120 gram per kilometer CO2 te laten uitstoten. Ik voeg hieraan toe dat het doel voor het jaar 2020 80 gram per kilometer is. Ik denk dat ook de ontwikkeling van intelligente auto’s behulpzaam kan zijn om dit doel te verwezenlijken. Zeker, in het duurzaam ontwikkelen van energiebronnen voor de auto liggen er nog vele intelligente mogelijkheden om de CO2-uitstootdoelen te verwezenlijken.</p>
      <p sl="nl">Ten tweede merk ik op dat ook de verkeersveiligheid gediend is bij het verder ontwikkelen van intelligente auto’s. Hierover wordt in het verslag al veel geschreven, dus ik zal hier niet uitgebreid over spreken.</p>
      <p sl="nl">Ten aanzien van overweging J moet duidelijk zijn dat, ongeacht of technologische ontwikkeling bestuurders een veiliger gevoel geeft en daarom onoplettender maakt, elke bestuurder zelf verantwoordelijk is voor een verstandig rijgedrag. Dit principe moet voorop blijven staan en het is uitstekend als bestuurders hierop worden gewezen.</p>
      <p sl="nl">Mijn laatste opmerkingen richten zich op dit verslag als geheel. Het is van het grootste belang dat de ontwikkeling van intelligente auto’s niet los wordt gezien van de ontwikkeling van een intelligente auto-omgeving. Juist in deze samenwerking liggen veel mogelijkheden om milieuvervuiling terug te dringen en het verkeer veiliger te maken. Een goed vervoersysteem is van essentieel maatschappelijk belang. Wel dienen we onder ogen te zien dat vervoer ten koste van het milieu gaat en gepaard zal blijven gaan met ongelukken.</p>
      <p sl="nl">Echter, de ontwikkeling van intelligente vervoersystemen kan zeker een bijdrage leveren in het verminderen van deze negatieve effecten van vervoer. Ik wil daarom overweging 13 nog eens onder de aandacht brengen. Ik verwacht dat de lidstaten en de Europese Commissie de introductie van milieuvriendelijke en voertuigveilige voorzieningen met kracht zullen ondersteunen.</p>
      <p sl="nl">Verder benadruk ik dat het van belang is dat de kennis van intelligente vervoersystemen op een goede manier wordt gedeeld. Het is immers aannemelijk dat de kennis beschikbaar komt in lidstaten die juist in verhouding minder last hebben van de eerder genoemde negatieve effecten van vervoer. In dat geval zou het goed zijn wanneer er een systeem ontstaat dat, enerzijds, zorgt dat deze belangrijke kennis ook beschikbaar komt in lidstaten die daar groot belang bij hebben en, anderzijds, recht doet aan de intellectuele eigendomsrechten van de ontwikkelaar van de intelligente vervoersystemen. Naar mijn mening moeten de lidstaten hier onderling heldere afspraken over maken.</p>
    </intervention>
    <intervention id="4-015" speaker_id="28457" name="Luca ROMAGNOLI" is_mep="True" mode="spoken" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">Mevrouw de Voorzitter, dames en heren, ik wil mevrouw Gurmai complimenteren met het grote aantal ideeën dat ze naar voren heeft gebracht; ik moet zeggen dat er heel wat menselijke en kunstmatige intelligentie in dit verslag zit, en ik hoop dat het eerste altijd prevaleert over het laatste, want anders komt er een nieuwe ingewikkelde kwestie bovendrijven. Eén van onze doelstellingen moet derhalve zijn het streven naar veiligere, schonere en intelligentere voertuigen, en daarbij moet onze doelstelling zijn het aantal dodelijke verkeersongevallen op onze wegen voor 2010 te halveren, zoals is voorgesteld.</p>
      <p sl="it">In Italië was er tot voor kort een afschrikwekkend voorlichtingsfilmpje op de televisie waarin werd getoond hoe een heel dorp uit het Italiaanse landschap verdween, een hele gemeenschap die gelijkstond aan en dezelfde omvang had als de meer dan 40 000 Europese burgers die ieder jaar uit ons Europa verdwijnen. We moeten ons daarom tot het uiterste inspannen om een drastische vermindering van het aantal sterfgevallen tot stand te brengen, en daarnaast de groep mensen te verkleinen die niet doodgaat, maar enorme maatschappelijke kosten met zich meebrengt omdat velen van hen levenslang invalide zijn of een andere handicap ondervinden, zodat ze zwaar drukken op onze sociale stelsels en ons geweten. Daarom moet dit als uitgangspunt dienen voor onze acties.</p>
      <p sl="it">Ik ben het ermee eens dat de technologie die wordt gebruikt bij voertuigen en infrastructuur extreem belangrijk is voor de veiligheid – als het gaat om veiligheid en hulp moet men geen middel onbeproefd laten, zoals de heer Piskorski en de heer Kuc al zeiden – maar daarnaast is het noodzakelijk dat bestuurders intelligent en goed geïnformeerd zijn. Mijns inziens zijn er daarom ook drastische maatregelen nodig om de snelheid te verlagen en de sancties op te voeren die kunnen worden genomen bij bestuurders die aansprakelijk zijn, en in dit opzicht moet ik zeggen dat de nieuwe Italiaanse regering ook een aantal interessante oplossingen heeft bedacht.</p>
      <p sl="it">Ik vraag mij bijvoorbeeld af om welke redenen auto’s die in staat zijn om onvoorstelbare snelheden te halen nog altijd worden verkocht, en om het verhaal van de heer Kusstatscher te vervolgen: als er geen intelligentie bestaat bij de consumenten annex bestuurders die dergelijke auto’s kopen en erin rijden in onze steden, dan ligt de verantwoordelijkheid bij de bestuurders die verantwoordelijk zijn voor besluiten over de vrijheid van personen die nooit in staat mogen worden gesteld de vrijheid van anderen, die in dergelijke gevallen helaas vaak fysiek het veld moeten ruimen, te beperken.</p>
    </intervention>
    <intervention id="4-016" speaker_id="4461" name="Luís QUEIRÓ" is_mep="True" mode="spoken" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Mevrouw de Voorzitter, commissaris, dames en heren, het verslag dat hier ter discussie staat, en waarvan ik de ontwerper wil complimenteren, biedt een uitstekende mogelijkheid om het beste aspect van technologische ontwikkeling te combineren met het belangrijkste aspect van verkeersveiligheid, namelijk de veiligheid zelf.</p>
      <p sl="pt">De ontwikkeling van nieuwe informatie- en communicatietechnologieën heeft het mogelijk gemaakt de politieke en sociale doelstelling van het beperken van het aantal verkeersslachtoffers te behalen, die vermijdbare plaag die de Europese wegen teistert.</p>
      <p sl="pt">Om de zo ontstane mogelijkheden volledig te benutten moeten bewustmakingscampagnes echter beknopte, heldere en begrijpelijke informatie bevatten over de nieuwe intelligente voertuigsystemen en een zo groot mogelijk publiek bereiken.</p>
      <p sl="pt">Het is belangrijk ervoor te zorgen dat de ontwikkeling en de toepassing van op ICT gebaseerde “intelligente voertuigsystemen” in toenemende mate op internationaal niveau geaccepteerd wordt, en het blijft noodzakelijk ervoor te zorgen dat lidstaten en de industrie investeringen in dergelijke systemen stimuleren en ondersteunen.</p>
      <p sl="pt">Een geïntegreerde benadering van deze problemen maakt het mogelijk dat ook rekening wordt gehouden met uiteenlopende gemeenschappelijke doelstellingen op het gebied van veiligheid en het milieu, met name met betrekking tot infrastructuur en rijgedrag, zoals vele collega’s reeds benadrukt hebben.</p>
      <p sl="pt">De realiteit is echter dat niet alle aspecten van dit proces goed functioneren. De positie op de markt van deze systemen is nog altijd zwak. De hoge kosten, die zelfs in deze tijd inhouden dat de veiligste auto’s voor veel mensen luxeauto’s zijn, en het gebrek aan informatieoverdracht en bewustmakingscampagnes over de voordelen, voorkomen dat deze systemen verder doordringen op de markt.</p>
      <p sl="pt">Het is daarom zeer belangrijk dat ervoor wordt gezorgd dat de onderhandelingen over de standaard uitrusting vanaf 2010 van nieuwe voertuigen met het eCall-systeem slagen, zoals de commissaris reeds zei. Nadat het systeem volledig is ingevoerd op de Europese markt zouden volgens berekeningen alleen al met dit initiatief ieder jaar 2 500 levens gered kunnen worden.</p>
      <p sl="pt">Een ander wezenlijk onderdeel van dit verslag, Mevrouw de Voorzitter en commissaris, is de doelstelling van de volledige toepassing van elektronische stabiliteitscontrole voor alle nieuwe voertuigen vanaf 2012, iets dat ook duizenden levens zal sparen en elk jaar veel ongevallen op de Europese wegen zal voorkomen.</p>
      <p sl="pt">We zouden de commissaris daarom willen vragen of hij in staat is met zekerheid te zeggen dat voor deze doelstelling nog altijd de geplande datum in 2012 wordt aangehouden.</p>
      <p sl="pt">We moeten er allen van doordrongen zijn dat we betrokken zijn bij het bestrijden van dodelijke ongevallen op de Europese wegen door effectieve en duurzame oplossingen te zoeken voor het gebruik van nieuwe technologieën in de sector wegvervoer. Het is voor de betrokken partijen van belang om hun activiteiten voortdurend op elkaar af te stemmen, voor de Commissie en de lidstaten om onderzoek naar nieuwe informatietechnologieën te ondersteunen, en voor bestuurders van auto’s om zich bewust te worden van hun voordelen op het gebied van veiligheid.</p>
      <p sl="pt">Iedereen moet kortweg samenwerken om deze systemen te maken tot een gangbaar en financieel toegankelijk product op de markt, zodat de vraag van consumenten voor deze producten stijgt.</p>
    </intervention>
    <intervention id="4-017" speaker_id="2099" name="Robert EVANS" is_mep="True" mode="spoken" nationality="United Kingdom" birth_date="23-10-1956" birth_place="Ashford" p_group="Socialist Group in the European Parliament" m_state="GB">
      <p sl="en">Mevrouw de Voorzitter, ik wil de rapporteur net als anderen voor mij bedanken voor haar inspanningen om dit voorstel in het Parlement naar voren te brengen.</p>
      <p sl="en">In een van de debatten gisteravond zei ik dat we ons in een week bevinden waarin de gemoederen in de Europese Unie flink worden beziggehouden door de vraag waar de Europese gedachte voor staat, en hoe we onze burgers opnieuw hierin kunnen betrekken en de bevolking van Europa werkelijk kunnen tonen dat we belangrijk werk verrichten en hen, hun gezinnen en hun belangen beschermen.</p>
      <p sl="en">Dit is volgens mij daarvan een voorbeeld, waarbij we kijken naar veiligheidsmaatregelen en het gebruik van de meest moderne technologieën om burgers te helpen als ze in de problemen geraken; we trachten te bewijzen dat auto’s een betere uitrusting nodig hebben. Dit heeft natuurlijk een brede Europese dimensie, aangezien er in bijna ieder Europees land auto’s worden geproduceerd (daarbij moet ik wel opmerken dat er in het Verenigd Koninkrijk beduidend minder worden gemaakt dan voorheen). Mensen rijden in auto’s die Frans, Italiaans of Duits zijn, die gemaakt zijn in Spanje of Groot-Brittannië en elders in elkaar gezet zijn, en natuurlijk moeten we beschikken over transnationale wetgeving om de hoogst mogelijke normen te hanteren. Als dat betekent dat we, door middel van dit voorstel, levens kunnen redden door tijdig medische hulp ter plekke te krijgen, en we mensen die betrokken zijn bij een ongeluk kunnen helpen zodat ze dit overleven, wat anders wellicht niet gebeurd was, dan is dit iets waar de Britse burgers en de burgers van andere Europese landen en van Ierland zich in zouden moeten verdiepen.</p>
      <p sl="en">Als we naar dit voorstel kijken, zouden we kunnen denken dat het erg futuristisch is en dat het nog een tijd zal duren voordat het van de grond komt. Maar het is nog niet zo lang geleden – ik denk aan dertig jaar geleden, toen ik mijn eerste auto kreeg, en ik kijk de zaal rond en misschien zijn er hier ook leden die hun eerste auto nog eerder kregen – dat auto’s nog niet standaard over een radio beschikten. Ik weet niet of het tegenwoordig nog mogelijk is een auto te kopen zonder radio, cd-speler en dergelijke zaken meer. Zoals de vorige spreker zei worden auto’s vandaag de dag gemaakt om sneller en sneller te gaan, en zijn ze geavanceerder dan ooit: navigatiesystemen via de satelliet, oftewel de e-systemen waar we het hier over hebben, zullen op zeer korte termijn in auto’s zitten en waarschijnlijk binnen twintig jaar standaard zijn. Met zoiets zouden we blij moeten zijn, en we zouden het goede nieuws moeten verspreiden. Daarom complimenteer ik allen die hierbij betrokken zijn.</p>
    </intervention>
    <intervention id="4-018" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Mevrouw de Voorzitter, het uitrusten van auto’s met automatische stabiliteitscontrolesystemen en automatische meldingssystemen voor ongevallen is de uitdaging geworden van de huidige tijd. Er zijn veel argumenten die in het voordeel pleiten. Allereerst is er de noodzaak om de veiligheid van bestuurders en andere weggebruikers te verbeteren. Ieder jaar vinden er 41 600 dodelijke ongelukken plaats op Europese wegen. De als gevolg hiervan ontstane invaliditeit en de schade aan de gezondheid van nog eens duizenden weggebruikers vormt een sterk argument voor ons allen. Er zouden veel minder fatale ongevallen plaatsvinden als hulpdiensten eerder zouden arriveren bij degenen die in nood verkeren, en derhalve is de invoering van een automatisch meldingssysteem voor ongevallen een onmisbare oplossing.</p>
      <p sl="pl">Een derde belangrijke factor die een significante invloed heeft op het aantal ongevallen is de staat van de wegen. Investeringen in wegen zijn van essentieel belang, met name in de nieuwe lidstaten en in achtergelegen gebieden met een gebrekkige infrastructuur. Bij de modernisering en uitbreiding van wegennetwerken is het belangrijk aandacht te besteden aan de omgeving. Bomen die vlak langs de weg groeien vormen een belangrijke factor in de toename van het aantal noodlottige ongevallen.</p>
      <p sl="pl">De vernieuwing in de auto-industrie gaat niet alleen over de veiligheid van het voertuig of de veiligheid van personen. Het gaat ook over de vermindering van schadelijke milieueffecten die worden veroorzaakt door de uitstoot van CO2 door auto’s. Het is goed dat de rapporteur ook dit probleem, naast vele andere zaken, aan de kaak heeft gesteld. Om die reden wil ik mijn hartelijke waardering uiten voor dit gedegen uitgevoerde werk.</p>
      <p sl="pl">Het enige waar ik het niet mee eens ben is de naam “intelligente auto”. Ik ben het eens met de voorgaande spreker, die zei dat dit begrip voorbehouden is aan wezens die in staat zijn te voelen. Als we deze lijn van redeneren verder volgen, zullen we uitkomen op een situatie waarin “intelligente auto’s” worden bestuurd door technisch efficiënte bestuurders. Wie zouden we in een dergelijke situatie betrekken bij de scholingsactiviteiten die zo belangrijk zijn om de verkeersveiligheid te verbeteren en om te profiteren van de technische vooruitgang in de samenleving?</p>
    </intervention>
    <intervention id="4-019" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">Mevrouw de Voorzitter, ik ben de rapporteur over het onderwerp stedelijke mobiliteit, en mijn primaire taak op dit moment is ongetwijfeld om ons Huis te bewegen over het verslag te stemmen dat reeds gedurende de vergaderperiode in juli is behandeld door de Commissie vervoer en toerisme, zodat we tijdig de juiste signalen kunnen afgeven voor het actieplan over stedelijke mobiliteit van de Commissie, dat in het najaar zal verschijnen. Een van deze signalen houdt rechtstreeks verband met het onderwerp van ons huidige debat.</p>
      <p sl="de">In het algemeen, maar met name in onze steden, vinden we het steeds moeilijker om genoeg geld bijeen te brengen voor belangrijke projecten aan onze “hardware”, waarmee ik onze wegen bedoel. Er zijn ook ontelbare goede redenen om dit niet te doen. Aansluitend moeten we de geschikte software gebruiken, met andere woorden intelligente voertuigen en een even intelligente organisatie van verkeersstromen, om te zorgen dat er beter gebruik wordt gemaakt van de schaarse hulpbronnen die ons wegennet ons biedt. Vervolgens is congestie een probleem waarvoor we ongetwijfeld nieuwe en betere technologie nodig hebben.</p>
      <p sl="de">In het kader hiervan organiseerden we als onderdeel van onze beraadslagingen in de Commissie vervoer en toerisme een hoorzitting, waarin ons door de afgevaardigden van de industrie niet geheel onverwachts werd meegedeeld dat alles mogelijk was. Veel zaken zijn mogelijk, maar de auto-industrie heeft enerzijds tijdige signalen nodig, terwijl anderzijds zorgvuldigheid in acht moet worden genomen om te zorgen dat deze rijhulpsystemen zodra het ontwerp klaar is toepasbaar zijn in het merendeel van de voertuigen, en niet voorbehouden blijven aan een klein aantal gefortuneerden die zich bijzonder goed uitgeruste auto’s kunnen veroorloven.</p>
      <p sl="de">Dit is een argument dat tijdens onze discussie vandaag terecht naar voren is gebracht. Het kan niet zo zijn dat de beste nieuwe technologische ontwikkelingen voorbehouden zijn aan een zeer gering aantal voertuigen, waardoor de grote massa bestuurders in feite met dezelfde oude problemen blijft opgezadeld, die worden verergerd door het feit dat de systemen niet werkelijk met elkaar te combineren zijn. Als we het onderwerp verkeersstromen en de problemen die we daarvan ondervinden, naast de mogelijkheden die ons door persoonlijke mobiliteit worden geboden, daarom werkelijk willen onderzoeken, hebben we een hele reeks zeer grondig gecoördineerde maatregelen nodig.</p>
      <p sl="de">Laat me in dit kader één laatste argument naar voren brengen, waaraan de heer Koch terecht refereerde. Nieuwe, goede, verbeterde technologie kan auto’s veiliger maken en wegverkeer minder gevaarlijk, maar het kan ook worden misbruikt en de misvatting bij bestuurders voeden dat zij, aangezien hun auto alles kan, niet langer werkelijk aandacht hoeven te besteden aan veilig rijden. Ontspannen rijden is fijn, maar ik geloof dat het veel belangrijker is om veilig te rijden en om zich bovenal bewust te zijn van de gevolgen van het eigen rijgedrag. Dit is daarom een volgend gebied waarin we de psychologische invloed van nieuwe ontwikkelingen niet uit het oog moeten verliezen.</p>
    </intervention>
    <intervention id="4-020" speaker_id="23768" name="Bogusław LIBERADZKI" is_mep="True" mode="spoken" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Mevrouw de Voorzitter, commissaris, ik wil Zita Gurmai van harte gelukwensen. Naast haar intellectuele inbreng heeft ze ook een aantal promotionele activiteiten uitgevoerd, en ze heeft echt alles wat ze had in dit verslag gestoken. Onze warme waardering en dank aan de rapporteur.</p>
      <p sl="pl">Vandaag spreken we over een intelligente auto. Laten we ons niet druk maken over of de omschrijving “intelligent” goed is of niet. Gisteren hadden we het over intelligente wegen, zonder ze daadwerkelijk intelligente wegen te noemen. Gisteren hadden we veel meer bezwaren dan vandaag. Vandaag begrijpen we elkaar beter. Er is natuurlijk een derde factor, namelijk de intelligente bestuurder. Wat zou de intelligentie van de bestuurder moeten omvatten? Allereerst moet hij willen profiteren van een intelligente auto. We moeten bestuurders ervan overtuigen dat er een economische berekening moet worden gemaakt. Hoeveel pijn zijn we bereid te verdragen, hoeveel dagen in het ziekenhuis, om 1 000 euro te besparen bij de aankoop van een in technologisch opzicht minder geavanceerde auto? We moeten ons realiseren dat deze technologisch geavanceerde auto en wegen kunnen leiden tot minder ongevallen, minder ernstige ongevallen en een betere kwaliteit van leven, en dat dit binnen ons bereik ligt, mits, en ik zeg dit nogmaals, we begrijpen dat het de moeite waard is om die 1 000 euro uit te geven voor deze nieuwe technologie.</p>
    </intervention>
    <intervention id="4-021" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Mevrouw de Voorzitter, ik zou als eerste Antonio Tajani van harte welkom willen heten en hem willen complimenteren met zijn benoeming. Het is zeer belangrijk dat hij hier is voor dit belangwekkende debat.</p>
      <p sl="en">Allereerst wil ik mijn waardering uiten voor Zita Gurmai, die uitstekend werk heeft afgeleverd, niet alleen door het samenstellen van dit verslag maar ook door het bevorderen van het gehele programma van de intelligente auto en eSafety.</p>
      <p sl="en">Ik wil de Commissie enkel meedelen dat dit een bijzonder voorbeeld is van hoe een Commissievoorstel mensen buiten hun eigen werkterrein kan samenbrengen, want zoals u wellicht weet zijn mevrouw Reding en haar voorganger de heer Liikanen hier zeer actief bij betrokken geweest. Ik ben blij dat ik mijn vrienden André Vits en Juhani Jaaskelainen achter de commissaris zie zitten, omdat ze wezenlijk hebben meegeholpen om alle deelnemers hier gezamenlijk in te betrekken en werkelijk vooruitgang te boeken; en ik herhaal wat Robert Evans heeft gezegd, namelijk dat het een opmerkelijk voorbeeld is van hoe de Europese instellingen samen kunnen werken zonder gewichtige wetgeving en met het duidelijke idee om vooruit te willen gaan.</p>
      <p sl="en">Het enige wat ik vandaag betreur, Mevrouw de Voorzitter – en ik hoop dat u dit namens het Parlement ter hand zult nemen – is dat de andere belangrijke actoren in het geheel rondom het programma over de intelligente auto hier opmerkelijk genoeg niet aanwezig zijn in de eerste rij, want de Raad draagt hierin een cruciale verantwoordelijkheid. De lidstaten zijn grotendeels verantwoordelijk voor de gedetailleerde wetgeving, die zal bijdragen aan de introductie van deze programma’s en de ondersteuning van onze burgers. Waarom zijn zij niet hier om naar dit debat te luisteren?</p>
      <p sl="en">Ik wil slechts enkele opmerkingen maken als vervolg op wat collega’s hebben gezegd over de cruciale onderwerpen auto’s en wegen. Ik wil tegen collega’s zeggen die hebben gesproken over veiligheidsvoorzieningen in voertuigen dat het hele ontwikkelingsproces van de industrie verband houdt met technologische vooruitgang; het is inderdaad waar dat vernieuwingen op het gebied van veiligheid zijn geïntroduceerd bij duurdere auto’s met kleinere oplagen, en daarna langzaam hun weg hebben gevonden zodat ze nu ook beschikbaar zijn in goedkopere auto’s. Nu zullen alle auto’s die verkocht worden in de Europese Unie antiblokkeersystemen hebben. Dat is een intelligent systeem, want intelligentie is naar mijn mening het verzamelen en gebruiken van informatie. Dat is wat deze systemen doen. Zodra dat verzamelsysteem van informatie aan staat, kun je het gebruiken voor antislipsystemen. De bijkomende kosten zijn veel lager.</p>
      <p sl="en">Maar als we over het eCall-systeem beschikken, zijn alle auto’s uitgerust met dat externe informatieverzamelsysteem waarvan we ook willen dat het in contact staat met systemen voor de intelligente snelweg, waar we ook informatie verzamelen.</p>
      <p sl="en">In de regio waar ik woon – en het Verenigd Koninkrijk produceert nu overigens bijna net zoveel auto’s als op haar historisch hoogtepunt, en we hebben in het Verenigd Koninkrijk meer autoproducenten dan in enig ander land van de Europese Unie, dus, Robert Evans, kleineer onze auto-industrie alstublieft niet – beschikt de lokale snelweg over de eerste intelligente snelweg in Groot-Brittannië, waarmee rijstroken worden geopend en de snelheid wordt gecontroleerd naar gelang de verkeersstroom, en ik kan u meedelen dat het verkeer niet alleen soepeler doorstroomt, maar dat het brandstofverbruik ook is verbeterd: het is een win-win-winsituatie.</p>
      <p sl="en">Dat is waar het hier allemaal om draait. Het gaat om winnen door gebruik te maken van intelligentie, en ik hoop dat u dit allen zult beamen.</p>
    </intervention>
    <intervention id="4-022" speaker_id="23717" name="Genowefa GRABOWSKA" is_mep="True" mode="spoken" nationality="Poland" birth_date="01-01-1944" birth_place="Przystań" p_group="Socialist Group in the European Parliament" m_state="PL">
      <p sl="pl">Mevrouw de Voorzitter, ik wil mijn collega Zita Gurmai complimenteren omdat ze iets opzienbarends heeft gedaan: ze heeft geleerd een uitstekend verslag te maken en dit voor te bereiden op een gebied dat zeer technisch en “mannelijk” lijkt.</p>
      <p sl="pl">We leven in een samenleving die gedomineerd wordt door informatietechnologie. We maken van ’s morgens vroeg tot ’s avonds laat gebruik van dit soort apparatuur. Het drong zeer snel tot ons door dat dit het leven eenvoudiger maakt, en we leerden er snel van te profiteren. Om die reden is het een uitstekende ontwikkeling geweest dat de Europese Commissie, als onderdeel van de totale strategie van de informatiemaatschappij en de media, een onderwerp heeft aangesneden dat ons van zeer dichtbij raakt, namelijk de veiligheid van mensen en van het verkeer, en dit initiatief “de intelligente auto” heeft voorbereid. Ik houd van de term “intelligente auto”, ik heb er geen bezwaar tegen omdat ik begrijp dat het figuurlijk gebruikt wordt. Het is een interessante benaming, “intelligente auto”, het trekt de aandacht van mensen, springt in het oog bij de media, het is niet letterlijk bedoeld. Voor mij staat deze benaming symbool voor het moderne Europese vervoer, dat dankzij de nieuwe informatie- en communicatietechnologie zelfs nog veiliger, milieuvriendelijker en efficiënter zal worden.</p>
      <p sl="pl">De primaire doelstelling van de intelligente auto is om mensen te helpen. Op de tweede plaats staan de voordelen voor het milieu, en als derde moet het het vervoer in Europa efficiënter maken. Ik weet niet of er voor de intelligente auto gigantisch veel promotie en reclame nodig is. Mensen zijn van nature nieuwsgierig en houden ervan om nieuwe dingen te kopen, vooral wanneer deze betaalbaar zijn.</p>
      <p sl="pl">Ik ben ervan overtuigd dat, zelfs als dit type auto een beetje duurder is, iedereen die zo’n auto koopt het gevoel heeft dat hij of zij investeert in zijn eigen veiligheid. Tevens ben ik van mening dat kopers niet het gevoel zullen hebben dat ze die paar euro’s hebben verspild om hun veiligheid te waarborgen. Het enige wat ik zou willen zeggen is dat gebruikers van de intelligente auto niet alleen moeten weten wat er allemaal in zit, maar ook hoe het werkt, en de moderne technologie moeten leren bedienen waar we zo vaak theoretisch toegang tot hebben, maar die we in de praktijk nooit gebruiken.</p>
      <p sl="pl">Ik zou willen zien dat de “intelligente auto” het gebruik van mobiele telefoons als onderdeel van de veiligheidsinstructie verbiedt, en dat mobiele telefoons op zodanige wijze in auto’s worden aangebracht dat ze de aandacht van de bestuurder voor het verkeer niet afleiden.</p>
      <p sl="pl">Mijn laatste punt is dat zelfs de meest intelligente auto, volgepropt met de laatste snufjes en technologie, niet voldoet aan onze verwachtingen als de bestuurder een fout maakt en als het wegennet in Europa niet zo goed is als in bepaalde Europese landen reeds het geval is.</p>
    </intervention>
    <intervention id="4-023" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Mevrouw de Voorzitter, geachte collega’s, mijnheer commissaris, het is mij een groot genoegen om u in uw nieuwe functie aan te spreken. Ik complimenteer mevrouw Gurmai met dit verslag dat zeer dringend nodig was.</p>
      <p sl="ro">Geachte collega’s, de prijs van olie is alarmerend gestegen, en de inspanningen om traditionele brandstoffen te vervangen hebben tot nu toe nog niet geleid tot de verwachte resultaten, en op dit moment zijn de oplossingen ofwel te duur, te controversieel of niet voldoende getest vanuit technologisch oogpunt. Desondanks blijft de auto voor Europeanen het meest populaire vervoermiddel, en helaas zorgt deze voorkeur voor talloze problemen, zowel vanuit sociaal oogpunt als wat betreft de bescherming van het milieu, ongelukken met materiële schade en bovenal het verlies van mensenlevens.</p>
      <p sl="ro">Het grootschalige gebruik van intelligente vervoersystemen en, als eerste, van de elektronische stabiliteitscontrole is noodzakelijk. Op deze wijze kunnen duizenden mensenlevens gered worden, kan de vervuiling verminderd worden, het verkeer een betere doorstroming krijgen en kunnen zowel het comfort en de veiligheid van de bestuurder als de verstandhouding tussen medeweggebruikers worden verbeterd. Lidstaten en privé-ondernemers moeten nog actiever betrokken worden in zowel de ontwikkeling als de uitvoering van eSafety-initiatieven, en in het ontwerpen van nieuwe systemen om ongelukken te voorkomen, nieuwe materialen en typen sensoren die zowel de auto’s onderling als de auto’s met de wegen verbinden. Het is duidelijk dat het initiatief voor de “intelligente auto” niet los kan worden gezien van het initiatief voor de intelligente weg. Ik ondersteun zonder enig voorbehoud het voorstel van de Commissie om een programma te lanceren voor de implementatie van coöperatieve rijsystemen en om zekerheid te bieden omtrent de beschikbaarheid van de relevante radiofrequenties, waarvan de voordelen in verschillende landen tijdens experimenten al zichtbaar zijn en waarmee met alle kosten meegerekend resultaten op de lange termijn zullen worden geboekt.</p>
      <p sl="ro">Het is waar dat deze systemen zich voornamelijk richten op de snelwegen en het transeuropees vervoersnet. Ik benadruk dat het over enige tijd onontkoombaar is dat de verschillen tussen de belangrijkste infrastructuren en de andere wegcategorieën verminderen, met name in de nieuwe lidstaten. Het is nodig dat lidstaten de Europese financiering die hen wordt toegewezen op doeltreffende wijze benutten, en tevens andere financiële en technische oplossingen vinden om langetermijnstrategieën op te stellen en in praktijk te brengen voor de tenuitvoerlegging van begeleid en coöperatief rijden in gebieden die ook nog werkelijk problematisch zijn: op nationale, regionale en lokale wegen, ringwegen voor goederenvervoer, op verbindingswegen met agglomeraties van … in voorstedelijke gebieden en in grensoverschrijdende sectoren.</p>
      <p sl="ro">De Europese Commissie en de lidstaten zouden daarnaast hun inspanningen moeten voortzetten om het wettelijk kader voor eCall en voor het alarmnummer 112, de pijlers voor essentiële veiligheid, te harmoniseren en duurzame mobiliteit te versterken in het kader van het welzijn van de Europese burgers.</p>
    </intervention>
    <intervention id="4-025" speaker_id="38845" name="Pierre PRIBETICH" is_mep="True" mode="spoken" nationality="France" birth_date="28-12-1956" birth_place="Roubaix" p_group="Socialist Group in the European Parliament" m_state="FR">
      <p sl="fr">Mijnheer de Voorzitter, commissaris, dames en heren, allereerst wil ik onze collega, Zita Gurmai, complimenteren met haar prestatie, namelijk dit verslag over het initiatief “de intelligente auto”. We zijn ons er terdege van bewust dat mobiliteit in termen van de ontwikkeling van de samenleving een bron is van rijkdom, groei en daaruit volgend van het vermogen om solidariteit tussen gebieden en tussen mensen te bevorderen. Als we duurzame groei willen, moeten we de verschillende vervoermiddelen combineren om de verkeersstroom in steden en op het platteland te verbeteren. Hoewel we onze samenleving zeker niet zoals in het verleden willen opbouwen rondom de auto, blijft het motorvoertuig desalniettemin een zeer belangrijk middel om de intelligente en duurzame mobiliteit waar we naar streven te bereiken. Als we willen dat dat realiteit wordt, moeten we intelligente en duurzame voertuigen ontwerpen die gebaseerd zijn op drie voorwaarden: ze moeten veiliger, schoner en intelligenter zijn. Meer nog dan die principeverklaring moet Europa praktische steun bieden aan dit initiatief door middel van richtlijnen en beleidsmaatregelen die, op de lange termijn, alle elektronische systemen, of ze nu in de lucht hangen of niet, zullen integreren, en het mogelijk zullen maken de processen te controleren en in auto’s te rijden die veiliger en schoner zijn, met een lagere CO2 - en roetuitstoot.</p>
      <p sl="fr">Daarom moeten we autoproducenten stimuleren om zelfs al in dit stadium al deze elektronische systemen in het ontwerp van nieuwe auto’s te introduceren, niet alleen met het oog op een grotere efficiëntie en toegenomen rijgemak, maar daaruit voortvloeiend ook vanwege kostenreductie en een vereenvoudigde productie en installatie.</p>
      <p sl="fr">Als we duurzame mobiliteit willen bereiken, moeten we ook het bereik van deze beleidsmaatregelen breder maken. Onderzoeksprojecten en innovaties moeten uiteindelijk leiden tot intelligente wegen die zorgen voor een grotere veiligheid, lagere energiekosten, contact tussen voertuigen en betere verkeersstromen. De Europese Unie wil de kennismaatschappij en duurzame groei bevorderen. In dit kader mogen deze initiatieven een positie op de voorgrond innemen.</p>
      <p sl="fr">Tot slot wil ik benadrukken dat het absoluut noodzakelijk is om zeer ambitieus te zijn, ambitieuze doelstellingen te stellen en de voorwaarden te creëren voor groei en vooruitgang in Europa. Het Europees Parlement is, terugkomend op het verslag door onze collega Zita Gurmai, ervan overtuigd dat de Commissie op die verwachting en die behoeften zal reageren door een lans te breken voor de intelligente auto en eindelijk de noodzakelijke financiering toe te wijzen om die ambitie waar te maken.</p>
    </intervention>
    <intervention id="4-026" speaker_id="28136" name="Etelka BARSI-PATAKY" is_mep="True" mode="spoken" nationality="Hungary" birth_date="15-09-1941" birth_place="Budapest" p_group="Group of the European People's Party (Christian Democrats) and European Democrats" m_state="HU">
      <p sl="hu">Mijnheer de Voorzitter, ik ondersteun het verslag van de rapporteur, mevrouw Gurmai. Mijnheer de vicevoorzitter, de tijd is aangebroken voor de tenuitvoerlegging van de intelligente vervoersystemen en daarmee voor het openen van een nieuw tijdperk in de geschiedenis van het Europese vervoer. We weten dat de implementatie van intelligente vervoersystemen een van de belangrijkste middelen, we zouden zelfs kunnen zeggen wapens is die tot onze beschikking staan, indien we op adequate wijze willen reageren op de klimaatverandering. Nog maar twee jaar geleden zei ik tijdens een plenaire vergadering van het Europees Parlement dat, naar mijn mening, een van de meest belangrijke uitdagingen waar de vervoerssector vandaag de dag mee wordt geconfronteerd is te zorgen dat intelligente vervoersystemen volop verkrijgbaar zijn in Europa. Vervolgens presenteerde ik een jaar later de herziening van het witboek over het Europese vervoersbeleid aan dit Huis, en het Parlement verleende haar onmiskenbare steun aan intelligent vervoer, zoals ook nu het geval is, als een van de kernprioriteiten van het Europese vervoersbeleid. Waarom boeken we nu dan zo’n trage vooruitgang? De technologie is in ruime mate beschikbaar.</p>
      <p sl="hu">Dit gaat onder andere over de intelligente auto en op ICT gebaseerde beheersystemen voor het stadsverkeer; het European Geostationary Navigation Overlay System (Egnos) zal vanaf 2009 in bedrijf zijn, en het Galileo-systeem vanaf 2013. Een van de grote krachten van de Europese industrie is de automobielsector, waarin we uiterst succesvol zijn in de wereldwijde concurrentiestrijd, niet in het minst dankzij zeer innovatieve kleine en middelgrote ondernemingen die in die sector opereren. Bovendien omspannen de ontwikkelingen in deze sector West- en Oost-Europa in de huidige tijd. In Boedapest zijn bijvoorbeeld twee belangrijke kenniscentra gevestigd die op Europees niveau van belang zijn en die zij aan zij opereren met de Technologische en Economische Universiteit van Boedapest. De sector kent derhalve zekere verplichtingen. Nu is het tijd voor actie van de kant van de Gemeenschap, en vooral van de kant van de lidstaten. In het geval van het programma Equal moet de Gemeenschap er bijvoorbeeld voor zorgen dat de nodige investeringen in de infrastructuur op orde zijn; in het geval van het initiatief van de intelligente auto en infrastructuur, moet de Gemeenschap een gepaste economische omgeving scheppen om de ontwikkeling van beide te stimuleren. Het is natuurlijk niet gemakkelijk om nieuwe technologieën te introduceren, maar we kunnen dit proces helpen bevorderen door weldoordachte openbare aanbestedingen. We hebben een overvloed aan instrumenten tot onze beschikking. We vragen de Commissie een gepaste, sectoroverkoepelende strategie op te stellen om de implementatie van intelligente vervoersystemen te bevorderen.</p>
      <p sl="hu">De burgers van Europa verspillen kostbare minuten en zelfs uren met reizen. Tegelijkertijd vervuilen voertuigen onnodig de atmosfeer en loopt de persoonlijke mobiliteit gevaar, onder andere omdat de prijs van brandstof (benzine/autogas) voor voertuigen die voor dit doel worden gebruikt onbetaalbaar wordt. Intelligent vervoer vormt een zeer belangrijk onderdeel van de oplossing voor deze problemen. Wat de Europese burgers betreft staan mensen nu open voor alle middelen die een oplossing kunnen bieden voor de hier uiteenzette problemen. Laten we daarom actie ondernemen.</p>
    </intervention>
    <intervention id="4-027" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Mijnheer de Voorzitter, commissaris, dames en heren, ik wil graag van deze gelegenheid gebruik maken om mijn oprechte dank uit te spreken aan Zita, onze rapporteur, voor dit verslag. Ik ken jou, Zita, als iemand die als ze iets aanpakt dit doet met snel vernuft, vastberadenheid, intelligentie en daadkracht. Naar mijn idee is dat precies de geest die schuil gaat achter dit verslag.</p>
      <p sl="de">Ik zou ook van de gelegenheid gebruik willen maken om door te gaan op een punt dat mevrouw Grabowska aan de orde stelde. Ik geloof niet dat auto’s voornamelijk bedoeld zijn voor mannen. Ik ben meer geneigd om de tegenovergestelde mening aan te hangen. Als we de bestaande gegevens over dit onderwerp mogen geloven, rijden vrouwen met een meer vooruitziende blik, voorzichtiger en veiliger. Met andere woorden, ze rijden intelligenter, en ik geloof dat dit een van de redenen is waarom het alleen maar goed is dat een vrouw dit verslag heeft opgesteld.</p>
      <p sl="de">Om tot de essentie te komen, we zijn ons er allen van bewust dat wegverkeer een heleboel energie kost en in heel Europa leidt tot de uitstoot van enorme hoeveelheden uitlaatgassen. Het vormt een van de meest grote risico’s voor de mensheid in Europa. Ieder jaar zijn er grote aantallen mensen die sterven of gewond raken bij verkeersongelukken. Het is daarom belangrijk dat de Europese wetgevende macht probeert deze cijfers omlaag te brengen. Het is dus een vereiste dat voertuigen in de waarste zin van het woord intelligenter worden gemaakt, zodat deze zaken in de toekomst niet meer zo vaak kunnen gebeuren.</p>
      <p sl="de">Ik ben van mening dat dit verslag de juiste richting op wijst. Echter, de sleutel tot succes, en daarin ben ik het geheel eens met de heer Rack, is dat deze systemen beschikbaar moeten zijn voor de grote massa autobezitters, dat hun invloed algemeen is en ze niet zoals voorheen een privilege blijven van een kleine groep mensen. Ik denk dat het verslag deze visie ook zeer duidelijk weergeeft. Daarom geloof ik dat het juist is als wij het verslag vandaag aannemen.</p>
    </intervention>
    <intervention id="4-028" speaker_id="28318" name="Emanuel Jardim FERNANDES" is_mep="True" mode="spoken" nationality="Portugal" birth_date="21-01-1944" birth_place="Seixal " p_group="Socialist Group in the European Parliament" m_state="PT">
      <p sl="pt">Mijnheer de Voorzitter, commissaris, allereerst wil ik mevrouw Gurmai bedanken voor haar uitstekende verslag en voor het feit dat ze dit initiatief bekendheid heeft gegeven, waardoor marktspelers en belanghebbenden worden gestimuleerd om mee te doen.</p>
      <p sl="pt">Dit is een ernstig probleem. We kunnen de 42 000 doden in 2005 niet vergeten. Het staat vast in mijn geheugen gegrift dat er in Portugal in 1993 per 1 000 000 inwoners 150 dodelijke ongelukken werden geregistreerd, hoewel dit aantal nu is gedaald.</p>
      <p sl="pt">De bijdrage van dit verslag en het werk van onze collega’s is cruciaal, en er zijn twee aspecten die ik zou willen benadrukken.</p>
      <p sl="pt">Vandaag de dag is mobiliteit van wezenlijk belang voor het functioneren van de Europese samenleving. We zijn allemaal afhankelijk van vervoer in ons dagelijks leven, en de intensiteit van vervoer en mobiliteit leidt tot groeiende sociale en ecologische problemen. Daarom moet er in fases een passend antwoord worden gegeven, maar dit antwoord moet er komen, en nog snel ook. Er moet rekening worden gehouden met de beperkingen waar consumenten en de auto-industrie mee te maken hebben, maar dit moet ons er niet van weerhouden om te streven naar onze doelstelling, namelijk veiligheid.</p>
      <p sl="pt">Informatie is het tweede aspect. Consumenten moeten worden geïnformeerd over intelligente infrastructuren en auto’s. De informatie moet helder en begrijpelijk zijn, en moet op het juiste moment gegeven worden. Autohandelaren en verkoopmedewerkers, alle betrokken instanties, lidstaten, regio’s en lokale autoriteiten dragen op dit gebied een grote verantwoordelijkheid, evenals de media. Een dergelijke samenwerking moet door de Europese Unie worden verzekerd, aangezien we in ons eentje de uiteindelijke doelstelling, zonder twijfel de doelstelling van de Commissie en van onze rapporteur, niet kunnen verwezenlijken.</p>
    </intervention>
    <intervention id="4-029" speaker_id="28292" name="Inés AYALA SENDER" is_mep="True" mode="spoken" nationality="Spain" birth_date="28-03-1957" birth_place="Zaragoza" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, ik wil graag mijn hartelijke complimenten geven aan mijn collega, mevrouw Gurmai, voor het enthousiasme waarmee ze de “fantasieauto” van onze jeugd heeft omgezet in een echte auto voor de toekomst van Europa.</p>
      <p sl="es">Vanzelfsprekend is het de technologie die hierbij op de voorgrond treedt, en alle voorstellen die ze in haar ondernemingsgezinde verslag doet zullen ons helpen om vooruitgang te blijven boeken in de logistieke ontwikkeling waar de Europese Unie zich toe heeft verplicht.</p>
      <p sl="es">Ik geloof ook dat de “intelligente” auto na de bereikte overeenstemming over de tenuitvoerlegging van Galileo een van de initiatieven zal zijn die inhoudelijk iets zullen toevoegen aan de tenuitvoerlegging van Galileo.</p>
      <p sl="es">Gisteren hebben we, zonder verder te gaan, de richtlijn over verkeersveilige infrastructuur aangenomen, die de noodzaak om intelligente en interactieve systemen en voertuigen te ontwikkelen reeds onderstreepte. Als we al beschikken over de infrastructuur, is het intelligente voertuig het enige wat ons klaarblijkelijk nog rest.</p>
      <p sl="es">De intelligente auto zal ook bijdragen aan de preventie en controle van verkeersovertredingen, met name wat betreft de reactie op verkeerslichten, snelheidsbeperkingen en alcoholcontroles. Op het gebied van de verkeersveiligheid is natuurlijk alles wat verband houdt met massasensoren voor voetgangers en andere kwetsbare weggebruikers zeer belangrijk.</p>
      <p sl="es">Commissaris, wat het eSafety-systeem betreft, dat te veel vertraging heeft opgelopen; we hebben al eerder de oproep gedaan dat dit in alle voertuigen moet worden opgenomen, en niet alleen in zeer kostbare voertuigen, en mevrouw Gurmai wil dat dit zo snel mogelijk wordt ingevoerd.</p>
      <p sl="es">We hadden echter ook verwacht dat voertuigen voor beroepsmatig gebruik hierin zouden zijn opgenomen, met name voertuigen die in de landbouw gebruikt worden, waar de geïsoleerde positie van de bestuurder zorgt dat de gevolgen van een ongeluk veel ernstiger zijn als de tijd verder verstrijkt.</p>
      <p sl="es">Ik vraag u, commissaris, wanneer zullen we in staat zijn het eSafety-systeem ook toe te passen in voertuigen voor professioneel gebruik, met name landbouwvoertuigen?</p>
      <p sl="es">De “intelligente” auto moet in elk geval voor iedereen toegankelijk zijn, en deze technologieën moeten worden ondersteund om ze goedkoper en toegankelijk te maken, niet alleen voor de landen die ze het meest nodig hebben, maar voor alle Europese burgers.</p>
    </intervention>
    <intervention id="4-030" speaker_id="26833" name="Milan GAĽA" is_mep="True" mode="spoken" nationality="Slovakia" birth_date="21-01-1953" birth_place="Jarovnice" p_group="Group of the European People's Party (Christian Democrats) and European Democrats" m_state="SK">
      <p sl="sk">In het verslag wordt vastgesteld dat het initiatief “De intelligente auto” niet ten volle kan worden verwezenlijkt zolang het los blijft staan van initiatieven voor intelligente wegeninfrastructuur. Echter, zoals andere collega’s voor mij reeds opmerkten, het kan ook niet worden verwezenlijkt als er geen intelligente bestuurder is die de regels van het wegverkeer begrijpt en beschikt over de benodigde technische kennis.</p>
      <p sl="sk">Als arts wil ik daaraan toevoegen dat een intelligente Europese bestuurder ook veel beter voorbereid moet zijn als het gaat om het verlenen van eerste hulp als er een ongeluk plaatsvindt. Een bestuurder moet permanent opgeleid worden, niet alleen in theorie maar ook door middel van passende praktijkcursussen waarbij een ongeluk wordt gesimuleerd, zodat hij of zij is voorbereid, op de juiste wijze kan reageren en goede eerste hulp kan verlenen, waardoor in de stressvolle situatie van een ongeluk meer levens kunnen worden gered. Aangezien het redden van levens een van de doelstellingen van het hier besproken initiatief is, wil ik dit punt even kort naar voren brengen.</p>
    </intervention>
    <intervention id="4-031" speaker_id="37524" name="Marusya LYUBCHEVA" is_mep="True" mode="spoken" nationality="Bulgaria" birth_date="20-07-1949" birth_place="Mitrovci" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Mijnheer de Voorzitter, mijnheer de commissaris, mevrouw de rapporteur, het is meer dan duidelijk dat we een gemeenschappelijke benadering en een geïntegreerd beleid nodig hebben om de verkeersveiligheid van burgers te garanderen. Hieraan kleven verschillende belangrijke aspecten. Ten eerste preventie, verbetering van de infrastructuur, verbetering van de vaardigheden van bestuurders, de invoering van veilige, technologische innovaties in het ontwerp van auto’s. Vervolgens controle en gedwongen tenuitvoerlegging langs de gehele linie om de verkeersveiligheid te waarborgen. De rapporteur verdient volledige erkenning voor dit initiatief en voor de uitstekende kwaliteit van dit verslag. Verkeersveiligheid is extreem belangrijk voor ons allen, aangezien de maatregelen die moeten worden genomen levens redden. Het initiatief “De intelligente auto” gaat niet alleen over technische oplossingen. Het gaat over minder risico’s en meer veiligheid. Het gaat over in leven blijven, en het leven moet voor alle burgers toegankelijk zijn. De voorbereiding van dit verslag ging hand in hand met een gedegen bewustmakingscampagne, en de rapporteur verdient ook hiervoor complimenten.</p>
    </intervention>
    <intervention id="4-032" speaker_id="28351" name="Tomáš ZATLOUKAL" is_mep="True" mode="spoken" nationality="Czechia" birth_date="03-08-1969" birth_place="Zlín" p_group="Group of the European People's Party (Christian Democrats) and European Democrats" m_state="CZ">
      <p sl="cs">Verkeersveiligheid moet worden ondersteund door hulpsystemen. Deze systemen komen ten gunste van bestuurders, en ze zorgen dat het verkeer efficiënter doorstroomt. Ze zijn erop gericht om rijden eenvoudiger te maken en het risico van concentratieverlies te verkleinen. Intelligente voertuigtechnologie maakt het mogelijk om deze problemen te bestrijden of zelfs geheel uit te bannen. Ik ben het eens met de visie van de rapporteur dat de penetratiegraad van intelligente voertuigsystemen en -toepassingen nog steeds zeer laag is in verhouding tot het potentieel dat ze te bieden hebben. Ik ben er ook van overtuigd dat we deze systemen en toepassingen, zodra het moment zich daarvoor aandient, optimaal moeten weten te benutten. Intelligente auto’s zijn op hun beurt aangewezen op een intelligente infrastructuur, terwijl een “intelligent wegennet” nog even op zich zal laten wachten. Het is zeer duidelijk dat de actieve veiligheidselementen in auto’s bijdragen aan de daling van het aantal dodelijke verkeersongevallen. Het eCall-systeem is een effectieve aanvulling op het totale systeem voor de bescherming van weggebruikers. Ik complimenteer de rapporteur met haar verslag.</p>
    </intervention>
    <intervention id="4-033" speaker_id="photo_generic" name="Antonio Tajani" is_mep="True" mode="spoken">
      <p sl="it">lid van de Commissie . − Mijnheer de Voorzitter, dames en heren, ik denk dat we naar aanleiding van de werkzaamheden van het Parlement, de tekst van de door commissaris Reding – die ik nu vervang – opgestelde mededeling, evenals het excellente werk van mevrouw Gurmai vandaag een belangrijk signaal hebben afgegeven aan de burgers die op de tribune naar ons luisteren, en die in feite de vijfhonderd miljoen Europese burgers vertegenwoordigen, dat de instellingen naar de burgers luisteren en trachten oplossingen te vinden voor burgers, hetgeen de eerste prioriteit moet zijn van dit Parlement, de Raad en de Commissie.</p>
      <p sl="it">Alleen op deze wijze kunnen we de kloof tussen de volkeren van Europa en de instellingen dichten. De beste reactie die we kunnen geven aan de sceptici, degenen die “nee” stemden in de referenda, is te laten zien dat Europa dichtbij zijn burgers staat; we moeten een positieve boodschap uitdragen en de moed hebben om vooruit te willen gaan en iedereen te laten zien dat mensen en de behoeften van burgers onze topprioriteit zijn, en op grond daarvan ben ik, Mijnheer de Voorzitter, verheugd om uw uitnodiging aan te nemen.</p>
      <p sl="it">Verkeersveiligheid zal, wat mij betreft en wat het directoraat-generaal betreft dat rekenschap aflegt bij de Commissie vervoer, voorop staan – dit zei ik in de toespraak waardoor ik in staat was het vertrouwen van dit Huis te winnen, dat ik nogmaals wil bedanken, na de vele jaren dat ik hier al kom, voor het vertrouwen dat het in mij heeft getoond – zoals ik al eerder zei, de veiligheid van burgers: het individu moet centraal staan bij ons initiatief.</p>
      <p sl="it">Ik heb met veel interesse naar dit hele debat geluisterd, en er is vandaag inderdaad van de kant van de instellingen een besluit genomen om oplossingen te bieden, en mensenlevens te redden; ieder leven dat we kunnen redden door ons wetgevend werk, door onze betrokkenheid, is prijzenswaardig werk dat onze verdienste zal zijn. Daarom moeten we er meer vaart achter zetten en daarom deel ik het standpunt van zo veel Parlementsleden die vandaag het belang van intelligente instrumenten en intelligente auto’s hebben onderstreept, hoewel we ons er eerst van moeten vergewissen dat de mens intelligent is, aangezien de eerste verantwoordelijkheid bij de burgers aan het stuur ligt die ervan bewust moeten zijn dat er andere burgers zijn wier leven afhankelijk is van hun handelingen.</p>
      <p sl="it">Technologie moet vanzelfsprekend in dienst staan van de mens, het menselijke en fundamentele element, en om die reden deel ik het standpunt van degenen – en dit zei ik ook tijdens mijn introductierede – die stellen dat bestuurders opgeleid moeten zijn en dat burgers geïnformeerd moeten zijn over de nieuwe middelen die wij dankzij technologie en onderzoek ten dienste kunnen stellen aan burgers. Het zou zinloos zijn om geld uit publieke of private bronnen te spenderen aan onderzoek, als de ontdekkingen die worden gedaan en de initiatieven die tot een succesvol einde worden gebracht niet ten dienste worden gesteld aan burgers om de levens van mensen te redden. Om die reden wil ik nogmaals herhalen dat de sector verkeersveiligheid een prioriteit zal zijn – en dit is een formele toezegging die ik doe aan het Europees Parlement – en een van de belangrijkste opdrachten die de Commissie en de vervoerssector de komende maanden zullen nastreven.</p>
      <p sl="it">Ik zou de vraag die door de heer Pribetich is opgeworpen over het tijdschema kort willen beantwoorden. Op basis van de conclusies van een raadpleging die op 23 mei 2008 aanving, heeft de Europese Commissie een verordening voorgesteld over typegoedkeuringseisen voor de algemene veiligheid van voertuigen waarin staat vermeld dat elektronische stabiliteitscontrolesystemen vanaf 2012 in nieuwe voertuigen geïnstalleerd dienen te worden om de veiligheid van dergelijke voertuigen aanzienlijk te verbeteren. De verordening refereert aan de technische verordeningen die geharmoniseerd zijn in het Wereldforum van de Economische Commissie van de Verenigde Naties voor Europa.</p>
      <p sl="it">Als antwoord op de vraag van mevrouw Ayala Sender over zware voertuigen: het Wereldforum van de VN-ECE voor de harmonisatie van verordeningen over voertuigen nam in november 2007 een tekst aan die betrekking had op de verplichte installatie van ESC (elektronische stabiliteitscontrole) en daarmee verband houdende technische normen. Deze tekst is aangenomen door de Europese Commissie, wat betekent dat het vanaf 2010 verplicht zal zijn om ESC te installeren in nieuwe modellen van de meest gebruikelijke categorieën zware voertuigen.</p>
      <p sl="it">Met betrekking tot de beroepsmatig gebruikte voertuigen waar zij aan refereerde, met name die welke gebruikte worden in de agrarische sector; in Europa vinden helaas nog altijd dodelijke ongelukken plaats die veroorzaakt zijn door landbouwvoertuigen, in enkele gevallen door het onverantwoordelijke gedrag van bestuurders die niet zorgvuldig genoeg rijden. Momenteel is hier nog geen bepaling voor opgesteld, aangezien prioriteit is gegeven aan auto’s en zware voertuigen. Ik verwelkom echter haar suggestie, die betrekking heeft op mijn eigen terrein van deskundigheid, en ik zal deze suggestie doorgeven aan commissaris Reding, aangezien het naar mijn mening een belangrijk voorstel is dat met name in plattelandsgebieden een zekere behoefte vervult. Ik wil nogmaals herhalen dat er in de agrarische sector helaas nog steeds vele dodelijke ongelukken gebeuren die niet op wegen plaatsvinden, maar op boerenland, en we kunnen niet net doen alsof dit geen probleem is.</p>
      <p sl="it">Om die reden bedank ik u, mevrouw Ayala Sender, voor uw suggestie, en ik dank alle collega’s die hebben gesproken; de Commissie, nogmaals – ik ben aan het afronden, Mijnheer de Voorzitter, en ik verontschuldig me indien ik een paar minuten langer ben doorgegaan, maar ik heb het gevoel dat deze zaak voor ons belangrijk genoeg is om de tijd die officieel is vastgesteld ietwat te verruimen. Zoals ik al eerder zei, we verwelkomen het verslag van mevrouw Gurmai, die ik ook wil bedanken voor haar enthousiasme, omdat we moeten laten zien dat we enthousiast zijn over onze betrokkenheid bij het verdedigen van de rechten van de burgers.</p>
      <p sl="it">Ik ben blij met de aanmoedigingen van het Parlement, haar steun voor het eCall-systeem en de maatregelen om de implementatie van dit systeem te bevorderen, en daarom geloof ik dat de uitkomst van het debat van vandaag positief is, omdat de Commissie, het Parlement en naar ik hoop de Raad, Mijnheer de Voorzitter, zijn overeengekomen dat ze aan de kant van de burgers staan door dit streven om zoveel mogelijk mensenlevens te sparen.</p>
    </intervention>
    <intervention id="4-034" speaker_id="23805" name="Zita GURMAI" is_mep="True" mode="spoken" role="rapporteur" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Dank u zeer, Mijnheer de Voorzitter, commissaris, dames en heren, burgers van Europa, dank u zeer voor uw opmerkingen en meningen. Ik denk inderdaad dat dit een nieuw tijdperk is in de geschiedenis van het Europese vervoer, zoals mijn collega Etelka Barsi-Pataky stelde. Het is erg belangrijk dat iedereen die in dit Huis aanwezig is zijn of haar steun heeft geuit voor het verslag; het is evident dat iemand zo groen mogelijk moet zijn om de Fractie van de Groenen/Vrije Europese Alliantie tevreden te stellen, en we zijn zeer verheugd dat ook zij uiteindelijk hun steun hebben verleend aan dit verslag. Ik moet het grote belang hiervan benadrukken. Ik ben het met u eens, commissaris, dat zelfs als we ook maar één leven op de weg redden, we al iets bereikt hebben; ik geloof namelijk dat het belangrijkste wat we als Europese beleidsmakers kunnen doen het beschermen van mensenlevens is. Verschillenden van u hebben de schokkende cijfers geciteerd: 41 600 mensen sterven in het wegverkeer.</p>
      <p sl="hu">Ik bedank u ook voor uw steun omdat iedereen met deze zaak moet instemmen om deze tot een goed einde te brengen. Ik ben bijzonder trots op Viviane Reding en haar team, André en Juhani, die hier aanwezig zijn. Zij hebben dit hele proces in goede banen geleid. Niet alleen gedurende de afgelopen maand, maar gedurende de afgelopen jaren, omdat de technologieën getest moesten worden om te zien of ze ook werkelijk werkten. Kunt u zich nog herinneren dat er een tijd was waarin er nog geen veiligheidsgordels waren, terwijl we ze nu als vanzelfsprekend beschouwen? Of, zoals Robert Evans het stelt, in deze tijd heeft iedere auto een radio. De nieuwe technologieën zullen op een dag net zo vanzelfsprekend zijn als de veiligheidsgordels en radio’s vandaag. We hebben de burgers van Europa nodig, die deze intelligente systemen zullen kopen zodra ze duidelijk hebben gezien wat voor voordelen ze kunnen opleveren. Het is belangrijk om ook de autoproducenten aan onze zijde te hebben, omdat er jaarlijks in Europa 17 miljoen auto’s worden geproduceerd en er in deze sector twee miljoen mensen werkzaam zijn. Het is belangrijk dat de lidstaten in deze zaak achter ons staan, hoewel ik het eens ben met Malcolm Harbour: de Raad is opvallend afwezig.</p>
      <p sl="hu">Het heeft weinig zin dat de Commissie en het Europees Parlement alles doen wat in hun macht ligt als de Raad deze zaak niet voldoende serieus neemt. De Raad moet zich er echter van bewust zijn dat ook hij de burgers van Europa vertegenwoordigt. Laat ons daarom samenwerken. Ik vraag u dit omdat daden meer zeggen dan woorden. Het is in het belang van ons allen te erkennen dat iedereen er profijt bij heeft als we op dit vlak resultaat boeken; we zullen in staat zijn veilig te reizen, het verkeer zal optimaal geregeld zijn, de milieuvervuiling kan worden verminderd en de Europese industrie kan marktleider worden op het gebied van informatie- en communicatietechnologie. Dit biedt ons de mogelijkheid om werkelijk iets te veranderen. Laat ons deze kans niet missen.</p>
      <p sl="hu">Dank u voor uw aandacht. Ik heb er zeer veel vertrouwen in dat commissaris Tajani alles zal doen wat in zijn macht ligt om deze droom werkelijkheid te laten worden.</p>
    </intervention>
    <intervention id="4-035" speaker_id="2099" name="Robert EVANS" is_mep="True" mode="spoken" nationality="United Kingdom" birth_date="23-10-1956" birth_place="Ashford" p_group="Socialist Group in the European Parliament" m_state="GB">
      <p sl="en">Mijnheer de Voorzitter, een motie van orde. Ik heb het Reglement van het Parlement hier niet bij de hand, maar ik ben er zeker van dat uw diensten dit wel hebben, en u derhalve mijn excuses aanvaardt als ik dit naar voren breng. Dit houdt geen verband met het verslag van mevrouw Gurmai, aangezien we hier al over hebben gesproken.</p>
      <p sl="en">Terwijl u aan het woord was, meer specifiek toen mevrouw Gurmai haar verslag samenvatte, merkte ik op dat leden van het publiek op de bezoekerstribune plaatsnamen. Ik verwelkom ze van harte, en ik vind het erg goed en belangrijk dat er mensen op de bezoekerstribune plaatsnemen, maar ik ben me ook bewust van wat er gaat gebeuren zodra ik ga zitten na deze gewichtige toespraak die ik voer, namelijk dat u de zitting onderbreekt tot 12.00 uur, wanneer de stemming zal plaatsvinden.</p>
      <p sl="en">Deze arme mensen, die vele honderden kilometers zijn gereisd om hier te komen, zullen deze morgen niet het voordeel hebben om een debat en een toespraak te horen. Ze krijgen een klein gedeelte van mij te horen, maar ik vraag me af of het mogelijk is voor u en uw assistenten om u nogmaals te wenden tot de bevoegde autoriteiten en een oplossing te zoeken om ervoor te zorgen dat wanneer een debat eindigt om 11.30 uur, zoals vanmorgen, en er tot 14.00 uur niets gepland staat, iets ingevoegd kan worden om het gat van een half uur tussen nu en 12.00 uur ’s middags te dichten, of het nu de dringende zaken zijn van hedenmiddag of iets anders van buitengewoon belang?</p>
      <p sl="en">Ik spreek namens deze circa honderd mensen op de tribune die hier zijn gekomen om mensen te horen spreken, en het enige wat ze op dit moment horen ben ik die twee minuten doorkletst over niets, terwijl ik echter een zeer serieus punt aan de orde stel.</p>
      <a text="(Applaus)"/>
    </intervention>
    <intervention id="4-036" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Mijnheer Evans, u had één, niet twee minuten om het woord te voeren.</p>
      <p sl="nl">We nemen kennis van het idee van de altijd grappige heer Evans.</p>
      <p sl="nl">Voordat ik de zitting beëindig zou ik in ieder geval het goede nieuws met u en de commissaris willen delen dat een aantal uur geleden het Hogerhuis van zo’n belangrijk land als het Verenigd Koninkrijk van Groot-Brittannië en Noord-Ierland het Verdrag van Lissabon heeft geratificeerd. Ik stel me voor dat koningin Elizabeth nu het betreffende document tekent, zodat het Verenigd Koninkrijk, door middel van deze maatregel, het Verdrag van Lissabon ratificeert. Ik denk dat wij allen blij zijn met dit nieuws, ook degenen die niet aanwezig zijn, zelfs als ze hun vlag op hun stoel laten liggen en meestal niet aanwezig zijn in de Kamer als er werk te doen is.</p>
      <p sl="nl">Met dit verheugende nieuws beëindigen we dit debat.</p>
      <p sl="nl">De stemming vindt om 12.00 uur plaats.</p>
      <a text="(De vergadering wordt om 11.30 uur onderbroken en om 12.00 uur hervat)"/>
    </intervention>
  </section>
  <section id="creitem3" title="3. Stemmingen">
    <intervention id="4-039" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Aan de orde zijn de stemmingen.</p>
      <a text="(Voor uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem4" title="3.1. Vervoer van gevaarlijke goederen over land (A6-0227/2008, Bogusław Liberadzki) (stemming)"/>
  <section id="creitem5" title="3.2. Veiligheidsbeheer van wegeninfrastructuur (A6-0050/2008, Helmuth Markov) (stemming)"/>
  <section id="creitem6" title="3.3. Versterking van het reactievermogen van de Europese Unie bij rampen (stemming)">
    <intervention id="4-044" speaker_id="28298" name="Iratxe GARCÍA PÉREZ" is_mep="True" mode="spoken" nationality="Spain" birth_date="07-10-1974" birth_place="Baracaldo" m_state="ES">
      <p sl="es">Mevrouw de Voorzitter, amendement 37 is ingetrokken en zal derhalve niet in stemming worden gebracht.</p>
    </intervention>
    <intervention id="4-045" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Helaas zijn we niet op de hoogte gesteld dat het amendement werd ingetrokken, en op grond daarvan is het toch in stemming gebracht.</p>
      <p sl="nl">Vóór de stemming over amendement 15:</p>
    </intervention>
    <intervention id="4-046" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">Mevrouw de Voorzitter, namens onze fractie en in het belang van het vinden van een compromis en overeenstemming over deze zaak, zijn we bereid het volgende amendement in te trekken, indien de rapporteur een klein mondeling amendement, zoals beschreven in de lijst, accepteert, zodat het minder specifiek wordt door niet op te roepen tot een wettelijk bindende “richtlijn”, maar het gewoonweg te laten staan als het voorstellen van “maatregelen”. Als de rapporteur het hiermee eens is, kunnen we het volgende amendement intrekken.</p>
    </intervention>
    <intervention id="4-047" speaker_id="28586" name="Dimitrios PAPADIMOULIS" is_mep="True" mode="spoken" nationality="Greece" birth_date="21-03-1955" birth_place="Athina" m_state="GR">
      <p sl="el">Mevrouw de Voorzitter, als schrijver van de ontwerpresolutie, die vrijwel unaniem is aangenomen in de Commissie milieubeheer, volksgezondheid en voedselveiligheid, kan ik helaas het voorstel van de heer Bowis niet aannemen, aangezien het door hem voorgestelde mondeling amendement de doelstelling van de tekst drastisch ondermijnt. Mag ik de leden die het met deze visie eens zijn verzoeken te gaan staan?</p>
    </intervention>
    <intervention id="4-048" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Mijnheer Bowis, het lijkt erop dat er meer dan veertig leden zijn opgestaan, dus we kunnen het mondelinge amendement niet in behandeling nemen.</p>
      <a text="(Het mondeling amendement wordt niet in aanmerking genomen)"/>
      <p sl="nl">Vóór de stemming over amendement 35:</p>
    </intervention>
    <intervention id="4-049" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">Mevrouw de Voorzitter, als het niets meer is, laat het dan een kleine oefening zijn. Het mondelinge amendement dat is voorgesteld voor het socialistische amendement is bij wijze van motie van orde, en ik stel het hierbij voor namens onze fractie. We zullen zien of er een kleine vlaag van beweging teweeg kan worden gebracht in de kamer.</p>
    </intervention>
    <intervention id="4-050" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Het is beweging van de ene kant van de Kamer naar de andere!</p>
      <a text="(Het mondeling amendement wordt niet in aanmerking genomen)"/>
    </intervention>
  </section>
  <section id="creitem7" title="4. Welkomstwoord">
    <intervention id="4-052" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Ik wil nu graag een delegatie van de Zwitserse Bondsvergadering verwelkomen op de officiële tribune. De Zwitserse delegatie wordt geleid door mevrouw Brigitta Gadient.</p>
      <a text="(Applaus)"/>
      <p sl="nl">Het is mij een genoegen u allen welkom te heten in het Europees Parlement in Straatsburg waar u vandaag en gisteren deel heeft genomen aan de 27ste interparlementaire vergadering.</p>
      <p sl="nl">Ik weet dat er een aantal interessante discussies hebben plaatsgevonden over ontwikkelingen, de huidige stand van zaken en toekomstige uitdagingen voor de betrekkingen tussen Zwitserland en de EU, waarbij bijzondere nadruk lag op de dialoog tussen de EU en Zwitserland over belastingzaken, het vrije verkeer van personen en ervaringen naar aanleiding van de meest recente uitbreidingen van de EU, grensoverschrijdende dienstverlening en de akkoorden van Schengen en Dublin, de financiële bijdragen van Zwitserland aan de uitbreiding van de EU, en de vrijhandel in landbouwproducten.</p>
      <p sl="nl">Er bestaat een langdurige relatie tussen onze parlementen – bijna drie decennia – die heeft geleid tot de ontwikkeling van een diepgaande kennis aan zowel de zijde van de EU als aan de zijde van Zwitserland. Ik ben ervan overtuigd dat de uitwisseling van meningen die deze week heeft plaatsgevonden onze parlementaire samenwerking verder zal versterken.</p>
      <a text="(Applaus)"/>
    </intervention>
  </section>
  <section id="creitem8" title="5. Stemmingen (voortzetting)">
    <intervention id="4-054" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">We gaan weer over tot de stemmingen.</p>
      <a text="(Voor uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem9" title="5.1. 1 juli 2008, veertig jaar douane-unie (stemming)"/>
  <section id="creitem10" title="5.2. Naar een Europees Handvest betreffende de rechten van de energieconsument (A6-0202/2008, Mia De Vits) (stemming)"/>
  <section id="creitem11" title="5.3. Import van karkassen van gevogelte (stemming)"/>
  <section id="creitem12" title="5.4. Crisis in de visserijsector ten gevolge van de stijging van de dieselprijzen (stemming)"/>
  <section id="creitem13" title="5.5. Voorbereiding van de Top EU/Rusland (26/27 juni 2008) (stemming)"/>
  <section id="creitem14" title="5.6. Toekomst van de sector schapen- en geitenvlees in Europa (A6-0196/2008, Liam Aylward) (stemming)"/>
  <section id="creitem15" title="5.7. Naar een veiligere, schonere en meer doelmatige mobiliteit in Europa; Eerste verslag over “De intelligente auto” (A6-0169/2008, Zita Gurmai) (stemming)"/>
  <section id="creitem16" title="6. Stemverklaringen">
    <intervention id="4-065" speaker_id="28323" name="Oldřich VLASÁK" is_mep="True" mode="spoken" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">Mijnheer de Voorzitter, dames en heren, ik wil mijn stem over de resolutie van het Europees Parlement over de versterking van het reactievermogen van de Europese Unie bij rampen toelichten. De toon van solidariteit en wederzijdse hulp van het document is zeker een stap in de goede richting. Het verslag van Barnier daagt ons uit om praktische maatregelen te nemen, en in dit opzicht toont de Commissie communicatie de weg vooruit. We moeten inderdaad zorgen voor compatibiliteit en de grensoverschrijdende samenwerking tussen de noodhulpmachten van onze landen versterken op verschillende niveaus. Helaas was ik niet in staat om de resolutie te steunen, omdat ons mondeling amendement niet is aangenomen. In dit amendement spreken we ons uit tegen het creëren van wettelijk bindende instrumenten die invloed zouden hebben op nationale wetgeving, nationaal beleid en programma’s en zo het element van solidariteit zouden beïnvloeden. Ik geloof eenvoudigweg dat we een betere bescherming tegen de impact van rampen kunnen bereiken door de noodhulpmachten in onze lidstaten te ondersteunen, door middel van coördinatie en investeringen in hun uitrusting, en niet door het opstellen van nieuwe wetgeving die niets aan het hele proces zal bijdragen en enkel meer bureaucratie zal creëren.</p>
    </intervention>
    <intervention id="4-067" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">De douane-unie heeft sinds 1968 een cruciale rol gespeeld in het behoud en de ontwikkeling van de interne markt. Veertig jaar douane-unie is een aanzienlijke prestatie geweest, en het heeft voordelen gebracht aan de bedrijven en burgers van de EU.</p>
      <p sl="sk">Ik verwelkom de resolutie van mevrouw Arlene McCarthy, namens de Commissie interne markt en consumentenbescherming, op het veertigjarig bestaan van de douane-unie, en ik heb voor de resolutie gestemd.</p>
      <p sl="sk">Dankzij de globalisering en technologische vooruitgang heeft de douane-unie het hoofd moeten bieden aan uitdagingen zoals namaakgoederen, toegenomen import van gevaarlijke producten en de noodzaak om een elektronisch douanesysteem op te zetten. Alleen wederzijdse samenwerking tussen de douaneadministraties en de toezichthoudende autoriteiten op internationaal niveau zal de Europese markt kunnen beschermen tegen de import van gevaarlijke en namaakgoederen, en daarbij de consumtenbescherming versterken. Ik werd hiervan overtuigd toen ik de nationale douaneautoriteiten en douaneadministraties in Praag, Antwerpen, Washington, Peking en Shanghai bezocht.</p>
      <p sl="sk">Deze gedenkdag biedt een goede gelegenheid om douaneambtenaren te bedanken voor hun veeleisende en soms gevaarlijke werk, en om onze waardering te uiten voor de successen die ze hebben behaald in hun strijd tegen gevaarlijke producten, namaakgoederen en piraterij.</p>
    </intervention>
    <intervention id="4-068" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Mevrouw de Voorzitter, dit veertigjarig bestaan lijkt een geschikt moment om een misvatting aan de orde te stellen die naar mijn mening in ons land heeft bestaan sinds uw kiezers en de mijne zo’n 35 jaar geleden stemden voor deelname aan wat zij dachten dat de gemeenschappelijke markt was – een misverstand dat verband hield met het verschil tussen een vrijhandelszone en een douane-unie.</p>
      <p sl="en">Datgene wat de meeste Britten volgens mij verstonden onder de gemeenschappelijke markt was dat er sprake zou zijn van wederzijdse producterkenning; als het toegestaan was om een product in het Verenigd Koninkrijk te verkopen, werd daarmee tevens toestemming verleend om dit in Duitsland, Frankrijk of Spanje te verkopen, en omgekeerd.</p>
      <p sl="en">Maar wat we hiervoor in de plaats hebben gekregen is normalisatie. Iets moet bepaalde ingrediënten bevatten, moet een grootte hebben van niet minder dan “x” en niet meer dan “y”, en zelfs als dat product nooit bedoeld was voor de export, zelfs als het nooit de grens passeert, kan het in het eigen land strafbaar en verboden worden verklaard; en dat gebeurt vaak omdat ergens in de EU een concurrent – net zo vaak in Groot-Brittannië als daarbuiten – die al voldoet aan een totale reeks specificaties, gebruik maakt van de mechanismen van de Europese Unie om zijn eigen kosten door te berekenen aan zijn concurrenten.</p>
      <p sl="en">Ik ben van mening dat het een schande is dat we het oorspronkelijke idee van vrij verkeer van goederen en diensten zijn kwijtgeraakt ten gunste van harmonisatie, waardoor de keuze van consumenten wordt beperkt.</p>
    </intervention>
    <intervention id="4-069" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Mevrouw de Voorzitter, ik ben zeer verheugd om u te zien in de rol van voorzitter.</p>
      <p sl="en">Wanneer ik toespraken houd in mijn kiesdistrict in Londen – voor diegenen van jullie die wel eens vaag gehoord hebben van Londen, de beste stad van de wereld, hoofdstad van het beste land van de wereld – wordt er door mijn kiezers vaak op gewezen dat ze in 1973 dachten dat ze deel gingen uitmaken van een douane-unie. Dan zeg ik: “Begrijpt u de aard van het beest dan niet? Begrijpt u de aard van het Europese project niet? Het gaat allemaal om verdere politieke en economische integratie”.</p>
      <p sl="en">Gedurende mijn eerste week in het Parlement stond de leider van mijn fractie, Hans-Gert Pöttering, op en zei: “Niets mag de Europese integratie in de weg staan; niets mag het Europese project in de weg staan”. Er bestaat dus duidelijk een misvatting over de aard van het project in mijn kiesdistrict.</p>
      <p sl="en">Mijn verzoek aan u, degenen van u in de Kamer die het project steunen, is: wees alstublieft eerlijk over de intenties van het project. Indien u tracht de waarheid over dit project te ontkennen, zullen de mensen het, als ze ernaar gevraagd worden, verwerpen, zoals ze deden bij het referendum in Ierland.</p>
    </intervention>
    <intervention id="4-071" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Mevrouw de Voorzitter, het doet mij ook genoegen om u in de voorzittersstoel te zien zitten.</p>
      <p sl="en">Ik heb vóór amendement 6 gestemd omdat ik van mening ben dat de autorisatie van de import van met chloor behandelde kippen de Europese normen zou ondermijnen, en dit zie ik op twee terreinen gebeuren. Ten eerste ontbreken de wetenschappelijke gegevens over de gevolgen voor milieu en gezondheid van de voorgestelde stoffen. Ten tweede, gezien het beleid waaronder pluimveeproducenten werken, is het onredelijk om twee verschillende standaarden te gebruiken, zowel uit het oogpunt van de producent als, en dit is nog belangrijker, uit dat van de consument.</p>
      <p sl="en">De voorgaande spreker noemde het referendum over het Verdrag van Lissabon in Ierland. Een van de zaken die ik inderdaad in de praktijk tegenkwam bij mijn bezoek aan de kiezers was dat mensen inderdaad bezwaar hebben tegen verschillende normen. Maar vandaag behandelen we dat hier in het Parlement, dus het doet me genoegen dat het Parlement die resolutie heeft aangenomen.</p>
    </intervention>
    <intervention id="4-073" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Mevrouw de Voorzitter, ik ondersteun de door het Parlement aangenomen resolutie ten volle. Nogmaals, een van de zaken waar we in het Parlement vaak over spreken is hoe we kunnen beantwoorden aan de behoeften van burgers. Ik denk dat dit een duidelijke zaak is waarin een antwoord nodig is.</p>
      <p sl="en">De visserijsector verkeert in een crisis omdat de dieselprijs de afgelopen vijf jaar met meer dan driehonderd procent is gestegen, terwijl de prijs van vis gelijk is aan de prijs van twintig jaar geleden. Het resultaat is dus dat vissers niet kunnen overleven; ze leggen hun werk neer, en ik denk dat sommige van onze voorstellen in deze resolutie zullen helpen de situatie te verbeteren.</p>
      <p sl="en">Het doet me genoegen te zien dat het Sloveense voorzitterschap heeft gezegd dit op zich te willen nemen, en ik wil de Raad Visserij verzoeken om tijdens hun bijeenkomst volgende week extra aandacht te schenken aan deze resolutie.</p>
    </intervention>
    <intervention id="4-074" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Mijnheer Kamall, ik veronderstel dat u ons nu iets gaat vertellen over vissers in Londen?</p>
    </intervention>
    <intervention id="4-075" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Mevrouw de Voorzitter, ik denk niet dat er daar nog vissers over zijn, dankzij het gemeenschappelijk visserijbeleid!</p>
      <p sl="en">Zeer bedankt dat u mij de gelegenheid biedt uitleg te geven over de wijze waarop ik over dit belangrijke debat heb gestemd. Maar wat ik mijn collega’s in het Huis zou willen zeggen is: laat ons kijken naar het werkelijke probleem. Zodra er sprake is van een internationale crisis tracht u deze de schuld te geven voor de problemen in de visserijsector. De stijging van de dieselprijs vormt echter niet het werkelijke probleem in de visserijsector. Het is het gemeenschappelijk visserijbeleid, een centraal plansysteem waar de Russen trots op zouden zijn. Ik vind het verbazingwekkend dat collega’s in dit Huis bereid zijn om de Sovjet-economie zo innig te omhelzen.</p>
      <p sl="en">Laat ons een blik werpen op een aantal van de meer succesvolle systemen voor visbehoud in de wereld. Als we bijvoorbeeld kijken naar de systemen in IJsland en Nieuw-Zeeland, kunnen we concluderen dat deze gebaseerd zijn op de regels van de wet en eigendomsrechten en op overdraagbare eigendomsrechten. Indien we het probleem in de visserijsector werkelijk willen oplossen, is het tijd om vertrouwen te hebben in de regels van de wet, in eigendomsrechten en in de vrije markt.</p>
    </intervention>
    <intervention id="4-077" speaker_id="2081" name="Peter SKINNER" is_mep="True" mode="spoken" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mevrouw de Voorzitter, ik wil het niet hebben over dit onderwerp, maar over het voorgaande onderwerp. Ik probeerde uw aandacht te trekken.</p>
      <p sl="en">Ik heb me onthouden van stemming over het onderwerp pluimveekarkassen, vooral omdat ik denk dat er bewijs is dat de beweringen dat we vast moeten houden aan een verbod weerlegt. Ik denk in het bijzonder dat er wetenschappelijk bewijs voorhanden is dat het mogelijk maakt dat dit verbod wordt opgeheven. Niettemin is geen enkel deel van deze discussie hier naar voren gebracht.</p>
      <p sl="en">In plaats daarvan beschikken we in Europa over een zeer kostbaar proces voor het schoonmaken van kippenkarkassen. Dat is het werkelijke probleem, want karkassen die de Europese Unie binnenkomen lijken goedkoper, en worden op grond daarvan sneller verkocht en voldoen blijkbaar aan de wensen van consumenten.</p>
      <p sl="en">Dit gaat niet over gezondheidsclaims, dit gaat over protectionisme. Ik denk dat het een zeer treurige dag is voor Europa dat we dit specifieke debat deze week op zo’n snelle en ingekorte wijze in de vorm van een resolutie door het Parlement hebben gejaagd.</p>
      <p sl="en">Om die reden heb ik afgezien van stemming, en ik ben van mening dat dit een smet werpt op onze relatie met de VS en andere landen.</p>
    </intervention>
    <intervention id="4-079" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">De topconferentie EU/Rusland krijgt terecht een heleboel aandacht. Rekening houdend met de belangrijke geopolitieke positie van Rusland en de voortdurende historische en culturele banden met Europa ondersteun ik de vorming van een sterk politiek partnerschap tussen de EU en de Russische Federatie.</p>
      <p sl="sk">Dit partnerschap zou onder andere moeten bestaan uit wederzijdse hulp in veiligheidsvraagstukken, namelijk de strijd tegen terrorisme en de georganiseerde misdaad, en het overwinnen van belemmeringen voor vrijhandel en vrij verkeer. We moeten er echter niet aan voorbijgaan dat er in de verhouding tussen de Europese Unie en Rusland verschillende problematische knelpunten bestaan. In dit opzicht is het belangrijk voor de EU om met één stem te spreken.</p>
      <p sl="sk">Geen lidstaat die het gemeenschappelijk buitenlands en veiligheidsbeleid serieus neemt zou de bilaterale betrekkingen met Rusland op zodanige wijze vormgeven dat dit de rechtmatige belangen van de lidstaten zou schaden. Op gebieden die verband houden met gevoelige internationale kwesties moeten de EU en Rusland overeenstemming bereiken op basis van inachtneming van het internationaal recht en territoriale integriteit, bijvoorbeeld in het geval van Servië en Kosovo.</p>
      <p sl="sk">Tot slot wil ik zeggen dat de EU Rusland moet bijstaan in het ontwikkelen en versterken van de democratie, de rechtsstaat en de bescherming van de mensenrechten.</p>
    </intervention>
    <intervention id="4-080" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, de topconferentie van de EU en Rusland nadert. Dit is een belangrijke gebeurtenis, en daarom was het debat in ons Parlement over de voorbereidingen zo belangrijk.</p>
      <p sl="pl">De betrekkingen tussen de Europese Unie en Rusland zijn van zeer groot belang voor de stabiliteit, economische groei en veiligheid in Europa en de hele wereld. Deze betrekkingen kregen een nieuwe dimensie na de uitbreiding van de EU met nog twaalf landen, voornamelijk uit Midden- en Oost-Europa. Dit zijn landen die in het verleden in economisch, politiek en militair opzicht nauw verbonden waren met de voormalige Sovjet-Unie.</p>
      <p sl="pl">Tot dusver zijn bilaterale handelsbetrekkingen met individuele landen verplaatst naar het niveau van de EU en Rusland. Desalniettemin probeert Rusland voortdurend buiten de EU om afspraken te maken met individuele landen. Bij deze bilaterale samenwerking wordt frequent verwezen naar bijzondere omstandigheden.</p>
      <p sl="pl">Rusland is een gigantisch land met grootse politieke en militaire aspiraties en met enorme energievoorraden die zijn positie in Europa en de wereld kenmerken. Rusland, dat het Protocol van Kyoto geratificeerd heeft, is een belangrijke partner die zou moeten participeren in maatregelen om de klimaatverandering te bestrijden en andere op milieubescherming betrekking hebbende maatregelen.</p>
    </intervention>
    <intervention id="4-081" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Mevrouw de Voorzitter, in het geval van paragraaf 29, die eindigt met “zal leiden tot een verbetering van de betrekkingen tussen Rusland en Georgië”, ondersteun ik de originele versie, die iets toevoegt en verder gaat: “waaronder de mogelijkheid van een EU-vredeshandhavingsmissie ter plaatse en vervanging van de Russische en de GOS-troepen”.</p>
      <p sl="en">Ik vind het juist op dit moment zeer belangrijk om namens de EU een duidelijke boodschap af te geven, namelijk dat we bereid zijn een concrete belofte te doen in de vorm van een vredeshandhavingsmissie in Abchazië.</p>
    </intervention>
    <intervention id="4-083" speaker_id="28512" name="Jim ALLISTER" is_mep="True" mode="spoken" nationality="United Kingdom" birth_date="02-04-1953" birth_place="Crossgar" p_group="Non" m_state="GB">
      <p sl="en">Mevrouw de Voorzitter, ik heb voor dit verslag gestemd omdat ik, net als bij andere sectoren, met zorg zie dat de productie van schapenvlees in de EU afneemt ten opzichte van een groeiende golf importgoederen.</p>
      <p sl="en">Het gaat hierbij niet alleen om de inkomsten van boeren, maar tevens om milieuvraagstukken die hierop van toepassing zijn, aangezien schapen van alle dieren die als vee worden gehouden waarschijnlijk het meest bijdragen aan het natuurlijk onderhoud van minder vruchtbare stukken grond en aan het handhaven van de biodiversiteit.</p>
      <p sl="en">Wanneer er minder schapen worden gehouden zal dit tot gevolg hebben dat veel hoger gelegen en minder bevoorrechte gebieden in ecologisch opzicht achteruitgaan. Op grond hiervan is het noodzakelijk om deze sector te ondersteunen en na te denken over aan natuurbehoud gerelateerde subsidies om deze steun te verwezenlijken.</p>
      <p sl="en">Ik ben tevens van mening dat een goed etiketteringsbeleid, waarbij het land van herkomst op het etiket wordt vermeld, de toename van de consumptie van lokaal lamsvlees, met name in het kader van de groeiende import, bijzonder zou kunnen bevorderen.</p>
      <p sl="en">Als laatste leidt de haast van de Commissie bij de invoering van elektronische identificatie er toe dat de sector, die naar aanleiding van de onrendabele opbrengsten al afneemt, nog meer kosten krijgt opgelegd. Een dergelijke identificatie zou hoogstens op vrijwillige basis moeten plaatsvinden voor iedere lidstaat en regio.</p>
    </intervention>
    <intervention id="4-084" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Mevrouw de Voorzitter, ik ben het eens met de voorgaande spreker over de elektronische identificatie. Het moet zeker op basis van vrijwilligheid zijn.</p>
      <p sl="en">Ik ondersteunde amendement 4, want ik wil de Commissie en de Raad verzoeken om te overwegen of er enige vorm van Gemeenschapsfinanciering kan worden geïntroduceerd voor het elektronisch identificatiesysteem. De sector geiten-, schapen- en lamsvlees bevindt zich in een crisis, en kan zich zeker niet veroorloven om nog meer kosten in de schoenen geschoven te krijgen.</p>
      <p sl="en">Mijn voorkeur zou zeker zijn uitgegaan naar amendement 1 – maar dit viel vanzelfsprekend weg bij de aanneming van amendement 4 – waarin werd aanbevolen dat de tenuitvoerlegging van het elektronisch identificatiesysteem ten vroegste tot 2012 zou moeten worden uitgesteld. Ik ben het, zoals ik al eerder zei, eens met de voorgaande spreker dat de bureaucratie en kosten die met dit systeem gepaard gaan veel zwaarder wegen dan eventuele voordelen.</p>
    </intervention>
    <intervention id="4-085" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Mevrouw de Voorzitter, zoals ik gisteravond al zei, dit is een zeer goed verslag. Helaas wees de commissaris gisteravond de mogelijkheid af dat de Commissie zou instemmen met het voorstel van de rapporteur om een uitvoeringstaakgroep in te stellen om toezicht te houden op de sector.</p>
      <p sl="en">Nu ben ik geen groot voorstander van taakgroepen, omdat het er hier van wemelt; iedere keer als we een probleem hebben zetten we een taakgroep op, en vervolgens hoor je er geen woord meer van.</p>
      <p sl="en">Ik denk echter dat als we beter hadden samengewerkt voordat we naar deze Kamer kwamen, we een stevig voorstel hadden kunnen presenteren dat gewerkt zou hebben voor de sector en deze van dienst zou zijn geweest.</p>
      <p sl="en">Nu hebben we niets. We hebben elektronische identificatie. We hebben niet wat we hadden gevraagd, dat het uitgesteld zou worden tot 2012. De sector kan het niet bekostigen. Maar ik denk dat we hierop terug zullen komen; het laatste woord is hierover nog niet gevallen, omdat we de schapensector in heel de Europese Unie moeten beschermen.</p>
    </intervention>
    <intervention id="4-088" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Het vervoer van gevaarlijke goederen is al vele malen besproken, en als gevolg hiervan zijn de veiligheidsnormen geleidelijk verduidelijkt en vereenvoudigd. Tezamen met het verslag van de heer Liberadzki zal de bestaande wetgeving over het vervoer van gevaarlijke goederen daarom een solide basis vormen voor met name de doelstelling van de richtlijn, die is uitgebreid met het vervoer via binnenwateren. Ik complimenteer de onderhandelaars met het bereiken van overeenstemming, die het mogelijk zal maken dit verslag bij tweede lezing af te sluiten.</p>
      <p sl="pt">De uitbreiding van de richtlijn met de binnenwateren omvat een aanpassingsperiode van twee jaar voor lidstaten, die in staat zullen zijn het vervoer van gevaarlijke goederen op hun grondgebied te reguleren of verbieden om andere redenen dan vanwege de veiligheid tijdens het transport.</p>
      <p sl="pt">Het moet derhalve worden benadrukt dat deze wetgeving een voorbeeld is van onze inspanningen om het vervoer van gevaarlijke goederen in de Europese Unie steeds effectiever en veiliger te maken, door onnodige bureaucratie en extra kosten, of voorschriften die het beleid niet efficiënter maken, uit te bannen.</p>
    </intervention>
    <intervention id="4-089" speaker_id="28457" name="Luca ROMAGNOLI" is_mep="True" mode="written" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">Mevrouw de Voorzitter, dames en heren, eerlijk gezegd is er zeer weinig aan te merken over het uitstekende verslag van de heer Liberadzki over het vervoer van gevaarlijke goederen in het binnenland. Ik heb in de commissie voor het verslag gestemd, en ik bevestig mijn stem hier.</p>
      <p sl="it">Hoe meer de intramurale handel toeneemt, zoals de handel tussen de listaten van de Europese Unie, hoe nuttiger het naar mijn mening is dat dergelijke handelsstromen vergelijkbaar zijn, met name met betrekking tot veiligheid, maar ook met betrekking tot controles en de daaraan verbonden administratieve procedures. Het zou bovendien niet verstandig zijn om zo’n technische tekst te bekritiseren, laat staan te verwerpen, waarover een uitgebreide raadpleging heeft plaatsgevonden waarbij zoveel deskundigen van de lidstaten betrokken waren die hierover kwalitatief advies hebben uitgebracht.</p>
    </intervention>
    <intervention id="4-090" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Ik steun dit verslag ten volle. Jaarlijks wordt er een enorme hoeveelheid aan gevaarlijke goederen in de Europese Unie via de binnenwateren vervoerd, zoals bijvoorbeeld chloor en benzine. Hiervoor zijn nog geen regels opgesteld, terwijl er wel wetgeving is voor het vervoer van gevaarlijke stoffen over de weg en per spoor.</p>
      <p sl="nl">Wetgeving voor het transport van gevaarlijke stoffen per schip is hard nodig. Niet alleen om de veiligheid te garanderen, maar ook om de bescherming van milieu en de volksgezondheid Europees te regelen. Veel van dit soort vervoer is namelijk grensoverschrijdend. Bovendien zijn de Europese regels ook in het voordeel van ondernemers die nu in verschillende lidstaten aan uiteenlopende, nationale eisen moeten voldoen. Transport via binnenwateren zorgt bovendien voor minder uitstoot aan broeikasgassen. Het is dus erg belangrijk de eisen voor de verschillende manieren van transport op elkaar af te stemmen. Op die manier wordt het aantrekkelijker om meerdere vervoerswijzen met elkaar te combineren. Bijvoorbeeld door een deel van het traject per spoor af te leggen, om de vracht vervolgens per schip verder te transporteren. Dat is niet alleen efficiënt, maar vooral ook duurzaam. Ik hoop daarom dat vervoersbedrijven daadwerkelijk vaker voor een combinatie van verschillende vervoerswijzen zullen kiezen.</p>
    </intervention>
    <intervention id="4-092" speaker_id="28277" name="Stanisław JAŁOWIECKI" is_mep="True" mode="written" nationality="Poland" birth_date="26-12-1946" birth_place="Tanvald " p_group="Group of the European People's Party (Christian Democrats) and European Democrats" m_state="PL">
      <p sl="pl">Ik heb niet gestemd over het verslag van de heer Helmut Markov over veiligheidsbeheer van wegeninfrastructuur. De reden is dat dit verslag overduidelijk indruist tegen het subsidiariteitsbeginsel: een grotere eenheid moet geen functies uitvoeren die kunnen worden uitgevoerd door een kleinere eenheid. Dit beginsel moet met de grootst mogelijke zorg worden gehandhaafd. Helaas heb ik zelfs in dit Huis vaak meegemaakt dat dit beginsel werd geschonden. Ik hoop dat we er in dit geval in zijn geslaagd het beginsel ten minste gedeeltelijk veilig te stellen, maar hoeveel tijd dit heeft gekost! Ons wetgevend werk was niet gericht op het creëren van goede wetgeving, maar op het aanpassen van een armoedig wetgevingsvoorstel. Ik verkeer echter niet in de illusie dat dit de laatste aanval zal zijn op het subsidiariteisbeginsel. Dit is ronduit paradoxaal, aangezien deze aanvallen afkomstig zijn uit dezelfde hoek als de hevigste uitingen van kritiek van Ierland, een land dat enige dagen geleden het Verdrag van Lissabon heeft verworpen. Mensen leggen gewoonweg niet het verband dat de burgers van dat land juist “nee” zeiden omdat het bekend is dat dit beginsel regelmatig geschonden wordt door de Europese Unie. Juist dit voorbeeld van Ierland zou ons ervan bewust moeten maken dat we subsidiariteit niet simpelweg kunnen negeren, of het opofferen voor zogenaamde hogere doelen, zoals verkeersveiligheid. Na verloop van tijd, en eerder vroeger dan laat, zal dit weer opspelen en ons achtervolgen.</p>
    </intervention>
    <intervention id="4-093" speaker_id="28457" name="Luca ROMAGNOLI" is_mep="True" mode="written" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">Mevrouw de Voorzitter, dames en heren, ik zal voor het verslag van de heer Markov stemmen. Dit is naar mijn mening een zeer veelomvattend voorstel waarin zeer uiteenlopende aspecten zijn opgenomen die erop zijn gericht om te verzekeren dat rekening wordt gehouden met de veiligheid in alle fases van het bestaan van de wegeninfrastructuur: van de planning tot het ontwerp en het gebruik.</p>
      <p sl="it">Ik ben het eens met het respect voor het subsidiariteitsbeginsel in het voorstel, en laat het aan het oordeel van de lidstaten over om te besluiten hoe intensief “veiligheidseffectanalyses van wegen”, veiligheidsaudits van wegen en veiligheidsinspecties worden toegepast.</p>
      <p sl="it">De aanneming van een wetgevend instrument dat gericht is op een veilige ontwikkeling van het wegennet, door middel van een niet te inflexibele benadering, moet worden gezien als een positief resultaat, waarvan de effecten afhankelijk zijn van de intensiteit waarmee dit wordt toegepast. Ik ben echter wel van mening dat het essentieel is om bindende minimumnormen vast te stellen waar niet van mag worden afgeweken en die in alle lidstaten moeten worden toegepast.</p>
    </intervention>
    <intervention id="4-095" speaker_id="28132" name="Richard ASHWORTH" is_mep="True" mode="written" nationality="United Kingdom" birth_date="17-09-1947" birth_place="Folkestone" p_group="European Conservatives and Reformists Group" m_state="GB">
      <p sl="en">Britse conservatieven weten hoe rampzalig de effecten van een natuurramp kunnen zijn. Als gevolg van de overstromingen in het Verenigd Koninkrijk afgelopen jaar zijn we ons bewust van de humanitaire, economische en milieuschade die hierdoor kunnen worden veroorzaakt. We begrijpen ook welke gevolgen dergelijke natuurrampen kunnen hebben voor andere landen.</p>
      <p sl="en">Desalniettemin zijn wij van mening dat individuele lidstaten het best in de gelegenheid zijn om snel en op adequate wijze te reageren op rampen die binnen hun eigen grondgebied plaatsvinden. Wij geloven dat de oprichting van een Europese noodhulpmacht voor civiele bescherming slechts het reactievermogen zou vertragen door de toevoeging van een extra bureaucratische verplichting. Wat de getroffenen nodig hebben is een tijdige en noodzakelijke interventie, en niet nog meer bureaucratie.</p>
      <p sl="en">Tot slot kunnen we niet instemmen met verdere EU-wetgeving op het gebied van rampenpreventie en het reactievermogen bij rampen. Wij zijn van mening dat er reeds geschikte wetgeving bestaat op zowel het niveau van de lidstaten als op EU-niveau, en dat financiële hulp reeds beschikbaar is door middel van het Solidariteitsfonds, dat ertoe dient om schade die structureel en langdurig van aard is te verlichten.</p>
      <p sl="en">Door tijdens de eindstemming deze resolutie te ondersteunen willen we tevens verhelderen dat we vóór de amendementen gestemd hebben waarin werd verzocht verwijzingen naar een noodhulpmacht voor civiele bescherming en verdere EU-wetgeving op dit gebied te schrappen.</p>
    </intervention>
    <intervention id="4-096" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Ik stem resoluut vóór deze ontwerpresolutie over de versterking van het reactievermogen van de Unie bij rampen.</p>
      <p sl="it">Als lid van de Parlementaire Commissie ontwikkelingssamenwerking heb ik de gelegenheid gehad om enkele van ‘s werelds meest arme en tot rampen veroordeelde gebieden te bezoeken, die in sommige gevallen getroffen waren door catastrofale natuurrampen (zoals in het geval van de tsunami). Ik zou deze gelegenheid willen benutten om het eersteklas werk van onze commissaris ontwikkelingssamenwerking, Louis Michel, te onderstrepen, die altijd op vlugge en efficiënte wijze besloot om solidariteit te tonen en samenwerking aan te bieden als deze tragische gebeurtenissen plaatsvonden.</p>
      <p sl="it">Zoals in de resolutie naar voren wordt gebracht zijn de procedures die zijn vastgelegd in ons wetgevingskader echter nog altijd te ingewikkeld: de werkwijzen moeten worden vereenvoudigd en er moeten voldoende middelen opzij worden gezet voor noodsituaties die helaas zullen blijven plaatsvinden. Het Parlement geeft vandaag een duidelijk signaal in die richting. Nu moeten we van woorden op daden overgaan.</p>
    </intervention>
    <intervention id="4-097" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Ondanks dat wij vóór hebben gestemd, betreuren wij het dat sommige van onze voorstellen niet zijn aangenomen, met name het voorstel waarin het van wezenlijk belang werd geacht om speciale aandacht te schenken aan de minder bedeelde of “convergentieregio’s” in het geval van natuurrampen, in verband met het regelen van de structuurfondsen, of die voorstellen waarin het belang werd onderstreept van het handhaven van de geschiktheid van rampen op regionale schaal voor het Europees Solidariteitsfonds en de aanpassing van dit fonds aan de specifieke aard van natuurrampen zoals droogte en brand, in termen van tijdslimieten en passende acties.</p>
      <p sl="pt">We vinden het echter positief dat andere voorstellen wel zijn aangenomen met betrekking tot de erkenning van natuurrampen in het Middellandse-Zeegebied, namelijk droogte en bosbranden. Hulpmechanismen voor de getroffen mensen en voor herbebossing, die ook bijdraagt aan de preventie van nog meer grootschalige rampen zijn echter vereist, evenals een door de EU gefinancierd publiek agrarisch verzekeringsstelsel om boeren een minimuminkomen te garanderen in het geval van nationale rampen zoals droogte, brand of overstromingen.</p>
      <p sl="pt">Het gemeenschappelijk landbouwbeleid moet radicaal worden aangepast, zodat kleine en middelgrote boeren en familiebedrijven worden gesteund, en tevens de agrarische productie, biodiversiteit en bepaald gebruik van het land wordt gestimuleerd.</p>
    </intervention>
    <intervention id="4-098" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Wij zijn van mening dat er een kader voor samenwerking tussen lidstaten moet worden opgericht voor preventie, bestrijding en minimalisering van de gevolgen van rampen. Wij zijn het echter onder andere niet eens met het oprichten van een Europese noodhulpmacht voor civiele bescherming (vooral als het een militaire dimensie heeft), aangezien capaciteiten en operationele hulpbronnen op dit gebied ondergeschikt moeten zijn aan de rechtspraak van de lidstaten, die moeten zorgen voor de hulpmiddelen en strategieën om snel te kunnen reageren op de hulpvraag en die het eigen grondgebied beter kennen.</p>
      <p sl="pt">Wij beschouwen het als positief dat onze voorstellen zijn aangenomen, waarin de volgende aanbevelingen zijn gedaan:</p>
      <p sl="pt">Erkenning op Gemeenschapsniveau van het specifieke karakter van natuurrampen in het Middellandse-Zeegebied, zoals droogte en bosbranden, en de hieruit voortvloeiende aanpassing van de middelen van de Gemeenschap in termen van preventie, onderzoek, risicobeheer, civiele bescherming en solidariteit, teneinde de reactie van iedere lidstaat te verbeteren;</p>
      <p sl="pt">De noodzaak tot een ruimere financiering van preventiemaatregelen door de Gemeenschap.</p>
      <p sl="pt">We betreuren echter de afwijzing van de hierna volgende voorstellen van onze hand:</p>
      <p sl="pt">Onderstrepen hoe belangrijk het is dat regionale rampen in aanmerking blijven komen voor het Europees Solidariteitsfonds;</p>
      <p sl="pt">De aanbeveling van de aanpassing van het Europees Solidariteitsfonds aan het specifieke karakter van natuurrampen zoals droogte en brand met betrekking tot tijdslimieten en acties of maatregelen die voor financiering in aanmerking komen.</p>
    </intervention>
    <intervention id="4-099" speaker_id="4340" name="Margie SUDRE" is_mep="True" mode="written" nationality="France" birth_date="17-10-1943" birth_place="Vinh " p_group="Group of the European People's Party (Christian Democrats) and European Democrats" m_state="FR">
      <p sl="fr">Ik verwelkom het initiatief van de Commissie om eindelijk een document tot stand te brengen over een verbeterde samenhang, doeltreffendheid en zichtbaarheid van het reactievermogen van de EU bij natuurlijke of door de mens veroorzaakte rampen.</p>
      <p sl="fr">Desondanks vind ik het jammer dat dit nog altijd geen echt praktisch voorstel is dat het vermogen van Europa op het gebied van civiele bescherming waarschijnlijk een stimulans geeft, onder andere door middel van preventie en een snelle reactie, in het geval van grote crises die binnen of buiten de Europese Unie plaatsvinden.</p>
      <p sl="fr">Ik bedank mijn collega’s voor het steunen van mijn amendement over het gebruik van de deskundigheid met betrekking tot de geografische ligging van de ultraperifere gebieden en de landen en gebieden overzee.</p>
      <p sl="fr">Dankzij die overzeese gemeenschappen is Europa aanwezig naast de Afrikaanse kust (de Canarische eilanden, Madeira), in de Indische Oceaan (Réunion), dichtbij het Amerikaanse continent (Guyana, Guadeloupe, Martinique, de Azoren), en niet te vergeten in de landen en gebieden in de Grote Oceaan (Frans-Polynesië, Nieuw-Caledonië).</p>
      <p sl="fr">De overzeese gebieden van Europa zouden kunnen fungeren als basis voor het opslaan van essentiële producten en primaire logistiek. Dat zou het gemakkelijker maken de beschikbare Europese humanitaire en materiële hulpbronnen te voorspellen wanneer een dringende interventie buiten de Europese Unie noodzakelijk is.</p>
    </intervention>
    <intervention id="4-100" speaker_id="4513" name="Geoffrey VAN ORDEN" is_mep="True" mode="written" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Een verbeterde coördinatie en de bereidheid tot gezamenlijke hulp van organisaties in Europese landen die hulp bieden bij rampen is vanzelfsprekend zeer waardevol. De Europese Commissie maakt echter opnieuw van de gelegenheid gebruik om de eigen zaak en verantwoordelijkheden uit te breiden, in dit geval om “een kennisbasis te ontwikkelen, lacunes op te vullen”, enzovoort. Tegen de wens van de Britse conservatieven omvat het verslag tevens een verzoek voor juridisch bindende instrumenten. Om die redenen heb ik niet gestemd.</p>
    </intervention>
    <intervention id="4-102" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Ondanks de positieve beoordeling van veertig jaar douane-unie in het verslag delen veel productiesectoren, met name in Portugal, deze mening niet. Zij staan er zelfs lijnrecht tegenover, want zij weten dat de volledige opening van grenzen – uit naam van vrije concurrentie – heeft geleid tot zeer onrechtvaardige situaties en structurele achterstanden heeft verergerd dankzij de onevenredige ontwikkeling tussen de verschillende landen.</p>
      <p sl="pt">Aan deze ongelijkheid in de productiecapaciteit en in de ontwikkeling van het productieproces zijn andere maatregelen, soorten beleid en instrumenten toegevoegd die de situatie hebben verergerd, waaronder primair de vorming van de interne markt, de internationale liberalisering van de handel, het stabiliteitspact binnen de economische en monetaire unie en het neoliberalisme van de Strategie van Lissabon.</p>
      <p sl="pt">Als gevolg hiervan is de oorspronkelijke kern van het verslag onacceptabel, hoewel het enkele positieve voorstellen omvat voor versterkte samenwerking. Dit is de reden voor onze stem tegen het verslag.</p>
    </intervention>
    <intervention id="4-103" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Onze visie ten opzichte van deze resolutie is positief, aangezien we het gemeenschappelijk handelsbeleid en de douanewetgeving ondersteunen als een eerste vereiste voor het functioneren van de interne markt. We willen er echter op wijzen dat we uiterst kritisch zijn over veel van de handelsovereenkomsten die de EU in werkelijkheid heeft gesloten met derde landen.</p>
    </intervention>
    <intervention id="4-104" speaker_id="photo_generic" name="Kartika Tamara Liotard, Erik Meijer, Søren Bo Søndergaard en Eva-Britt Svensson" is_mep="True" mode="written">
      <p sl="en">Hoewel we de samenwerking tussen de lidstaten ter voorkoming van de import van gevaarlijk speelgoed, gevaarlijke medicijnen en andere illegale of gevaarlijke producten volledig ondersteunen, en de samenwerking met handelspartners om dit doel te verwezenlijken ook onze volle steun geniet, kunnen we niet vóór deze resolutie stemmen, aangezien de douane-unie een ernstige invloed heeft op de ontwikkeling van de handel in landen.</p>
      <p sl="en">De EU gebruikt de douane-unie als een instrument om gunstige handelsovereenkomsten af te sluiten met ontwikkelingslanden, terwijl zij tegelijkertijd hoge tarieven oplegt voor producten die worden beschouwd als ongewenste concurrentie voor EU-producten. Dit beleid belemmert het vermogen voor economische groei in ontwikkelingslanden.</p>
    </intervention>
    <intervention id="4-106" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit verslag begint met het ondersteunen van de grote verscheidenheid aan liberaliseringspakketten voor de elektriciteit- en gasmarkten en dringt aan op hun privatisering, alhoewel het strategische sectoren zijn voor ontwikkeling en sociale vooruitgang. Zoals welbekend heeft de toepassing van deze pakketten in Portugal geleid tot meer problemen met de levering en hogere prijzen voor de consument, evenals tot een toename van de werkeloosheid en onzekerheid omtrent banen in deze sector.</p>
      <p sl="pt">De Europese Commissie tracht nu deze problemen te verdoezelen door middel van een zelf gecreëerde strategie door de presentatie van een “Europees Handvest betreffende de rechten van de energieconsument”. Ondanks het beperkte aantal rechten waarnaar wordt verwezen zijn we het niet oneens met dit handvest. De vraag is echter of dit wordt aangehangen door de heersende economische groepen binnen de sector, waaraan het Gemeenschapsbeleid zich steeds meer ondergeschikt maakt. Vandaar onze onthouding bij de eindstemming over dit verslag.</p>
    </intervention>
    <intervention id="4-107" speaker_id="28275" name="Małgorzata HANDZLIK" is_mep="True" mode="written" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="pl">Het verslag dat is aangenomen over een Europees Handvest betreffende de rechten van de energieconsument vergroot de rechten van energieconsumenten aanzienlijk. Er zal meer informatie beschikbaar worden gesteld aan de consument, waardoor het gemakkelijker zal worden te kiezen tussen aanbieders en verschillende aanbodmogelijkheden. Het handvest is een zeer belangrijke stap in de liberalisering van de energiemarkt.</p>
      <p sl="pl">Ik ben ervan overtuigd dat duidelijkere en beter leesbare informatie voor consumenten deze de mogelijkheid zal bieden de beste keuzes te maken. Dit is vooral van belang wanneer energieprijzen continu stijgen en een onderwerp van groeiende zorg worden voor de consument.</p>
      <p sl="pl">Als gevolg van de oplossing die is aangenomen zal het gemakkelijker zijn om het aanbod en het werkelijke energieverbruik te vergelijken, waardoor consumenten gestimuleerd worden om van aanbieder te veranderen als ze ontevreden zijn met de geboden diensten. Het gevolg hiervan is werkelijke concurrentie tussen energieleveranciers, een grotere interesse in klanttevredenheid en betere mogelijkheden voor consumenten om invloed uit te oefenen op de besluiten die gemaakt worden door energiebedrijven.</p>
      <p sl="pl">Ik geloof dat het Handvest betreffende de rechten van de energieconsument langzaam maar zeker zal bijdragen aan het veranderen van de energiemarkt, iets waar we al zo lang naar hebben uitgekeken. Laat ons niet vergeten dat consumenten het meest belangrijke onderdeel zijn van de interne markt, en dat zij verwachten dat wij daadwerkelijke veranderingen tot stand brengen.</p>
    </intervention>
    <intervention id="4-108" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik stemde voor het verslag van mevrouw De Vits over het Europees Handvest betreffende de rechten van de energieconsument. Gezien de almaar hogere energieprijzen is het noodzakelijk het aanbod voor burgers met een lager inkomen en voor mensen die in afgelegen gebieden wonen te waarborgen, waar energiemarkten kleiner en niet concurrerend zijn. Lidstaten moeten zo snel mogelijk actie ondernemen om deze groepen consumenten duidelijk te definiëren en maatregelen, zoals sociale tarieven, te bevorderen en te ondersteunen zodat ze toegang blijven houden tot elektriciteit en aardgas.</p>
      <p sl="ro">Ik stemde voor de amendementen 3, 4, 5, 6 en 7 die werden ingediend door de Fractie van Europese Deskundigen. Zij stelden dat het noodzakelijk is om sociale tarieven te introduceren, consumenten ieder kwartaal te informeren over het eigen energieverbruik, en riepen op het publiek te informeren over de bepalingen van het Europees Handvest betreffende de rechten van de energieconsument. Ik betreur het dat deze amendementen niet zijn aangenomen.</p>
      <p sl="ro">De bescherming van energieconsumenten moet ook in de toekomst kunnen rekenen op gezamenlijke acties van de Europese Unie en de lidstaten. Het Europees Handvest betreffende de rechten van de energieconsument is een middel om de burgers te ondersteunen zodat ze op een meer efficiënte en eenvoudige wijze informatie kunnen verkrijgen over hun rechten.</p>
    </intervention>
    <intervention id="4-109" speaker_id="4513" name="Geoffrey VAN ORDEN" is_mep="True" mode="written" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Ik ben er een overtuigd voorstander van dat consumenten in staat worden gesteld om verzekerd te zijn van veilige, betrouwbare en duurzame gas- en elektriciteitsvoorraden tegen redelijke prijzen. Nationale regelgevende autoriteiten moeten hierin een belangrijke rol spelen. Echter, ik verzet me tegen de inspanningen van de Europese Commissie om zich op dit terrein te bewegen, om haar macht uit te breiden en ontheffingen te verlenen door middel van “onderzoeken”, een “handvest” en “harmonisatie”, en ik erken het concept van “burger van de Unie” niet. Om die redenen heb ik niet gestemd.</p>
    </intervention>
    <intervention id="4-111" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Wij beschouwen het als positief dat het Europees Parlement kritiek heeft geleverd op het voorstel van de Europese Commissie waarin wordt getracht de regelgeving over het op de markt brengen van pluimveevlees te wijzigen, waarbij enkel dat vlees mag worden verhandeld dat een antibacteriële behandeling heeft ondergaan voor menselijke consumptie.</p>
      <p sl="pt">In de praktijk wordt met dit voorstel van de Europese Commissie enkel getracht te beantwoorden aan het verzoek van de Verenigde Staten om de import van Amerikaans pluimveevlees, dat is behandeld met chemische of antibacteriële stoffen, toe te staan.</p>
      <p sl="pt">De Europese Commissie veronachtzaamt derhalve het voorzorgsbeginsel en slaat geen acht op het aannemen en versterken van de normen voor voedselveiligheid en hygiëne die reeds bestaan op EU-niveau. Deze zijn van een veel hoger niveau dan de normen in de VS, waar alleen gebruik wordt gemaakt van een goedkope oplossing aan het einde van de keten waarvan de VS nu wil dat de Europese Unie deze accepteert, zodat de Amerikaanse producten in heel Europa kunnen worden verkocht.</p>
      <p sl="pt">We hopen daarom dat de Raad het voorstel van de Europese Commissie niet aanneemt.</p>
    </intervention>
    <intervention id="4-112" speaker_id="28142" name="Nils LUNDGREN" is_mep="True" mode="written" nationality="Sweden" birth_date="13-07-1936" birth_place="Skövde" p_group="Independence/Democracy Group" m_state="SE">
      <p sl="sv">Het is niet bewezen dat het met chloor behandelen van kippen schadelijk is voor de gezondheid of op enige andere wijze schade veroorzaakt, en besluiten in ons beleid moeten altijd gebaseerd zijn op bewijs. In het belang van de vrijhandel heb ik daarom tegen dit verslag gestemd, dat volgens mij het gevolg is van protectionisme.</p>
      <p sl="sv">Met het oog op de wijdverbreide onrust onder de bevolking van de EU over met chloor behandelde kip is het echter van het grootste belang dat er wettelijke vereisten komen voor etikettering, zodat iedereen de keuze heeft om dit product, bijvoorbeeld in een winkel of restaurant, te laten liggen.</p>
    </intervention>
    <intervention id="4-113" speaker_id="28115" name="Mairead McGUINNESS" is_mep="True" mode="written" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Ik heb voor deze resolutie gestemd, aangezien het een van de meest dringende zaken voor het voetlicht brengt waarmee de EU intern en extern geconfronteerd wordt.</p>
      <p sl="en">Wij hebben het besluit genomen in de EU om aan te dringen op hoge voedselproductienormen, want we zijn ons bewust van de noodzaak van voedselveiligheid en -kwaliteit.</p>
      <p sl="en">Wij staan het gebruik van het onderdompelen van kippenkarkassen in chloor binnen de EU niet toe voor producten die in de EU geconsumeerd worden, en het heeft derhalve geen zin om de import van Amerikaans kippenvlees in de EU toe te staan dat op dezelfde wijze behandeld is.</p>
      <p sl="en">In de afgelopen maanden hebben we een vergelijkbaar probleem met de import van rundvlees uit Brazilië, waar de normen voor traceerbaarheid veel minder hoog zijn dan die in de EU.</p>
      <p sl="en">We kunnen geconfronteerd worden met een vergelijkbaar probleem als we legbatterijeieren in de EU verbieden maar daarna van buiten de EU eiproducten in poedervorm importeren die geproduceerd zijn in legbatterijsystemen.</p>
      <p sl="en">Indien de EU aandringt op interne normen, moet de EU bereid zijn deze te verdedigen en een einde te maken aan de import van producten die niet voldoen aan onze interne normen.</p>
    </intervention>
    <intervention id="4-114" speaker_id="1318" name="James NICHOLSON" is_mep="True" mode="written" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Het voorstel van de Commissie om het verbod op de import van pluimvee dat is behandeld met antibacteriële stoffen zoals chloor op te heffen, is uiterst zorgwekkend. Het moet worden erkend dat deze werkwijze simpelweg niet voldoet aan de EU-normen voor voedselveiligheid.</p>
      <p sl="en">Dit voorstel lijkt gebaseerd te zijn op politieke motieven, en gaat op schaamteloze wijze voorbij aan de oprechte bezorgdheid van burgers van de EU over hun gezondheid en veiligheid.</p>
      <p sl="en">Het gebruik van antibacteriële stoffen in de behandeling van pluimveevlees dient door de Europese Unie op geen enkele wijze te worden gestimuleerd. Dit verbod is meer dan tien jaar van kracht geweest en is destijds om gegronde redenen ingesteld. Het voorstel van de Commissie om dit op te heffen betekent daarom een grote stap terug en is geheel onaanvaardbaar.</p>
    </intervention>
    <intervention id="4-115" speaker_id="28586" name="Dimitrios PAPADIMOULIS" is_mep="True" mode="written" nationality="Greece" birth_date="21-03-1955" birth_place="Athina" m_state="GR">
      <p sl="nl">De Commissie moet haar oorspronkelijke besluit heroverwegen, dat uitsluitend gebaseerd is op commerciële motieven en zal uitmonden in een zwaar vergrijp tegen de volksgezondheid en de bescherming van de consument. We kunnen de bestaande Europese wetgeving niet negeren door concessies te doen aan de Amerikanen en commerciële belangen zwaarder te laten wegen dan de volksgezondheid. We zijn in afwachting van het antwoord van de bevoegde commissaris voor Gezondheid, mevrouw Vassiliou, en het antwoord van de Griekse regering.</p>
    </intervention>
    <intervention id="4-117" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Dank u, Mevrouw de Voorzitter. Deze resolutie is een eerste reactie op de zeer ernstige crisis waarin de visserijsector in onze Unie verkeert als gevolg van de stijgende olieprijs. In de afgelopen dagen heb ik persoonlijk verschillende havens in mijn land bezocht, en heb ik gezien in wat voor een moeilijke en complexe situatie deze verkeren. Hiervoor moeten we vlugge en efficiënte oplossingen aandragen.</p>
      <p sl="it">De onverwachte stijging van de olieprijs draagt het gevaar met zich mee dat een hele sector op de knieën wordt gedwongen. De Europese Unie beschikt over speciale fondsen voor de visserij die kunnen worden gebruikt in bijzonder ernstige situaties. Ik roep commissaris Borg op onmiddellijk maatregelen te treffen om na te gaan of een dergelijke aanpak door de Commissie raadzaam is. Geen woorden maar daden. Actie in plaats van beloften. Onder de arbeiders zag ik een groeiend wantrouwen tegen de Europese instellingen. Het is onze taak om dat gat te dichten en met name onze verantwoordelijkheden op onze schouders te nemen in het licht van de economische en sociale ontwikkelingen die wellicht de voorbode zijn van een serieuze crisis.</p>
    </intervention>
    <intervention id="4-118" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Zoals in een persbericht werd onderstreept, steunen we deze resolutie niet omdat:</p>
      <p sl="pt">deze geen antwoord biedt voor het dringende probleem inzake het loon van werknemers, en er niet in slaagt te verhelderen dat vissers (werknemers) betalen voor brandstof, en dat dit de reden is waarom het probleem hen rechtstreeks raakt (evenals de eigenaren van de grote meerderheid van kleine vaartuigen);</p>
      <p sl="pt">deze geen acht slaat op het gebrek aan daadkracht van de EU en diens weigering om de nodige besluiten te nemen;</p>
      <p sl="pt">hierin geen specifieke voorstellen worden gedaan met betrekking tot de brandstofprijzen (benzine en diesel) en de totstandkoming van de visprijs bij het initiële verkooppunt;</p>
      <p sl="pt">hierin niet wordt getreurd om een beleid dat profiteert van de stijgende brandstofprijzen, zodat de sector nog verder wordt gereduceerd en geconcentreerd, meer werkloosheid veroorzaakt, de aftakeling van een productiesector garandeert en dat de voedsel- en handelsbalansen verslechterd;</p>
      <p sl="pt">deze aanzienlijk onderdoet voor de standpunten die eerder door het Parlement zijn aangenomen en zijn voorgesteld door de PCP;</p>
      <p sl="pt">In overeenstemming met de recente voorstellen die door de Europese Commissie zijn aangekondigd, en ongeacht de een of twee aspecten die, indien toegepast, positieve gevolgen zouden kunnen hebben voor de sector, bevordert deze resolutie het verder afdanken van vaartuigen en biedt het vissers het alternatief om hun baan op te geven.</p>
      <p sl="pt">Aangezien de visserij een toekomst heeft, roepen we op tot het aannemen van maatregelen, zoals de voorstellen in de resolutie die wij hebben voorgesteld, als een kwestie van dringende noodzaak.</p>
    </intervention>
    <intervention id="4-119" speaker_id="1318" name="James NICHOLSON" is_mep="True" mode="written" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">De visserijsector heeft veel crisissen meegemaakt gedurende de jaren, maar geen enkele crisis was groter dan de huidige, met de stijgende brandstofprijzen die de sector over de rand duwen tot het punt waar deze niet langer meer kan overleven.</p>
      <p sl="en">De voortdurend snel stijgende prijs van olie kan rampzalig blijken te zijn voor veel bedrijfstakken, maar geen enkele sector is kwetsbaarder dan de visserijsector, waar banen op zee en aan land gevaar lopen.</p>
      <p sl="en">We moeten alle opties overwegen die voor ons liggen. Eén mogelijkheid die moet worden onderzocht is een verlaging van de belastingen zodat de kosten voor brandstof omlaag gaan.</p>
      <p sl="en">Mag ik de volgende vraag stellen: als we geen vissers hebben, waar zal de vis die we nodig hebben dan vandaan moeten komen? Gaan we achteroverleunen en toestaan dat buitenlandse importen onze markten overnemen en onze sector buiten de markt plaatsen?</p>
      <p sl="en">Het redden van onze visvloten en de visserijsector in het algemeen zal een enorme uitdaging blijken te zijn. Ik ben er echter van overtuigd dat dit met de juiste wilskracht en door samenwerking op alle fronten mogelijk is. Ik verwelkom de verklaring die de Commissie gisteren aflegde waarin zij aankondigde van plan te zijn noodhulp aan de visvloten te verlenen. Ik hoop oprecht dat deze maatregelen volgende week officieel aangenomen worden door de Raad van Visserijministers en vervolgens vlug worden uitgevoerd.</p>
    </intervention>
    <intervention id="4-120" speaker_id="4340" name="Margie SUDRE" is_mep="True" mode="written" nationality="France" birth_date="17-10-1943" birth_place="Vinh " p_group="Group of the European People's Party (Christian Democrats) and European Democrats" m_state="FR">
      <p sl="fr">De dramatische stijging van de prijs van dieselolie, 300 procent sinds 2003, heeft gezorgd dat het volledige schokeffect daarvan voelbaar is in de visserijsector. Door de nog altijd erger wordende crisis bevinden veel vissersbedrijven zich momenteel in een zeer kwetsbare financiële situatie.</p>
      <p sl="fr">De visserij is bovendien een bijzonder belangrijke pijler in de economische en sociale ontwikkeling van de meest afgelegen gebieden. Daarbij worden deze vanwege hun afgelegen geografische ligging nog harder getroffen door de stijgende brandstofprijs. Dat is een onacceptabele situatie. De Europese Unie heeft de taak om een voorlopige oplossing te vinden.</p>
      <p sl="fr">Het Europees Parlement heeft zojuist een krachtig signaal afgegeven aan de vissers. De Parlementsleden hebben door middel van hun oproep voor een verhoging van het officiële steunplafond voor hulp tot 100 000 euro per vaartuig en niet per onderneming, voor de onmiddellijke toepassing van noodmaatregelen en maatregelen voor sociale ondersteuning, en als laatste met hun verzoek tot de reorganisatie van de uitgaven van het Europees Fonds voor de visserij, duidelijk laten zien aan de vissers dat ze hun noodkreet hebben gehoord.</p>
      <p sl="fr">De Raad van Visserijministers zal deze voorstellen op 23 en 24 juni 2008 bespreken. De Europese Unie heeft geen andere keuze dan het vertrouwen van de vissers te herstellen, zodat de enorme breuk die recentelijk is ontstaan weer wordt gelijmd.</p>
    </intervention>
    <intervention id="4-122" speaker_id="23788" name="Adam BIELAN" is_mep="True" mode="written" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Mijnheer de Voorzitter, ik wil er graag nog eens op wijzen dat er geen enkele westerse onderneming is die zulke nauwe banden heeft met de overheid als Gazprom met het Kremlin. Wij hebben hier te maken met koele politieke berekendheid. De dominante positie van Gazprom in de energiesector zal leiden tot een nieuwe stijging van de energieprijzen in Europa. Rusland zal nog grotere politieke toegevingen kunnen afdwingen voor de gas- en olievoorziening. We worden nu al geconfronteerd met de gevolgen van de hoge prijzen met de steedse frequentere protesten in Europa. De herhaalde afsluitingen van de gastoevoer naar onze oosterburen liggen ook nog vers in ons geheugen.</p>
      <p sl="pl">Mijnheer de Voorzitter, ik heb deze resolutie gesteund omdat ik van mening ben dat Europa in haar betrekkingen met Rusland moet beginnen te spreken met één stem. Alleen op deze manier kunnen we garanderen dat de EU iets kan bereiken.</p>
    </intervention>
    <intervention id="4-123" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Het is algemeen bekend dat Rusland een belangrijke strategische partner voor de Europese Unie is en onze geografie maakt ons afhankelijk van elkaar. Daarom moet diplomatie worden aangewend om de beste oplossingen te vinden voor deze onontkoombare nabijheid. De noodzaak samen te werken mag ons echter niet dwingen tot echte of voorgewende blindheid voor de ernstige problemen die Rusland opwerpt.</p>
      <p sl="pt">Er kan niet worden genegeerd dat Rusland intern geen volwaardige democratie is en dat de rechtsstaat geen doeltreffende eerbiediging van de mensenrechten waarborgt. Wat de buitenlandse betrekkingen betreft kan niet worden genegeerd dat energie wordt gebruikt als wapen, inzonderheid door verdeeldheid in de EU te zaaien, dat Rusland een dubieuze rol gespeeld heeft in de Iraanse kwestie en niet bereid is China ertoe te dwingen de mensenrechten te eerbiedigen enzovoort.</p>
      <p sl="pt">Europa moet in de betrekkingen met Rusland de stem laten horen van een ernstige partner die bereid is samen te werken, maar die niet bereid is toegevingen te doen in fundamentele kwesties van democratie, mensenrechten en veiligheid.</p>
    </intervention>
    <intervention id="4-124" speaker_id="28382" name="Andrzej Jan SZEJNA" is_mep="True" mode="written" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">De complexe betrekkingen tussen de Europese Unie en Rusland vereisen een goed beheerde en consistente diplomatieke aanpak.</p>
      <p sl="pl">De naderende top EU-Rusland wekt veel emoties op, aangezien er moet worden onderhandeld over afspraken die van groot belang zijn voor zowel Rusland als de Europese Unie. Voor deze topontmoeting moeten we inzien hoe belangrijk het is voor de toekomst van de Europese Unie dat de EU spreekt met één stem in de internationale arena. Om deze reden is het jammer dat de burgers van Ierland een vraagteken geplaatst hebben bij de ratificatie van het Verdrag van Lissabon in het referendum van vorige week, aangezien het uitgerekend dit Verdrag is dat de regelingen bevat die van de Europese Unie een geloofwaardige partner zullen maken in internationale betrekkingen.</p>
    </intervention>
    <intervention id="4-126" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">We hebben gestemd voor dit verslag, dat verscheidene belangrijke voorstellen voor de bescherming van producten van de schapen- en geitensector bevat, inzonderheid in minder ontwikkelde regio’s en berggebieden. Wij hadden echter liever gehad dat het verslag verder was gegaan, zeker met betrekking tot de bescherming van inheemse rassen en traditionele kaasproductie. Het is niettemin van essentieel belang dat de Europese Commissie en de Raad rekening houden met deze goedgekeurde voorstellen en het debat in de plenaire vergadering, waar we onze standpunten in deze zeer belangrijke aangelegenheid ook hebben uiteengezet.</p>
      <p sl="pt">De momenteel aan de gang zijnde herziening van het GLB moet de problemen rechtzetten die ontstaan zijn door de hervorming van 2003, meer bepaald met betrekking tot de loskoppeling van directe betalingen. Ik wil ook het belang benadrukken van de aanvullende betaling voor producenten, om inzonderheid inheemse schapen- en geitenrassen te steunen. Deze betaling moet worden versterkt in berggebieden en andere specifieke gebieden om de biodiversiteit in de landbouw te behouden, deze dieren in gevoelige gebieden te handhaven en de bodem te gebruiken op een natuurlijke manier – een belangrijke bijdrage aan de milieubescherming en bosbrandpreventie in Zuid-Europa.</p>
    </intervention>
    <intervention id="4-127" speaker_id="28115" name="Mairead McGUINNESS" is_mep="True" mode="written" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Ik heb voor dit verslag gestemd omdat het de aandacht vestigt op problemen in de schapensector, die zijn ondergang tegemoet gaat tenzij er actie ondernomen wordt.</p>
      <p sl="en">Het Parlement heeft gestemd voor EU-financiering voor de elektronische identificatie van schapen. Dat is goed, maar ik had liever gehad dat elektronische identificatie van de agenda was geschrapt, tot de toekomstige levensvatbaarheid van de schapenhouderij was veiliggesteld.</p>
      <p sl="en">Wat betreft het voorstel tot instelling van een taakgroep, dat is verworpen door het Parlement, is het nu aan de Commissie om meer aandacht te besteden aan de schapensector en verslag uit te brengen aan het Parlement over de al of niet geboekte vooruitgang bij de uitvoering van de voorstellen van dit verslag.</p>
    </intervention>
    <intervention id="4-129" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Dank u, mevrouw de Voorzitter, ik stem voor het verslag van Zita Gurmai en wil haar feliciteren met het uitstekende werk dat ze geleverd heeft.</p>
      <p sl="it">Ik sta vooral achter het “eSafety”-initiatief (www.esafetysupport.org) waarbij de Europese Commissie, de overheden, de industrie en andere betrokken partijen allemaal samenwerken om de ontwikkeling en introductie van “intelligente geïntegreerde voertuigveiligheidssystemen” te versnellen. Deze systemen maken gebruik van informatie- en communicatietechnologieën om de verkeersveiligheid te vergroten en het aantal ongevallen op onze wegen terug te dringen. “eSafety ” is de eerste stap van het initiatief “De intelligente auto”, dat in 2006 gelanceerd is door de Europese Commissie. Ik ben van mening dat we deze weg snel moeten voortzetten om de toename van - in de woorden van de Commissie – “slimmer, veiliger en schoner” vervoer in de toekomst te bevorderen.</p>
    </intervention>
    <intervention id="4-130" speaker_id="28173" name="Zita PLEŠTINSKÁ" is_mep="True" mode="written" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">We worden met de dag meer afhankelijk van vervoer. Alle burgers hebben recht op veilige en duurzame mobiliteit. De huidige vooruitgang van de informatie- en communicatietechnologieën stelt ons in staat voertuigen te produceren en te kopen die slimmer, veiliger en schoner zijn. De consumenten moeten toegang hebben tot informatie die hen in staat stelt een geïnformeerde keuze te maken voor intelligente auto’s en het is belangrijk dat deze auto’s betaalbaar worden.</p>
      <p sl="sk">Aangezien het verslag van de rapporteur, mevrouw Zita Gurmai, Europese burgers de mogelijkheid biedt in de nabije toekomst mogelijke verkeersveiligheid te genieten, heb ik voor het verslag gestemd.</p>
      <p sl="sk">Zowel menselijk falen als de slechte staat van voertuigen liggen aan de oorzaak van wegverkeersongevallen. Door intelligente technologieën te introduceren kan 16 procent van de ongevallen worden voorkomen. Moderne systemen kunnen het aantal verkeersdoden met wel één derde terugdringen. Het Galileoprogramma levert ook een belangrijke bijdrage op dit gebied.</p>
      <p sl="sk">Wat betreft de volledige invoering van de pan-Europese dienst voor noodoproepen vanuit voertuigen, het eCall-systeem, rust er een grote verantwoordelijkheid bij de EU-lidstaten. Het doel is de grootschalige invoering van eCall te realiseren tegen 2010. Daarom wil ik de lidstaten die het memorandum van overeenstemming over eCall nog niet hebben ondertekend, ertoe aansporen dit nu, in 2008, te doen.</p>
      <p sl="sk">Aangezien er volgens de statistieken ieder jaar 41 600 dodelijke slachtoffers vallen op de Europese wegen, is het tijd dat we een nieuw verkeerstijdperk inluiden. Door mensenlevens te redden, ongeacht hoeveel, zullen we veel doen voor de Europese burgers.</p>
    </intervention>
    <intervention id="4-131" speaker_id="1309" name="Brian SIMPSON" is_mep="True" mode="written" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijn collega, Zita Gurmai, heeft een uitstekend verslag afgeleverd en haar gedetailleerde werk en haar toewijding verdienen felicitaties.</p>
      <p sl="en">Het eerste verslag over de intelligente auto is een boegbeeld binnen het strategische beleidskader van de Commissie voor de informatiemaatschappij en de media en onze rapporteur merkt terecht op dat intelligente voertuigsystemen het aantal verkeersdoden op de wegen van de EU, nu zo’n 42 000 per jaar, zou kunnen verlagen. Ze heeft ook gelijk als ze erop wijst dat veel mensen zich op dit moment de nieuwe systemen niet kunnen veroorloven, zodat de noodzaak de kosten te drukken, prioriteit moet krijgen.</p>
      <p sl="en">Elektronische stabiliteitscontrole, het gebruik van draagbare of mobiele apparaten en de inspanning om schonere voertuigen te produceren zijn allemaal thema’s die worden behandeld door de rapporteur.</p>
      <p sl="en">Dit is een uitstekend verslag dat mijn volle steun geniet.</p>
    </intervention>
    <intervention id="4-132" speaker_id="34720" name="Bernard WOJCIECHOWSKI" is_mep="True" mode="written" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="pl">Het initiatief “De intelligente auto” is een zeer waardevol initiatief. Het is belangrijk dat we moderne technologie toepassen om het verkeer veiliger en efficiënter te maken. Er wordt geschat dat er in de EU maar liefst vierduizend minder verkeersdoden per jaar zouden zijn indien alle auto’s waren uitgerust met elektronische stabiliteitcontrole (ESC). Een andere belangrijke veiligheidstechniek die nog niet algemeen is ingevoerd, is de pan-Europese dienst voor noodoproepen vanuit voertuigen in geval van een ongeluk, bekend als eCall. Onderzoek toont aan dat de invoering van dit systeem in heel de Europese Unie het aantal verkeersdoden met tweeënhalfduizend per jaar zou kunnen terugdringen. Het laatste probleem waarmee rekening moet worden gehouden is de hoge kooldioxide- en broeikasgasuitstoot van auto’s, zijnde twaalf procent van de totale CO2 -emissie in de EU. Ik ben van mening dat auto’s met de laagste CO2 -uitstoot moeten worden gepromoot met maatschappelijke campagnes. We zouden ook een strengere regelgeving moeten introduceren om de emissie van schadelijke gassen door auto’s te beperken.</p>
    </intervention>
    <intervention id="4-133" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">De stemverklaringen zijn hierbij afgesloten.</p>
      <a text="(De vergadering wordt om 12.45 uur onderbroken en om 15.00 uur hervat)"/>
    </intervention>
  </section>
  <section id="creitem17" title="7. Rectificaties stemgedrag/Voorgenomen stemgedrag: zie notulen"/>
  <section id="creitem18" title="8. Goedkeuring van de notulen van de vorige vergadering: zie notulen"/>
  <section id="creitem19" title="9. Debat over gevallen van schending van de mensenrechten, de democratie en de rechtsstaat (debat)"/>
  <section id="creitem20" title="9.1. Birma: gevangenschap van politieke gevangenen">
    <intervention id="4-139" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Aan de orde is het debat over zes ontwerpresoluties over Birma.</p>
    </intervention>
    <intervention id="4-140" speaker_id="38733" name="Mikel IRUJO AMEZAGA" is_mep="True" mode="spoken" nationality="Spain" birth_date="06-10-1972" birth_place="Caracas " p_group="Group of the Greens/European Free Alliance" m_state="ES">
      <p sl="es">auteur. − Mijnheer de Voorzitter, zoals ik aan het zeggen was, heeft, volgens de campagne voor mensenrechten, vrede en democratie in Birma, de oudste Birmese politieke gevangene op 12 maart, zijn 78e verjaardag doorgebracht in eenzame opsluiting in de Insein-gevangenis.</p>
      <p sl="es">Het gaat om U Win Tin, een eminent journalist en leider van de Nationale Liga voor Democratie. U Win Tin is de oudste politieke gevangene in Birma. Hij leeft al 19 jaar in gevangenschap, sinds juli 1989.</p>
      <p sl="es">Hij was veroordeeld tot drie keer 21 jaar gevangenisstraf. We hebben slechts weet van de actuele situatie door het recentste verslag over de omstandigheden van Birmese gevangenen van Yozo Yokota, speciale rapporteur van de Verenigde Naties voor de mensenrechtensituatie in Birma.</p>
      <p sl="es">U Win Tin heeft geweigerd zijn politieke idealen te verloochenen in ruil voor zijn vrijheid. Hij werd opgenomen in het ziekenhuis voor een tweede herniaoperatie in januari 2008.</p>
      <p sl="es">Hij is een van Birma’s 1 873 politieke gevangenen. Vanzelfsprekend willen we in deze resolutie ook de verlenging van het huisarrest van Daw Aung San Suu Kyi veroordelen.</p>
      <p sl="es">Mijn fractie vraagt om onmiddellijke maatregelen om het dringend noodzakelijke proces van politieke en economische hervorming op gang te brengen. Ten eerste moeten alle politieke gevangenen worden vrijgelaten. Ten tweede moeten de fundamentele burgerlijke vrijheden en, vanzelfsprekend, de politieke dialoog tussen alle partijen worden hersteld.</p>
      <p sl="es">We herhalen ook ons verzoek aan de Raad om krachtige maatregelen te nemen tegen de Birmese militaire junta, die nu wereldleider is op het gebied van mensenrechtenschendingen.</p>
    </intervention>
    <intervention id="4-141" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">auteur . − Mijnheer de Voorzitter, dit Huis heeft al talrijke resoluties aangenomen waarin de herhaalde ernstige schendingen van de mensenrechten van de Birmanen door de Birmese militaire junta afgekeurd worden. Toch besteden deze harteloze generaals weinig aandacht aan onze woorden. Integendeel, ze houden op uiterst degoutante en irritante wijze een stevige greep op de macht.</p>
      <p sl="en">Zelfs na de vernielingen van de recente orkaan belemmerden ze niet alleen hulppogingen van de vrije wereld, maar maakten ze ook gebruik van de ellende van de burgers in tijd van nood om hun imago van schijnbare samaritanen en goede engelen te bevorderen door overdreven exhibitionistische vertoningen in door de junta gecontroleerde staatsmedia en door slechts enkele dagen nadat de orkaan had toegeslagen een grondwetreferendum te houden.</p>
      <p sl="en">Wie zich verzet tegen de junta, wordt gefolterd, gedood of gevangengenomen. Een voorbeeld is natuurlijk winnares van de Nobelprijs voor de vrede Aung San Suu Kyi, die de Nationale Liga voor Democratie de overwinning bezorgde in de verkiezingen van 18 jaar geleden en 12 jaar in gevangenschap heeft doorgebracht. Onlangs heeft de junta nog besloten haar periode van huisarrest verder te verlengen.</p>
      <p sl="en">Ik ben van mening dat de tijd gekomen is om strengere maatregelen te nemen tegen de schandelijke junta in Birma. De meest doeltreffende maatregel zou zijn druk uit te oefenen op China opdat het zijn steun aan de junta zou stopzetten. Als China hier niet aan wil meewerken, moeten we maatregelen nemen op het gebied van onze handelsbetrekkingen met Peking en de Olympische Spelen in China. Dat is waarschijnlijk het enige middel waarover we beschikken om iets te doen voor de vrijheid en de democratie in Birma.</p>
    </intervention>
    <intervention id="4-142" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">auteur . − Mijnheer de Voorzitter, ik ben van mening dat uit de houding van een land ten aanzien van de aangeboden internationale hulp in tijden van onheil en natuurrampen blijkt met wat voor land we te maken hebben. We kunnen ons vele bedenkingen maken bij China, maar we weten dat dat land in een zeer moeilijke tijd in staat was om internationale hulp te aanvaarden. We hebben nu ook de houding van Birma gezien ten aanzien van internationale hulp, waaronder hulp van de lidstaten van de Europese Unie.</p>
      <p sl="pl">Er was vroeger een Amerikaanse toneelstuk genaamd “Same Time, Next Year” . Ons Parlement gedraagt zich een beetje zo met Birma. Ieder jaar komen we samen en bespreken we de situatie in Birma. En om eerlijk te zijn, er vinden geen significante veranderingen plaats. Ik ben het eens met de feiten die de vorige sprekers hebben aangehaald. Nergens anders in de wereld doet zich een situatie voor waarbij een vrouw, de leidster van de oppositie, onder huisarrest gehouden wordt gedurende zovele jaren. We mogen niet wennen aan deze situatie. Ik hoop dat wij de verdeeldheid in dit Parlement kunnen overwinnen en met één stem kunnen spreken om de democratie in Birma te verdedigen.</p>
    </intervention>
    <intervention id="4-143" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">auteur . − Mijnheer de Voorzitter, de militaire junta in Birma volhardt in zijn pogingen om het land en de burgers te isoleren van de rest van de wereld. In september 2007, na de gewelddadige onderdrukking van de protesten van boeddhistische monniken, werd er een nieuwsembargo afgekondigd. Vorige maand werd belemmerd dat internationale organisaties hulp boden aan de slachtoffers van de orkaan. Het duurde lang voor de hulpverleners de mensen in nood konden bereiken en voor sommigen kwam de hulp te laat.</p>
      <p sl="de">Nu ontvangen we andere, al even alarmerende, berichten, over de arrestatie van slachtoffers van de orkaan die VN-bureaus om hulp gevraagd hadden. Bovendien hebben ordehandhavers gevangenen die trachtten te vluchten uit een door de orkaan Nargis verwoeste gevangenis, doodgeschoten of ernstig verwond. De EU hield de ogen hiervoor niet gesloten en kondigde een handelsembargo af. Dit heeft echter nog niet het gewenste effect gehad. Vervolgens dreigde de EU hardere sancties te treffen als de mensenrechtensituatie niet verbeterde, maar de Birmese leiders gaven geen haarbreed toe.</p>
      <p sl="de">Laat ons onze eisen handhaven! De politieke gevangenen moeten worden vrijgelaten. Het nu al decennialang aanhoudende huisarrest van Aung San Suu Kyi moet worden opgeheven. Het moedige engagement van deze Nobelprijswinnares is iets waar iedere dictator van moet gruwelen. De Birmese generaals moeten eindelijk rekenschap afleggen voor de manier waarop ze de burgers van hun land, van wie er nog steeds vele vermist zijn, behandeld hebben. De dialoog met de speciale rapporteur van de Verenigde Naties en de belofte dat hij het land mag bezoeken, vormen een eerste stap. De regeringen van de ASEAN-lidstaten zouden hun invloed ook moeten aanwenden om de junta tot rede te brengen. Verder moet er ook meer druk worden uitgeoefend op China, dat waarschijnlijk het enige land is dat Birma nog altijd steunt. Indien nodig moeten de Raad en de EU-lidstaten hun sancties verscherpen. Commissaris, wij wachten echt tot u iets onderneemt – de mensen van Birma hebben onze solidariteit nodig.</p>
    </intervention>
    <intervention id="4-144" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">auteur. − Voorzitter, het militair regime in Birma wil de indruk wekken dat het een goed beleid en belangrijke binnenlandse waarden beschermt tegen een vijandige buitenwereld die deze positieve waarden bedreigt. Het verlangt van de bevolking eensgezinde steun bij het verdedigen van deze waarden.</p>
      <p sl="nl">Ik zou willen dat die claim waar was en dat de inwoners van Birma gelukkig zouden kunnen zijn met de toestand van de afgelopen 40 jaar. Maar waaruit bestaan de waarden die dit regime verdedigt? Vier kenmerken springen eruit. Ten eerste: voorrechten voor een militaire kaste; een gesloten bewapende groep heeft de zeggenschap over het bestuur en over de economie. Die groep kan zichzelf verrijken, terwijl de anderen arm blijven. Ten tweede: het onderdrukken van de nationale minderheden: de groepen in het binnenland met een andere taal en een andere cultuur die zelfbestuur willen. Het Britse koloniale verleden heeft hun gebieden aan Birma toegevoegd, maar in dat land zijn zij veroordeeld tot de positie van derderangs burgers. Ten derde: het verwerven van buitenlandse inkomsten door middel van export op de grondslag van concurrentie door middel van uiterst lage lonen of dwangarbeid. Ten vierde: het stelselmatig van enige medebeslissing uitsluiten van groepen die deze toestand willen veranderen, ook al hebben die ooit de enige vrije verkiezingen gewonnen die dit regime durfde te organiseren.</p>
      <p sl="nl">Bij de hulpverlening na de overstromingsramp hebben we kunnen zien hoe bang dit regime is voor de mogelijkheid dat buitenlanders ter plekke waarnemen hoe erg het er is of dat zij de bevolking beïnvloeden. Binnenlandse vluchtelingen moeten zonder wederopbouw snel naar hun verwoeste dorpen terug met als enig doel contacten tussen ontevreden massa’s onmogelijk te maken. Meteen na de ramp werd met voorrang een referendum doorgezet dat als voornaamste doel had om door middel van een valse uitslag de democratische oppositie permanent van de bestuursmacht uit te sluiten. Het om politieke redenen gevangenzetten van mensen is voor zo’n regime een instrument om te kunnen overleven. De buitenwereld moet voor die gevangenen en andere opposanten opkomen. Dat zouden naast Europa ook China en India moeten doen.</p>
    </intervention>
    <intervention id="4-145" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="pl">auteur . − Mijnheer de Voorzitter, de laatste tijd wordt hier in Straatsburg de situatie in Birma nagenoeg ieder maand besproken op donderdagmiddag. We hebben twee verslagen over de situatie in Birma voor ons liggen. Het eerste is opgesteld door de Interparlementaire Unie en het tweede door de speciale rapporteur van de Verenigde Naties voor de mensenrechtensituatie in Birma. Deze verslagen laten geen twijfel toe. Ze maken gewag van de gevangenhouding van parlementsleden, moorden, verschrikkelijke omstandigheden in gevangenissen voor politieke gevangenen en een catastrofale beschavingssituatie in dat land.</p>
      <p sl="pl">Als Europees Parlement moeten we de overheid in Birma onder druk zetten. Om een verandering van de situatie tot stand te brengen in de komende weken en maanden, is gezamenlijke actie van alle democratische parlementen over heel de wereld nodig, alsmede de samenwerking van landen als India en China, om druk uit te oefenen op de overheid in Birma, zodat de situatie werkelijk beter wordt.</p>
      <p sl="pl">Ik zou het willen hebben over het lot van de parlementsleden die vandaag gevangenzitten in Birma, zowel de parlementsleden die gearresteerd zijn in de herfst van 2007 of die verdwenen of gestorven zijn in onbekende omstandigheden toen ze gearresteerd waren, als de parlementsleden die vermoord zijn en die gestorven zijn in onopgehelderde omstandigheden.</p>
      <p sl="pl">Het verslag van de rapporteur van de Verenigde Naties is duidelijk. De onmiddellijke vrijlating van Aung San Suu Kyi zou een startpunt zijn voor onderhandelingen met de Birmese overheid over democratie en een verbetering van de mensenrechtensituatie in dat land. De vrijheid van de politieke gevangenen en, eerst en vooral, medische hulp voor deze gevangenen, zijn van fundamenteel belang en we moeten de Birmese autoriteiten daartoe dwingen.</p>
    </intervention>
    <intervention id="4-146" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">namens de PPE-DE-Fractie. – Vandaag spreken we over Birma, over de duizenden politieke gevangenen die lijden in de Birmese gevangenissen, over Aung San Suu Kyi, de charismatische leidster van de Nationale Liga voor Democratie. Onder haar leiding won de partij de verkiezingen in 1990 met 82 procent van de stemmen. De generaals die het land bestuurden, weigerden echter de wil van het volk te eerbiedigen. Sindsdien staat Aung San Suu Kyi onder huisarrest, nu al 13 jaar.</p>
      <p sl="lt">“Gebruik uw vrijheid om voor de onze te pleiten”, heeft de Nobelprijswinnares eens gezegd. Ik twijfel er niet aan dat de mensen van Birma dan de macht van de generaals zouden kunnen overwinnen. Er zijn geen onsterfelijke dictators, maar de geest van vrijheid is tijdloos.</p>
      <p sl="lt">We hebben het recht niet om onpartijdig te blijven wanneer we worden geconfronteerd met barbaars onmenselijk gedrag. Ik wil hier Martin Luther King citeren, die zei: “Uiteindelijk zullen we ons niet de woorden van onze vijanden herinneren, maar het zwijgen van onze vrienden.”</p>
      <p sl="lt">Daarom is de vraag die het Europees Parlement zich nu moet stellen: aan wiens zijde staan we? Wij staan aan de zijde van Aung San Suu Kyi, aan de zijde van de duizenden politieke gevangenen! Wij eisen hun onmiddellijke vrijlating; wij eisen dat de mensenrechten in acht worden genomen in Birma.</p>
    </intervention>
    <intervention id="4-147" speaker_id="23717" name="Genowefa GRABOWSKA" is_mep="True" mode="spoken" nationality="Poland" birth_date="01-01-1944" birth_place="Przystań" p_group="Socialist Group in the European Parliament" m_state="PL">
      <p sl="pl">namens de PSE-Fractie . – Mijnheer de Voorzitter, er is nog geen jaar verstreken en dit is de derde keer dat we debatteren over de situatie in Birma. We roepen de regering in dat land nogmaals op om de mensenrechten en fundamentele humanitaire normen voor de behandeling van gevangenen te eerbiedigen. We wijzen op de onrechtvaardigheden, we lanceren oproepen, we doen verzoeken, we betreuren de situatie, we leggen sancties op en veroordelen nog maar eens het regime in Birma. Dat regime toont dan weer een verbazingwekkende immuniteit voor druk van de internationale gemeenschap, het negeert de oproepen, doet er eenvoudigweg niets mee. Daarom is het met enige schaamte dat ik hier ben opgestaan om te spreken over Birma. Ik zie hoe machteloos we tot nog toe zijn geweest, niet alleen wij, het Europees Parlement en de Europese Unie, maar alle organisaties, waaronder de Verenigde Naties.</p>
      <p sl="pl">Om deze reden denk ik dat de tijd voor woorden voorbij is. We moeten krachtig eisen dat er diplomatieke druk wordt uitgeoefend via de diplomatieke kanalen van de Raad van de Europese Unie en lidstaten, zodat het regime gedwongen wordt zich correct te gedragen.</p>
      <p sl="pl">Ik wil u vragen punten zeven en tien van de resolutie, die oproepen tot een proces van nationale verzoening in dat land, goed te keuren.</p>
    </intervention>
    <intervention id="4-148" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">namens de UEN-Fractie . – Mijnheer de Voorzitter, dictaturen en regimes die geweld gebruiken of regimes die hun burgers vervolgen, komen zelden ten val onder algemene diplomatieke druk. Natuurlijk ben ik het eens met mevrouw Grabowska dat druk nodig is. Deze regimes komen alleen ten val wanneer de binnenlandse situatie zodanig evolueert dat het regime de steun verliest van degenen van wie hun interne beleidvoering afhankelijk is. Daarom moeten enerzijds alle diplomatieke inspanningen gaan in de richting van het steunen van een zelfs zwakke en nauwelijks zichtbare oppositie. Anderzijds zou het ook een oplossing zijn als de internationale politieke organisaties, de internationale druk, geruggensteund werden door een strijdmacht. Om deze reden wil ik nogmaals herhalen dat de Europese Unie zou moeten beschikken over eigen strijdkrachten om te kunnen ingrijpen in gevallen zoals Birma.</p>
    </intervention>
    <intervention id="4-149" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">namens de IND/DEM-Fractie . – Mijnheer de Voorzitter, het probleem van de mensenrechtenschendingen in Birma is al verscheidene malen besproken gedurende de huidige zittingsperiode van het Europees Parlement. Helaas hebben de debatten en aangenomen resoluties niets veranderd aan de politieke en sociale situatie in dat land, waar het leger sinds 1962 de plak zwaait in een van de meest schandelijke politieke regimes ter wereld.</p>
      <p sl="pl">Gedurende de voorbije 40 jaar zijn er in dit land, dat geteisterd is door tegenspoed die niet alleen te wijten is aan het regime, duizenden mensen die vervolgd en veroordeeld zijn voor politieke activiteiten, gevangengezet. De bevolking van Birma wordt gedwongen te werken en zelfs kinderen worden ingelijfd bij het leger. De secretaris-generaal van de Nationale Liga voor Democratie heeft dertien van de laatste achttien jaar als politieke gevangene doorgebracht onder huisarrest en onlangs zijn er 1900 mensen aangehouden - en gevangengezet in omstandigheden die een inbreuk vormen op de mensenrechten - omdat ze uiting gaven aan hun verlangen naar democratie in Birma of gewoon omdat ze gevraagd hadden om humanitaire hulp nadat er een orkaan had gewoed.</p>
      <p sl="pl">Het regime in Birma doet meer dan alleen de oppositie vervolgen. Het heeft de mensenrechten geschonden door het onmogelijk te maken humanitaire hulp te bieden na de orkaan. Daardoor heeft het de levens van zijn burgers in gevaar gebracht. Het heeft slachtoffers van de orkaan ook gedwongen hun tijdelijke kampen te verlaten en terug te keren naar huizen die vernietigd waren door de ramp. Oproepen van de secretaris-generaal van de Verenigde Natie en van andere organisaties hebben geleid tot meer aanhoudingen en dodingen van geteisterde burgers.</p>
      <p sl="pl">Natuurlijk staan wij achter een resolutie die niet alleen ons verzet tegen de vervolging van de Nobelprijswinnares bevat, maar ook het voorstel om andere politieke gevangenen vrij te laten en een onderzoek onder de auspiciën van de VN in te stellen naar de aantijgingen dat het leger gevangenen heeft gedood tijdens de recente ramp.</p>
    </intervention>
    <intervention id="4-150" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Mijnheer de Voorzitter, er is een jaar verstreken sinds de laatste resolutie van het Europees Parlement die de aandacht vestigde op de dramatische binnenlandse situatie in Birma. Het heersende militaire regime heeft echter nog geen enkele stap in de richting van democratie gezet. De secretaris-generaal van de Nationale Liga voor Democratie heeft de laatste 13 jaar doorgebracht onder huisarrest. Nobelprijswinnares Aung San Suu Kyi, aan wie het Europees Parlement ook de Sakharovprijs heeft toegekend, is gevangengezet zonder proces, ondanks druk van internationale organisaties. 1 900 activisten van de oppositie worden gevangen gehouden in onmenselijke omstandigheden in Birma. Ook zorgwekkend zijn de berichten dat er in een gevangenis in Rangoon 36 gevangenen zijn gedood en 70 verwond toen er paniek uitbrak tijdens de orkaan die Birma verwoestte in mei van dit jaar.</p>
      <p sl="pl">Het heersende regime zou alle beperkingen van de vrijheid van meningsuiting en de fundamentele rechten, waaronder het verbod op vreedzame politieke activiteiten, onmiddellijk moeten opheffen. Birma heeft de verantwoordelijkheid hulp te bieden aan de slachtoffers van de orkaan en internationale humanitaire organisaties vrije toegang te verschaffen tot de getroffen gebieden. Een verscherping van de huidige economische sancties, toezicht op de toegang van de junta tot EU-hulp alsmede versterkte politieke druk van ASEAN zullen zeker de kansen vergroten dat de situatie in Birma stabiliseert.</p>
    </intervention>
    <intervention id="4-151" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Ik ben het eens met de leden die voor mij hebben gesproken, dat het Europees Parlement een onbuigzame houding moet aannemen ten opzichte van een land waar de totalitaire macht een grenzeloze arrogantie tentoonspreidt. Een totalitair regime dat de ellende van het eigen volk benut als politiek kapitaal, tart elk bevattingsvermogen en moet worden veroordeeld.</p>
      <p sl="sk">Dames en heren, we moeten alle middelen waarover we beschikken, gebruiken om samen met de VN te trachten de slachtoffers van de orkaan Nargis te helpen. Ik roep de Raad op om verdere maatregelen te nemen en om te verhinderen dat de junta toegang heeft tot EU-financiering. Aangezien we zeker weten dat de mensenrechten in Birma voortdurend geschonden worden, moet de EU de democratische krachten in dat land steunen en de vrijlating van alle politieke gevangenen eisen.</p>
    </intervention>
    <intervention id="4-152" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">Dames en heren, vandaag, op de 63e verjaardag van de Birmese campagnevoerster voor mensenrechten en democratie Aung San Suu Kyi, moeten wij bijzondere aandacht besteden aan de gebeurtenissen in Birma.</p>
      <p sl="et">Birma verwijdert zich met alarmerende snelheid steeds verder van de democratische waarden. Nobel- en Sakharovprijswinnares Aung San Suu Kyi heeft tot nog toe 12 jaar en 239 dagen doorgebracht in opsluiting. Ze mag geen bezoek krijgen, telefoongesprekken voeren of post ontvangen.</p>
      <p sl="et">Naast wat er gebeurt met deze opmerkelijke vrouw, zijn er ook duizenden vreedzame protestanten gevangengezet om politieke redenen en zijn er mensen verdwenen. De Birmese junta gebruikt brutaal geweld.</p>
      <p sl="et">We moeten het ondemocratische en brutale optreden van de Birmese militaire regering veroordelen. China moet ophouden Birma te steunen. Aung San Suu Kyi en andere politieke gevangenen moeten onmiddellijk worden vrijgelaten; dat wil zeggen vandaag. De voortdurende veronachtzaming van Birma voor de VN en de internationale gemeenschap mag niet worden geduld.</p>
    </intervention>
    <intervention id="4-153" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">Mijnheer de Voorzitter, zo’n 1 900 mensen worden in hechtenis gehouden in zeer slechte omstandigheden omdat ze uiting gegeven hebben aan hun steun voor de invoering van democratie in Birma. Tientallen deelnemers aan de protesten zijn spoorloos verdwenen. Aung San Suu Kyi heeft dertien jaar doorgebracht onder arrest zonder in staat van beschuldiging te zijn gesteld, wat wet zelfs in Birma tegen de wet is. Tientallen andere mensen, slachtoffers van de orkaan Nargis, zijn aangehouden omdat ze humanitaire hulp hebben gevraagd. Bovendien is er geschoten op gevangenen in Rangoon toen de orkaan de gevangenis trof. We roepen de autoriteiten in Birma op om het verbod op vreedzame activiteiten op te heffen en politieke gevangenen onmiddellijk vrij te laten. We verwachten dat er een onderzoek zal worden ingesteld naar de doding van politieke gevangenen tijdens de orkaan Nargis.</p>
    </intervention>
    <intervention id="4-154" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, ondanks de enorme interesse voor de situatie in Birma van de wereld en verscheidene internationale instellingen en organisaties, hebben er zich in dat land geen veranderingen voltrokken. Duizenden mensen worden nog altijd gevangen gehouden in vreselijke omstandigheden omdat ze opkwamen voor democratie of omdat ze protesteerden tegen het grondwetreferendum, waarvan de resultaten niet als betrouwbaar kunnen worden beschouwd. Het militaire regime wordt agressiever op het gebied van politieke gevangenen. De hoop dat de autoriteiten in Birma besprekingen aanknopen met de oppositie en internationale organisaties zal waarschijnlijk niet in vervulling gaan. Om deze reden is het van essentieel belang met zoveel mogelijk landen het regime aldaar te onderwerpen aan doeltreffende sancties en druk.</p>
    </intervention>
    <intervention id="4-155" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, nauwelijks acht dagen na de orkaan heeft het Birmese regime het land, het eigen land, gedwongen deel te nemen aan een referendum. Een referendum over een alom bekritikiseerde en controversiële ontwerpgrondwet. De resultaten? Belachelijk, alsof ze direct afkomstig waren uit de oude communistische periode: opkomst: 99 procent; stemmen voor de nieuwe grondwet: 93 procent. Een model van implausibiliteit, dat is alles wat kan worden gezegd van deze resultaten.</p>
      <p sl="pl">Ik ben ervan overtuigd dat regimes zoals het regime in Birma vroeg of laat ten val moeten komen en dat de Europese Unie de ondergang moet helpen.</p>
    </intervention>
    <intervention id="4-156" speaker_id="photo_generic" name="Charlie McCreevy" is_mep="True" mode="spoken">
      <p sl="en">lid van de Commissie . − Mijnheer de Voorzitter, mevrouw Ferrero-Waldner is helaas hier niet aanwezig vandaag, daarom zal ik - in haar naam - enkele opmerkingen maken betreffende de situatie in Birma/Myanmar.</p>
      <p sl="en">De ontwerpresolutie van het Europees Parlement concentreert zich op de politieke situatie en inzonderheid het voortduren van de detentie van politieke gevangenen. Alvorens commentaar te geven over deze kwestie, wens ik u op de hoogte te stellen van de activiteiten van de Commissie naar aanleiding van de orkaan die zes weken geleden de delta van de Ayeryawaddy-rivier verwoestte.</p>
      <p sl="en">De Commissie heeft snel en krachtig gereageerd op de orkaan: we hebben 17 miljoen euro humanitaire hulp goedgekeurd, waaronder 5 miljoen euro voedselhulp. We hebben ook het mechanisme voor civiele bescherming geactiveerd - de samenwerking met de EU-lidstaten die tot het mechanisme zijn toegetreden, verliep zeer goed. Wij zorgen voor waterzuivering, vervoer per boot, primaire gezondheidszorg en andere zaken die van belang zijn na een ramp.</p>
      <p sl="en">De humanitaire nood is niet voorbij. Op dit moment verkeert ongeveer de helft van de bereikte overlevenden, zijnde één miljoen, nog in hoge nood. Het bereiken van de door de ramp getroffen gebieden en de verdeling van de hulp verlopen niet zonder moeilijkheden. Dat is evenzeer te wijten aan de omvang van de ramp als aan de bureaucratie. Onze werkers in het veld in Myanmar melden dat de samenwerking met de autoriteiten geleidelijk aan verbetert. Onze eigen humanitaire activiteiten gaan voort met redelijke efficiëntie. We beseffen dat de internationale NGO’s zich in een moeilijker situatie bevinden wat betreft de toegang tot de getroffen gebieden.</p>
      <p sl="en">Ondertussen hebben de ASEAN-landen de leiding op zich genomen van de coördinatie van de buitenlandse hulp. Ze zijn aangesloten bij het zogenaamde “tripartitemechanisme”, dat de ASEAN-landen, de regering van Birma/Myanmar en de Verenigde Naties omvat.</p>
      <p sl="en">De regering heeft nieuwe “richtsnoeren” voor buitenlandse hulp uitgevaardigd. We hebben vooralsnog geen bewijs dat ze worden gebruikt om de ruimte voor de levering van hulp te verkleinen.</p>
      <p sl="en">Voor ons zijn de orkaan en de verschrikkelijke gevolgen ervan een louter humanitaire kwestie. We verdedigen het concept van humanitaire hulp op basis van de behoeften.</p>
      <p sl="en">Wat betreft de politieke situatie in Birma/Myanmar, de regering lijkt toegewijd om haar zogenaamde “routekaart naar democratie” voort te zetten. Wij lezen deze routekaart als een strikt gecontroleerde, langzame overgang in de richting van een burgerlijke regering waarin het leger nog altijd een overheersende rol speelt. De regering lijkt toegewijd om deze overgang te maken, in haar eigen tempo en zonder rekening te houden met standpunten en commentaar van buitenaf. Realistisch bekeken is er ook nauwelijks een alternatief.</p>
      <p sl="en">Nationale verzoening zou een open dialoog vereisen. Een dergelijke dialoog kan niet plaatsvinden als de politieke betrokkenen zich in de gevangenis of onder huisarrest bevinden. Daarom blijven we aandringen op de vrijlating van alle politieke gevangenen. Mijn collega, mevrouw Ferrero-Waldner, heeft in het openbaar gezegd dat de regering een kans gemist heeft om een signaal van verzoening te sturen op een moment van nationale tegenspoed toen de regering het huisarrest van Aung San Suu Kyi opnieuw verlengde.</p>
      <p sl="en">Het volk van Birma/Myanmar verdient een regeringsstelsel dat zich concentreert op economische en sociale ontwikkeling en op de deelname van de kiezers in het politieke proces. Uiting geven aan onze verbolgenheid en het land isoleren is duidelijk niet het gepaste antwoord voor Europa. Het volk van Birma/Myanmar moet niet de prijs betalen voor een politieke impasse. Het verdient beter.</p>
      <p sl="en">Tot besluit wens ik te benadrukken dat wij ons ertoe verbinden de situatie in Birma/Myanmar op de voet te volgen. We zullen blijven aandringen op de vrijlating van alle politieke gevangenen en op een open dialoog, waarbij ook de wettelijke politieke partijen en etnische groepen betrokken worden.</p>
      <p sl="en">We gaan door met een gebalanceerde benadering. We zijn niet uit op confrontatie omwille van de confrontatie. Onze ultieme doelstelling is nog altijd bij te dragen aan een vreedzame overgang naar een legitieme, burgerlijke regering. Daarom steunen wij ten volle de goede diensten van de secretaris-generaal van de VN en zijn speciale adviseur voor Myanmar.</p>
      <p sl="en">Het belang van het Birmese volk is het best gediend met een gebalanceerd beleid, waaronder aanzienlijke bijstand. De Commissie heeft de bijstandsgebieden zorgvuldig gekozen om de meest kwetsbare sociale klassen te helpen. We hebben de financiering al aanzienlijk opgedreven en hopen dat het algemene financieringsniveau – in een gecoördineerde inspanning met andere donoren – gelijkwaardig kan worden aan wat per capita wordt besteed aan vergelijkbare landen, zoals Laos en Cambodja. Het volk van Myanmar verdient een betere toekomst.</p>
    </intervention>
    <intervention id="4-157" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Het debat is gesloten.</p>
      <p sl="nl">De stemming vindt aan het einde van de debatten plaats.</p>
    </intervention>
  </section>
  <section id="creitem21" title="9.2. Somalië: banalisering van de moorden op burgers">
    <intervention id="4-159" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Aan de orde is het debat over zes ontwerpresoluties over Somalië.</p>
    </intervention>
    <intervention id="4-160" speaker_id="38733" name="Mikel IRUJO AMEZAGA" is_mep="True" mode="spoken" nationality="Spain" birth_date="06-10-1972" birth_place="Caracas " p_group="Group of the Greens/European Free Alliance" m_state="ES">
      <p sl="es">auteur. − Mijnheer de Voorzitter, ik zou willen beginnen met mijn diepe bezorgdheid uit te drukken over de recente gevallen van scheepskapingen in Somalische wateren en de vernederende behandeling van de bemanningen door de kapers.</p>
      <p sl="es">Van deze zelfde zitplaats heb ik de Europese Unie gevraagd om bij de eerstvolgende gelegenheid een Gemeenschapsbeleid van coördinatie en wederzijdse bijstand aan te nemen dat militaire vaartuigen in internationale wateren die de vlag voeren van een lidstaat, zou toestaan om handels- en visserijvaartuigen te beschermen die de vlag voeren van andere lidstaten.</p>
      <p sl="es">Bovendien wil ik de handel in wapens en munitie met georganiseerde bendes en paramilitaire facties categorisch afkeuren. Mijn fractie wil de bevoegde internationale organisaties en relevante regionale organisaties vragen om gepaste preventieve maatregelen aan te bevelen om ervoor te zorgen dat wapens dergelijke groepen niet bereiken.</p>
      <p sl="es">Mijn fractie wil de donorlanden en de Europese Unie vragen om hun verbintenissen na te komen en te zorgen voor een nauwere coördinatie om de efficiëntie van ontwikkelingshulp te vergroten.</p>
      <p sl="es">Wij willen de Commissie, die hier vandaag vertegenwoordigd is, vragen om een voorstel te doen voor een snelle, aanzienlijke verhoging van de financiële middelen van de Europese Unie voor Somalië, inzonderheid naar aanleiding van de tussentijdse herziening van het 10e Europees Ontwikkelingsfonds, alsmede een toename van de fysieke aanwezigheid in dat land. Ik wil graag gebruik maken van de aanwezigheid van de Commissie om te vragen wat deze in dit opzicht doet of van plan is te doen.</p>
      <p sl="es">Uiteraard kan ik mijn toespraak niet afronden zonder alle Somalische facties ertoe op te roepen een einde te maken aan een van de langste en meest vernietigende gewapende conflicten van de afgelopen jaren en deze resolutie doet hetzelfde.</p>
    </intervention>
    <intervention id="4-161" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">auteur . − Mijnheer de Voorzitter, Somalië is een land dat nu al jaren getroffen wordt door een burgeroorlog en armoede. Duizenden burgers hebben daarbij het leven verloren en honderdduizenden hebben geleden en lijden nog altijd.</p>
      <p sl="en">De internationale gemeenschap heeft enige actie ondernomen en er moet worden gezegd dat dit enig succes heeft opgeleverd. De ellende van de Somaliërs duurt echter voort en het doden van burgers is in dat gebied nu helaas een routinekwestie geworden.</p>
      <p sl="en">Er moet doortastend en efficiënt opgetreden worden, in mijn ogen vooral als volgt:</p>
      <p sl="en">Ten eerste moet de strikte naleving van het VN-wapenembargo voor Somalië worden afgedwongen. Dit geldt ook voor China, dat meestal de boosdoener in dergelijke situaties.</p>
      <p sl="en">Ten tweede moet ervoor worden gezorgd dat alle VN- en EU-hulp aan Somalië gaat naar diegenen die deze hulp werkelijk en rechtmatig nodig hebben en niet eindigt in de zakken van krijgsheren.</p>
      <p sl="en">Ten derde moet er druk worden uitgeoefend op de VN-Veiligheidsraad om dringend over te gaan tot de invoering van de unaniem goedgekeurde resolutie van 15 mei 2008 om een voldoende sterke VN-vredesmacht in dat gebied te installeren – – daarbij moet uiteraard worden gewaarborgd dat de vredebewaarders niet van dezelfde kwaliteit zijn als degenen die onlangs beschuldigd zijn van misdrijven tegen de plaatselijke bevolking, die ze geacht werden te beschermen.</p>
      <p sl="en">Ten vierde moet de Afrikaanse Unie nog maar eens aan het verstand worden gebracht dat ze de primaire verantwoordelijkheid draagt voor de gebeurtenissen in Afrikaanse gebieden als Somalië en – in plaats van een nutteloze retoriek te voeren – dringende en praktische maatregelen moet nemen tegen alle regimes en andere partijen of facties die de Afrikaanse volkeren dieper onderdompelen in primitieve en uitzichtloos ellendige situaties.</p>
    </intervention>
    <intervention id="4-162" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">auteur . − Mijnheer de Voorzitter, in 1960 verheugden Brits en Italiaans Somaliland zich op hun droom van onafhankelijkheid. Maar die droom nam al snel een slechte wending en ik herinner mij, als voorzitter in het Brits parlement van de British Somali Group , een reeks vluchtelingen die ons eerst kwamen vertellen over het autoritaire regime in dat land en vervolgens natuurlijk over de strijd tussen de facties en de anarchie.</p>
      <p sl="en">Somaliland heeft nog altijd een zekere graad van onafhankelijkheid en stabiliteit, net als Puntland. Maar de naam Mogadishu is synoniem met geweld, moord, rellen, honger en een slechte economie.</p>
      <p sl="en">Dus wat doen we? Wel, we kunnen niet zoveel doen. Zeker niet individueel; waarschijnlijk niet als Europa. Maar we kunnen samen met andere internationale actoren druk uitoefenen op de actoren in dat land om te komen tot overeenstemming om een einde te maken aan het lopende conflict, een einde te maken aan het geweld, een einde te maken aan de schendingen van de internationale mensenrechten en werk te maken van vrede.</p>
      <p sl="en">We moeten ze ertoe overhalen toe te laten dat de meest noodlijdenden humanitaire bijstand ontvangen en we moeten ze misschien helpen de veiligheid van de humanitaire hulpverleners te garanderen.</p>
      <p sl="en">We moeten een oproep doen aan de externe actoren die kunnen helpen. We roepen Kenia op om Somalische vluchtelingen toe te laten aan de grens in El Wak en recht te geven op bijstand in dat land.</p>
      <p sl="en">We roepen iedereen op om, zoals reeds aangehaald, te zorgen voor een embargo op de verkoop van wapens aan dat land. We dringen erop aan dat degenen die oorlogsmisdrijven hebben gepleegd, voor het gerecht en zo nodig voor het Internationaal Strafhof worden gebracht. En natuurlijk zijn we verheugd over de resolutie van de VN-Veiligheidsraad van mei waarin wordt verzocht tot de installatie van een vredesmacht van 28 000 man; en, misschien meer realistisch, dringen we erop aan dat AMISOM het mandaat krijgt om beschermende maatregelen te nemen,</p>
      <p sl="en">We hebben maatregelen nodig: niet alleen voornemens, maar internationale maatregelen.</p>
    </intervention>
    <intervention id="4-163" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">auteur. − Voorzitter, het geweld in Somalië heeft alles te maken met het feit dat er sinds 1991 geen algemeen erkende regering meer bestaat. In het zuiden en midden van het land is jarenlang gevochten tussen de legertjes van verschillende krijgsheren en in het noorden wordt het daar functionerende bestuur voor het grondgebied van de voormalige Britse kolonie Somaliland internationaal niet erkend.</p>
      <p sl="nl">Daarna is er een strijd ontstaan tussen de Unie van islamitische rechtbanken en het leger van het buurland Ethiopië. Afspraken over hereniging van het land werden nooit algemeen ondersteund en diegenen die ze wel ondersteunden, maakten daar vaak een eind aan.</p>
      <p sl="nl">Die langdurige chaos maakt steun van de buitenwereld voor welke overgangsregering dan ook al gauw tot inmenging in onoplosbare gewapende binnenlandse conflicten.</p>
      <p sl="nl">In de afgelopen jaren heb ik er een aantal keren voor gewaarschuwd dat de Europese Unie door medefinanciering van falende constructies wordt gebonden aan een van de strijdende partijen zonder dat uitzicht ontstaat op een duurzame en breedgedragen oplossing.</p>
      <p sl="nl">Europa moet zéker helpen als er een oplossing mogelijk is, maar voorbarig ingrijpen leidt tot ongelukken.</p>
      <p sl="nl">Op 15 november 2007 heeft dit Parlement tijdens een eerder urgentiedebat over Somalië een resolutie aangenomen die opriep tot beëindiging van buitenlandse militaire interventies en tot dialoog en verzoening in het binnenland.</p>
      <p sl="nl">Het is goed dat ook de nu voorgelegde resolutie zich uitspreekt tegen misbruik van steun van de Europese Unie voor krijgsheren die hun macht willen herstellen, tegen het inzetten van kindsoldaten en tegen nieuwe wapenleveranties.</p>
      <p sl="nl">Gisteren is een moordaanslag op de overgangspresident Abdullahi Yusuf mislukt. Nog steeds staan gewapende troepen scherp tegenover elkaar. We moeten nu zien of het vorige week gesloten akkoord om binnen 30 dagen het geweld te stoppen en binnen 3 maanden de Ethiopische interventiemacht te vervangen door een vredesmacht van de Verenigde Naties een serieuze kans krijgt. Als dit leidt tot echte oplossingen, wordt Europese steun daarvoor zinvol.</p>
    </intervention>
    <intervention id="4-164" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">auteur . − Mijnheer de Voorzitter, de recente hervatting van de gevechten in Somalië tussen troepen van de Federale Overgangsregering en opstandelingen heeft het leven gekost aan meer dan honderd mensen en heeft ertoe geleid dat de burgerbevolking massaal weggevlucht is uit de Somalische hoofdstad Mogadishu. Mensenrechtenschendingen, waaronder foltering, verkrachting, moord en aanvallen op burgers, zijn dagelijkse kost in Somalië en worden begaan door alle partijen in het conflict.</p>
      <p sl="pl">De internationale gemeenschap kan niet onverschillig blijven ten aanzien van deze flagrante gewelddaden in Somalië. De Europese Unie moet haar betrokkenheid ontegenzeglijk vergroten teneinde het conflict in Somalië op te lossen en zou alle partijen in het conflict moeten oproepen alles in het werk te stellen om humanitaire organisaties ongehinderde toegang te geven tot slachtoffers in dat land, zodat ze hen hulp kunnen brengen. Het inschakelen van een VN-vredesmacht tot de politieke situatie verbetert zou ook al een stap in de goede richting zijn, evenals de vernieuwing van het VN-embargo op wapenleveringen aan Somalië.</p>
    </intervention>
    <intervention id="4-165" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">namens de PPE-DE-Fractie . – Mijnheer de Voorzitter, een maand geleden werd de ranking van de Global Peace Index gepubliceerd. Deze Index is het resultaat van een onderzoek dat ieder jaar wordt verricht in 140 landen door het Institute for Economics and Peace .</p>
      <p sl="pl">Volgens de bevindingen van dat onderzoek is Somalië het tweede gevaarlijkste land ter wereld, na Irak. De realiteit is deprimerend. Er is geen vooruitgang merkbaar in de oplossing van dit langdurig conflict en de informatie die ons bereikt, is afschuwelijk. Ik zal niet alles hier beschrijven, maar wil enkel zeggen dat Somalische piraten tot dusver 26 schepen hebben gekaapt sinds het begin van dit jaar.</p>
      <p sl="pl">In een conflict dat zo uitzichtloos is als het conflict in Somalië moet de nodige aandacht worden besteed aan elke overeenkomst tussen de partijen. Laat ons hopen dat de overeenkomst van 9 juni in Djibouti een doorbraak zal blijken en zal leiden tot blijvende vrede.</p>
    </intervention>
    <intervention id="4-166" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">namens de PSE-Fractie . – Dames en heren, Somalië is een toneel van conflict geworden, om niet te zeggen een hel. Mensenrechten en het internationale recht worden flagrant geschonden; het land verkommert in armoede.</p>
      <p sl="et">Duizenden burgers hebben het leven verloren bij conflicten tussen de islamisten en de troepen van de regering en honderdduizenden burgers zijn op de vlucht gedreven. Er worden iedere dag mensen gedood, verkracht en gefolterd.</p>
      <p sl="et">Volgens de statistieken van de Verenigde Naties voor 2007 zijn er wereldwijd naar schatting 457 000 Somalische vluchtelingen. Dat wil zeggen dat een half miljoen Somaliërs gedwongen werden hun moederland te ontvluchten om te overleven.</p>
      <p sl="et">In de voorbije drie maanden zijn meer dan vijftigduizend mensen moeten vluchten voor het geweld in Mogadishu. De situatie is volledig uit de hand gelopen.</p>
      <p sl="et">Ik sympathiseer met de mensen die het geweld ontvluchten. Europa moet alles doen wat in haar macht ligt om Somalië te helpen het pad van de vrede te vinden. We mogen niet toestaan dat het conflict uitmondt in een regionale oorlog. Afrika heeft evenzeer behoefte aan vrede als aan lucht.</p>
    </intervention>
    <intervention id="4-167" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">namens de UEN-Fractie . – Mijnheer de Voorzitter, Somalië heeft al vele jaren te kampen met brutale gevechten. In de voorbije paar dagen zijn er naar schatting zo’n honderd mensen gedood en zo'n tweehonderd verwond. Duizenden mensen hebben hun woningen moeten verlaten in Mogadishu. Het aantal aanvallen op burgers en de media neemt toe. Op 7 juni is Nasteh Dahir Farah, de vicevoorzitter van de Nationale Unie van Somalische journalisten, brutaal vermoord. Er zijn ook medewerkers van hulporganisaties vermoord, onder hen Mohamed Mahdi. Er worden meer en meer kinderen ingelijfd bij het leger. 2,6 miljoen Somaliërs (zo’n 35 procent van de bevolking) hebben humanitaire hulp nodig. Amnesty International heeft in zijn verslagen enkele extreme vormen van aanvallen op ongewapende burgers beschreven. De aanvallers snijden vaak gewoon vrouwen en tieners de keel over.</p>
      <p sl="pl">We roepen de VN-Veiligheidsraad op om de vredesmacht in Somalië te versterken overeenkomstig de resolutie die is goedgekeurd op 15 mei en ook om het embargo op wapenleveringen aan Somalië te verscherpen.</p>
    </intervention>
    <intervention id="4-168" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, zelden droeg een resolutie in dit Huis een gruwelijker titel als “banalisering van het vermoorden van burgers”. We kunnen daar niet banaal op reageren, dames en heren, maar met volle inzet. Één achtste van de bevolking is in de laatste twaalf maanden verdreven en tegen het einde van het jaar zou de helft van de burgerbevolking afhankelijk kunnen zijn van humanitaire hulp.</p>
      <p sl="de">Ik ben de heer Dess en anderen dankbaar voor de voedselhulp en medische hulp die daar worden verstrekt, maar nu moeten we ook streven naar een politieke oplossing die al sinds 1991 ontbreekt. De enige mogelijkheid die ik hiertoe zie, is de installatie van VN-macht, maar dit moet worden aangevuld met gepaste burgerlijke structuren. Wat betreft de Federale Overgangsregering moeten we ons de vraag stellen waarheen de overgang leidt. Gaat het om een overgang naar een levensvatbare autonome structuur of is het nodig een internationale burgerstructuur op te richten, zoals gebeurd is in andere landen? Als dit niet goed komt, zal uiteindelijk het hele land afhankelijk zijn van humanitaire hulp. Dat kan niet de manier zijn waarop we moord, verkrachting en hongersnood oplossen.</p>
    </intervention>
    <intervention id="4-169" speaker_id="38724" name="Colm BURKE" is_mep="True" mode="spoken" nationality="Ireland" birth_date="17-01-1957" birth_place="Cork" p_group="Group of the European People's Party (Christian Democrats) and European Democrats" m_state="IE">
      <p sl="en">Mijnheer de Voorzitter, de humanitaire situatie in Somalië verslechtert snel door een combinatie van conflicten, politieke instabiliteit en ernstige droogte. De hoge inflatie verergert de situatie nog.</p>
      <p sl="en">We lopen het gevaar dat de taferelen van de hongersnood van 1992 zich herhalen indien de internationale gemeenschap geen grotere prioriteit geeft aan Somalië. 2,6 miljoen mensen uit een bevolking van zo’n 8,6 miljoen hebben dringend hulp nodig. Als de situatie in dit land niet aanzienlijk verbetert, kan dit cijfer oplopen tot 3,5 miljoen tegen eind 2008. 1,1 miljoen mensen zijn nu in eigen land ontheemd. Alleen al sinds januari zijn 300 000 mensen hun woningen ontvlucht.</p>
      <p sl="en">Humanitaire organisaties worden ernstig belemmerd bij hun pogingen om Somalische burgers te helpen en hebben te kampen met aanvallen, diefstal en versperringen aan controlepunten. De hulpverleners zijn dagelijks blootgesteld aan aanzienlijke risico’s bij hun pogingen om voedsel te leveren aan de meest noodlijdenden. De missie van de Afrikaanse Unie in Somalië en een eventuele opvolger in de vorm van een VN-vredesmissie moeten het mandaat krijgen om burgers te beschermen, met inbegrip van vrouwen, kinderen en in eigen land ontheemden. Er moet ook getracht worden de toegenomen werving van kindsoldaten, inzonderheid in Mogadishu, een halt toe te roepen.</p>
    </intervention>
    <intervention id="4-170" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Mijnheer de Voorzitter, ik heb het woord gevraagd omdat ik één probleem wil aankaarten, namelijk de piraterij in Somalische wateren.</p>
      <p sl="es">Enkele sprekers (ik denk de heer Kaczmarek en mevrouw Tomaszewska) hebben dit probleem al vermeld. Het komt ook aan bod in overweging G en paragraaf 8 van de gezamenlijke ontwerpresolutie, maar ik wil erop wijzen dat de bewoording van paragraaf 8 het optreden tegen piraterij beperkt tot vaartuigen die humanitaire hulp vervoeren. Het zou derhalve beter zijn afzonderlijk te stemmen over deze paragraaf en ertegen te stemmen.</p>
      <p sl="es">Ten slotte zou ik de Commissie willen vragen of ze meer informatie heeft over een mogelijke samenwerking tussen de Europese Unie en de Veiligheidsraad om de maritieme beveiliging in dit gebied te waarborgen.</p>
    </intervention>
    <intervention id="4-171" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, interne conflicten en burgeroorlogen zijn bijzonder gevaarlijk voor maatschappijen en landen, aangezien ze leiden tot moorden en plunderingen, tot het vluchten van mensen en gedwongen uitzettingen, tot verkrachting en foltering en andere wreedheden. Het is de burgerbevolking die dit alles moet ondergaan, burgers die ongewapend zijn en vaak aangevallen worden door de verschillende partijen in het conflict.</p>
      <p sl="pl">Ondanks het optreden van de secretaris-generaal van de VN, de Afrikaanse Unie en de steun van de Europese Unie is de situatie in Somalië zo slecht dat men spreekt van een humanitaire ramp. Kinderen die gedwongen worden deel te nemen aan de conflicten, zijn ook getuige van vreselijke wreedheden.</p>
      <p sl="pl">Het heeft er alle schijn van dat de meest doeltreffende manier om deze ramp en deze oorlog aan te pakken is een internationale strijdkracht te installeren in Somalië.</p>
    </intervention>
    <intervention id="4-172" speaker_id="photo_generic" name="Charlie McCreevy" is_mep="True" mode="spoken">
      <p sl="en">lid van de Commissie . − Mijnheer de Voorzitter, mijn collega Louis Michel kon hier vandaag helaas niet aanwezig zijn. Daarom wil ik in zijn naam enkele opmerkingen over het probleem in Somalië met u delen.</p>
      <p sl="en">Ten eerste wens ik te zeggen dat ik uw bezorgdheid over het voortdurende conflict en de politieke instabiliteit in Somalië deel. Fundamentele rechten en eerbied voor de elementaire menselijke waardigheid worden in Somalië nog steeds met voeten getreden door strijdkrachten die systematisch en op grote schaal burgers aanvallen. Zeventien jaar staatloosheid hebben geleid tot het verlies van burgerlevens, massale ontheemding en vernietiging van materiële infrastructuur. Één derde van de bevolking, zo’n 2,6 miljoen mensen, zijn nu afhankelijk van humanitaire hulp. De Europese Unie zet zich samen met andere belangrijke internationale actoren in om hulp te bieden op dit kritieke ogenblik.</p>
      <p sl="en">Op politiek niveau zal de EU de speciale gezant van de secretaris-generaal van de VN ten volle blijven steunen in zijn streven om de maatregelen van de internationale gemeenschap te coördineren en een inter-Somalische politieke dialoog op gang te brengen. We onderzoeken nu - samen met andere donoren - de gepaste manieren en middelen om de Somaliërs beter te helpen om de overeenkomst die op 9 juni in Djibouti is bereikt, doeltreffend in te voeren. Deze overeenkomst biedt het Somalische volk nieuwe hoop op langdurige vrede en stabiliteit.</p>
      <p sl="en">Op humanitair niveau concentreert de EU zich vooral op steun aan basissectoren zoals gezondheidszorg, voeding, voedselhulp, huisvesting en niet-voedselhulp, water en sanitaire voorzieningen, als deel van een reeks activiteiten die vooral gericht zijn op centrale en zuidelijke gebieden van het land, die zwaar getroffen zijn door burgerconflicten en extreme natuurrampen.</p>
      <p sl="en">In 2007 heeft ons Directoraat-generaal Humanitaire hulp voor 18 miljoen euro humanitaire bijstand kunnen verstrekken. Gezien de verslechtering van de humanitaire situatie en de stijging van de voedselprijzen zou de bijstand dit jaar in totaal 27 miljoen euro moeten bedragen.</p>
      <p sl="en">Op het gebied van ontwikkeling is de EU al de belangrijkste hulpdonor voor Somalië. De EU levert steun op middellange en lange termijn voor de vestiging van een vreedzame maatschappij die in haar eigen behoeften kan voorzien.</p>
      <p sl="en">De EU maakt in haar landenstrategie voor 2008-2013 meer dan 212 miljoen euro vrij voor Somalië, op grond van het 10e Europees Ontwikkelingsfonds. Één derde van dit programma zal gaan naar onderwijs, wat belangrijk is voor de eerbiediging van de mensenrechten. De kritieke doelstelling is verzoening, democratie en de ontwikkeling van bestuursstructuren op alle niveaus aan te moedigen. Zonder vrede en veiligheid is het echter niet mogelijk om doeltreffend te werken aan ontwikkeling voor de lange termijn. Daarom wordt prioriteit gegeven aan het bevorderen van een vreedzame en veilige omgeving waar mensenrechten geëerbiedigd worden en democratische processen en instellingen tot ontwikkeling kunnen komen.</p>
      <p sl="en">Commissaris Michel heeft slechts enkele dagen geleden de Somalische president ontmoet in de marge van de IGAD-topconferentie in Addis Abeba. Bij deze gelegenheid heeft president Yusuf een sterk pleidooi gehouden voor internationale hulp om een betere, veilige omgeving voor de inwoners van Somalië te steunen. We hebben beloofd de Somalische regering sterk te steunen met dit doel. De Europese Commissie financiert de opleiding van de Somalische politie al via de VN en er wordt ook bijdragen in de kosten van de AMISOM-operatie.</p>
      <p sl="en">Uiteindelijk zal het politieke proces van verzoening en stabilisering ook afhangen van het engagement en de steun van belangrijke regionale actoren, met name Ethiopië en Eritrea, die Somalië gebruikt hebben voor een “oorlog bij volmacht”. In dit opzicht is de terugtrekking van Ethiopische troepen uit Somalië een sleutelelement voor eventuele politieke doorbraak.</p>
      <p sl="en">Commissaris Michel heeft vorig weekend eerste minister Meles van Ethiopië en president Isaias van Eritrea ontmoet en hen met klem gevraagd om hun steun te geven aan het proces van Djibouti, dat, hoewel het verre van perfect is, een reële, zo niet de enige kans, biedt om de verschillende Somalische actoren samen te brengen.</p>
      <p sl="en">Ondanks de moeilijke omstandigheden zal de Commissie haar hulpprogramma voor Somalië, dat ontwikkeld is samen met lidstaten, voortzetten om het lijden van de Somalische bevolking te verlichten en de grondslag te leggen voor een vreedzame maatschappij.</p>
      <p sl="en">Er zijn enkele vragen gesteld over piraterij en ik zou nog willen zeggen dat de Commissie, hoewel ze niet bevoegd is voor de invoering van een scheepsmacht als bepaald in Resolutie 1816 van de Veiligheidsraad van de Verenigde Naties, met de Raad een werkgroep heeft ingesteld die samengesteld is uit de betrokken directoraten-generaal - met name het DG Energie en Vervoer, het DG Maritieme zaken en visserij, het DG Ontwikkeling en EuropeAid - om te onderzoeken wat de beste manier is om de VN-resolutie in te voeren.</p>
    </intervention>
    <intervention id="4-173" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Het debat is gesloten.</p>
      <p sl="nl">De stemming vindt aan het einde van de debatten plaats.</p>
    </intervention>
  </section>
  <section id="creitem22" title="9.3. Iran: terechtstelling van minderjarige delinquenten">
    <intervention id="4-175" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Aan de orde is het debat over zes ontwerpresoluties over Iran.</p>
    </intervention>
    <intervention id="4-176" speaker_id="38733" name="Mikel IRUJO AMEZAGA" is_mep="True" mode="spoken" nationality="Spain" birth_date="06-10-1972" birth_place="Caracas " p_group="Group of the Greens/European Free Alliance" m_state="ES">
      <p sl="es">auteur. − Mijnheer de Voorzitter, de mensenrechtensituatie in Iran drastisch verslechterd sinds 2005.</p>
      <p sl="es">De Iraanse rechtspraak heeft de trieste reputatie het tweede hoogste aantal terdoodveroordelingen per inwoner ter wereld uit te spreken. Alleen China voert meer executies uit dan Iran.</p>
      <p sl="es">Zoals vermeld in de resolutie verbieden twee belangrijke overeenkomsten, zijnde het Verdrag inzake de rechten van het kind en het Internationaal Verdrag inzake burgerrechten en politieke rechten, de doodstraf voor misdaden die gepleegd werden door daders die op dat moment nog geen 18 jaar oud waren. Het belangrijkste hierbij is dat Teheran deze twee overeenkomsten geratificeerd heeft. Deze ratificatie is een goede zaak, maar het land komt de overeenkomsten niet na.</p>
      <p sl="es">Op moord, verkrachting, gewapende overval, kidnapping en drugsmokkel staat de doodstraf in Iran. De meeste kinderen zijn veroordeeld voor moord, maar veel veroordelingen lijken gebaseerd op onbetrouwbare bekentenissen die verkregen werden door foltering en tijdens ondervragingen waarbij de arrestant niet het recht kreeg een beroep te doen op een advocaat.</p>
      <p sl="es">De rechtbanken negeren stelselmatig bewijs van beklaagden dat aantoont dat de beschuldigde handelde uit zelfverdediging.</p>
      <p sl="es">De executie van kinderen in Iran zal een van de kwesties zijn die worden behandeld in het verslag dat de secretaris-generaal van de Verenigde Naties, Ban Ki-moon, in september zal voorleggen aan de Algemene Vergadering.</p>
      <p sl="es">We verzoeken Iran daarom voor eens en voor altijd te stoppen met deze executies, ook voor de minstens 85 mensen die ter dood veroordeeld zijn voor misdaden die ze gepleegd hebben toen ze kinderen waren.</p>
      <p sl="es">Ik wil hier niet afronden zonder te zeggen dat het Parlement en de Europese Unie deze week naar mijn mening een zekere morele geloofwaardigheid om de rechten van kinderen te verdedigen verloren hebben doordat deze Kamer gisteren een beschamende richtlijn heeft aangenomen die toestaat dat kinderen worden opgesloten omdat ze zich schuldig gemaakt hebben aan het misdrijf zonder papieren naar Europa te komen.</p>
    </intervention>
    <intervention id="4-177" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">auteur . − Mijnheer de Voorzitter, de gewelddadige acties van het theocratische Iraanse regime tegen het eigen volk zijn algemeen bekend en vormen het onderwerp van eerdere resoluties van dit Parlement.</p>
      <p sl="en">Het is geweten dat dit regime – naar het beweert in de naam van God – systematisch verachtelijke misdrijven tegen onschuldige burgers begaat. Verzet in Iran is bijzonder moeilijk en verbonden met levensgevaar. Buiten het land spannen Iraanse burgers zich in om te strijden voor democratische verandering in hun land.</p>
      <p sl="en">Tot deze mensen behoren de leden van de volstrekt niet gewelddadige organisatie PMOI. Toch heeft de Commissie deze organisatie op de terrorismelijst gezet en tot voor kort geweigerd deze fout recht te zetten, zelfs na desbetreffende uitspraken van het Europese Hof van Justitie. Mijn vraag aan de commissaris is: Waarom werd deze Iraanse verzetsorganisatie om te beginnen al op de terrorismelijst geplaatst? Was dat omdat een of meer EU-lidstaten die lucratieve handelscontracten of -betrekkingen hebben met Iran, het regime in Teheran wilden behagen?</p>
    </intervention>
    <intervention id="4-178" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">auteur . − Mijnheer de Voorzitter, als we het hebben over mensenrechtenschendingen in de wereld, moeten we een onderscheid maken, in het bijzonder tussen situaties waar we te maken hebben met instabiele regimes, burgeroorlogen, misdrijven begaan in een context van absolute chaos en situaties zoals deze in Iran, waar de het regime relatief stabiel is, waar er geen burgeroorlog heerst, waar er af en toe verkiezingen worden gehouden, maar waar de staat criminele methodes toepast, zoals executies van kinderen. De situatie in Iran is helemaal anders dan de andere problemen die we al hebben besproken, zoals vandaag de situatie in Somalië of Birma. Het probleem is hier niet binnenlandse oproer, maar een andere beschaving. Dat doet ons denken aan Huntingtons boek “Botsende beschavingen” of de boeken van groot historicus en filosoof Feliks Koneczny, die het had over fundamentele verschillen in beschavingen. Als we deze problemen willen oplossen, moeten we nadenken over hoe we deze regimes kunnen beïnvloeden om hun mentaliteit te veranderen.</p>
    </intervention>
    <intervention id="4-179" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">auteur. – Hou op met het doden van kinderen – dat is de belangrijkste zaak, de positie die het Europees Parlement duidelijk maakt in zijn resolutie. Dit is onze boodschap voor de nieuwe Majlis van Iran, die zou moeten inzien dat het zijn plicht is om het Iraanse strafrecht onverwijld te hervormen om het in overeenstemming te brengen met de internationale verplichtingen waartoe het land zich verbonden heeft en de internationale rechtsregels.</p>
      <p sl="lt">Executies van minderjarigen of mensen die veroordeeld zijn wegens misdaden die zij begingen toen zijn nog minderjarig waren, zijn voor mij absoluut onaanvaardbaar. Het feit dat het beleid van de Iraanse regering in strijd is met het internationale recht, werd onlangs beklemtoond door de Hoge Commissaris van de VN.</p>
      <p sl="lt">Het Europees Parlement heeft al meer dan eens uiting gegeven aan zijn vaste overtuiging en standpunt: het is tegen de doodstraf en voor een wereldwijd moratorium op de doodstraf. We hebben het hier over mannen, vrouwen, kinderen, tieners en minderheden. Ik zou daarom willen eindigen met de Iraanse regering ertoe op te roepen de executie te voorkomen van de tieners die reeds veroordeeld zijn tot de doodstraf, aangezien executie van minderjarigen onmenselijk is.</p>
    </intervention>
    <intervention id="4-180" speaker_id="28336" name="Věra FLASAROVÁ" is_mep="True" mode="spoken" nationality="Czechia" birth_date="19-12-1952" birth_place="Ostrava" p_group="Confederal Group of the European United Left - Nordic Green Left" m_state="CZ">
      <p sl="cs">auteur . − Dames en heren, ik ben het niet eens met de regering-Bush dat Iran een bedreiging vormt voor de wereldveiligheid en dat er daarom een bewapeningswedloop moet plaatsvinden. Ik ben er ook tegen onze waarden en onze levensstijl op te dringen aan andere culturen met als enige reden de beschikking te krijgen over supranationaal kapitaal om toegang te krijgen tot de grondstofbronnen op deze planeet, dus modern kolonialisme. Ik heb mij echter verzet tegen de barbaarse activiteiten die nog altijd plaatsvinden, hoewel de redenen daarvoor al lang niet meer bestaan. Bovendien is er geen rechtvaardiging in de Iraanse cultuur voor de barbaarse executies van minderjarige delinquenten en zelfs politieke tegenstanders door het Iraanse regime van Mahmoud Ahmadinejad. In het verleden voerde dit land de doodstraf alleen uit in uitzonderlijke gevallen en vonden openbare executies alleen plaats als straf voor massa- of kindermoord. Onder de huidige Iraanse regering vinden er echter ieder jaar honderden executies plaats en bij vele daarvan gaat het om jeugdige delinquenten, zoals de 17-jarige Mohammad Hassanzadeh, die geëxecuteerd werd op 10 juni. Ik heb onlangs foto’s gezien van openbare executies in Iran. Geloof me, het is een van de ergste dingen die ik in mijn leven gezien heb.</p>
      <p sl="cs">Mijn fractie, de GUE/NGL-Fractie, gebruikt het Europees Parlement om de Islamitische Republiek Iran op te roepen om onmiddellijk een einde te maken aan de executies, vooral de executies van mensen die een misdaad begaan hebben toen ze minderjarig waren. Onder Ahmadinejad verwijst Iran al lang niet meer alleen massamoordenaars naar de galgen, maar ook mensen die daden hebben gesteld die in ontwikkelde landen veel lichter bestraft worden of zelfs niet als onwettig worden beschouwd. Het land moet zijn opvatting over de wet herzien en deze zodanig veranderen dat het menselijk leven geëerbiedigd wordt. Zolang dit niet gebeurd is, zal Iran aan de rand van de beschaafde wereld blijven staan.</p>
    </intervention>
    <intervention id="4-181" speaker_id="4447" name="Paulo CASACA" is_mep="True" mode="spoken" nationality="Portugal" birth_date="02-07-1957" birth_place="Lisboa" p_group="Socialist Group in the European Parliament" m_state="PT">
      <p sl="pt">auteur . − Mijnheer de Voorzitter, de systematische schending van mensenrechten in Iran brengt ons hier nog maar eens samen. Het fundamentele probleem is de executie van minderjarigen wegens vermeende misdrijven.</p>
      <p sl="pt">Laat mij alstublieft verduidelijken dat het vaak gaat om bijvoorbeeld homoseksuele relaties tussen jongeren, die zelfs geen misdrijf zijn, die leiden tot terdoodveroordelingen en openbare executies, zoals reeds te zien was in films die de barbaarsheid van het regime documenteren.</p>
      <p sl="pt">Deze barbaarsheid beperkt zich echter niet tot jongeren en is niet beperkt tot executie door steniging, volgens de verslagen van de executies. Het omvat ook het externe aspect van het terrorisme.</p>
      <p sl="pt">We moeten daarom de Europese instellingen nogmaals vragen waarom ze het terroristische regime in Teheran blijven aanmoedigen om de People’s Mojahedin Organization of Iran als terroristische organisatie te classificeren, zoals ons medelid de heer Matsakis reeds onder de aandacht heeft gebracht.</p>
      <p sl="pt">Waarom gebruiken ze - in plaats van terrorisme en mensenrechtenschendingen te veroordelen - economische en handelsdeals om Teheran aan te moedigen om de slachtoffers van terrorisme te veroordelen? Dit is volstrekt immoreel en onverdedigbaar en dit beleid zal onvermijdelijk uitmonden in een confrontatie, een oorlog, als we het niet snel tegenhouden.</p>
      <p sl="pt">Om deze redenen wil ik de Commissie en de Raad verzoeken hun beleid te veranderen en zich te schikken naar de rechtbanken, en terrorisme niet op deze manier te belonen.</p>
    </intervention>
    <intervention id="4-182" speaker_id="28301" name="Tadeusz ZWIEFKA" is_mep="True" mode="spoken" nationality="Poland" birth_date="28-12-1954" birth_place="Tuchola" p_group="Group of the European People's Party (Christian Democrats)" m_state="PL">
      <p sl="pl">namens de PPE-DE-Fractie . – Mijnheer de Voorzitter, ik kan begrijpen, hoewel ik het absoluut niet goedkeur, dat er rechtsystemen in de wereld zijn die de doodstraf gebruiken. Ik kan me echter niet voorstellen hoe zelfs de voorstanders van de doodstraf, zeker in onze culturele kringen, de mogelijkheid in overweging kunnen nemen deze straf aan kinderen en tieners op te leggen, en ze vervolgens ook uit te voeren. Toch doet exact deze situatie zich voor in Iran. Volgens het recentste verslag van Amnesty International wachten er op dit moment meer dan honderd tieners op hun executie, en in dit cijfer is niet iedereen meegeteld, aangezien sommige veroordelingen niet worden geregistreerd.</p>
      <p sl="pl">We moeten de politieke en gerechtelijke autoriteiten in Iran oproepen om een moratorium op de uitvoering van de doodstraf in te voeren. We moeten ons echter ook afvragen hoe wij als internationale gemeenschap moeten worden beoordeeld, hoe wij zelf moeten worden beoordeeld, aangezien we er niet in slagen ervoor te zorgen dat de ondertekenaars van internationale overeenkomsten de clausules in deze overeenkomsten naleven, ten koste van ter dood veroordeelde tieners. Er is maar één achterliggend aspect en dat is het economische aspect en dit is helaas belangrijker dan humanitaire overwegingen.</p>
    </intervention>
    <intervention id="4-183" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">namens de PSE-Fractie . – Dames en heren, de wereld duldt de doodstraf niet, maar Iran gaat zijn eigen weg. Er heerst een grimmige situatie in dat land. De Iraanse autoriteiten doen niet selectief over wie er moet worden geëxecuteerd; zelfs jongeren krijgen de doodstraf.</p>
      <p sl="et">Als een land dat het Verdrag inzake de rechten van het kind geratificeerd heeft, komt Iran daardoor in scherp conflict met de wereld. Het gebruik van de doodstraf is volledig in strijd met de mensenrechten. Een dergelijke wijze van straffen is onmenselijk. De executie van minstens dertig minderjarigen in Iran tot nog toe is hoogst onrechtvaardig.</p>
      <p sl="et">Ik hoop dat de wereld - waaronder wij - erin zal slagen de vijfentachtig minderjarigen die op dit moment wachten op de doodstraf, te redden van hun wrede lot.</p>
      <p sl="et">Laat ons hopen dat het nieuw verkozen parlement een nieuwe wind van menselijkheid zal doen waaien. Middeleeuwse executiemethoden moeten naar de geschiedenis worden verwezen. Er moet in Iran wetgeving worden ingevoerd die in overeenstemming is met het internationale recht. Het is hoog tijd dat Iran deel gaat uitmaken van de 21e eeuw. De resolutie heeft mijn volle steun.</p>
    </intervention>
    <intervention id="4-184" speaker_id="28387" name="Janusz ONYSZKIEWICZ" is_mep="True" mode="spoken" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="pl">namens de ALDE-Fractie. – Mijnheer de Voorzitter, we debatteren vandaag over deze kwestie omdat we daartoe bewogen worden door de dreigende uitvoering van de doodstraf op vier jongeren van minder dan 18 jaar. Dit is niet de eerste dergelijke beslissing van het Iraanse rechtssysteem. Gelukkig is Iran een van de weinige landen die tieners ter dood veroordelen en, wat nog erger is, deze straffen ook werkelijk uitvoert. Daarenboven maakten Iraanse straffen wereldwijd meer dan twee derden uit van alle straffen van dit type gedurende de laatste drie jaar.</p>
      <p sl="pl">Het is ongehoord dat Iran internationale verdragen die het ondertekend heeft en die dergelijke maatregelen categorisch verbieden, zo schaamteloos schendt, Daardoor rijst een vraag van veel algemenere aard: Beschikt de internationale gemeenschap over mechanismen en instrumenten om dergelijke landen aan te pakken? Met andere woorden, is het mogelijk dat schendingen van verbintenissen die een gegeven land vrijwillig is aangegaan, resulteren in tastbare en betekenisvolle sancties?</p>
      <p sl="pl">Daarbij denk ik aan twee dingen. Het eerste is de noodzaak het vaak gebruikte concept van de rechtsstaat te herzien. Veroordelingen van tieners voor homoseksueel gedrag zijn dan wel in overeenstemming met de geldende wetgeving in Iran, maar we kunnen er natuurlijk niet mee instemmen dat “rechtsstaat” op deze manier wordt geïnterpreteerd.</p>
      <p sl="pl">Het tweede probleem is dat, als we verlangen dat anderen hun verbintenissen en redelijke wetten die in overeenstemming zijn met de fundamentele vrijheden naleven, we deze wetten ook zelf moeten naleven. In deze context kunnen niet anders dan te denken aan onze eigen laksheid, om geen krachtiger woord te gebruiken, als het erom gaat de eindbeslissing van het gerecht na te leven en de Iraanse mudjahedin te schrappen van de lijst van terroristische organisaties.</p>
    </intervention>
    <intervention id="4-185" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">namens de UEN-Fractie. – Mijnheer de Voorzitter, het waardevolste bezit van iedere persoon is zijn leven. Daarom mag niemand dat bezit afnemen, om welke reden dan ook. Wat bijzonder hemeltergend is, is het gebruik van slagen en foltering om jongeren te dwingen tot bekentenissen die nodig zijn om de terdoodveroordelingen te rechtvaardigen. Iran is zeker een van de landen waar veel terdoodveroordelingen worden uitgevoerd, ook op jongeren. Volgens recente informatie wachten in dat land minstens 85 minderjarige criminelen op hun executie.</p>
      <p sl="pl">Het is daarom hoog tijd dat Iran ophoudt deze procedures uit te voeren en rechtsnormen aanneemt die door andere landen worden aanvaard. Jongeren moet worden opgeleid, niet gedood.</p>
    </intervention>
    <intervention id="4-186" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Mijnheer de Voorzitter, slechts negen dagen geleden is Mohammed Hassanzadeh, een Iraanse jongere die de leeftijd van 18 jaar nog niet had bereikt, geëxecuteerd. Er zijn nog anderen in afwachting van hun executie wegens misdaden die zij zouden hebben begaan toen zij nog minderjarig waren.</p>
      <p sl="en">Ik denk dit een reden is om de openbare opinie eraan te herinneren dat Teheran wereldleider is geworden wat betreft het aantal executies van jeugdige delinquenten. We roepen het Iraanse regime daarom zo krachtig mogelijk op om op te houden met deze executies.</p>
      <p sl="en">Er zijn echter – en ik richt me hiermee tot de commissaris – meer praktische zaken die we kunnen doen. We kunnen de Iraanse democratische oppositie, de National Council of Resistance , eindelijk de handen vrij geven om voor eens en voor altijd een einde te maken aan deze onmenselijke dictatuur.</p>
    </intervention>
    <intervention id="4-187" speaker_id="4535" name="Philip BUSHILL-MATTHEWS" is_mep="True" mode="spoken" nationality="United Kingdom" birth_date="15-01-1943" birth_place="Droitwich" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, de heer Matsakis heeft aan het begin van het debat de vraag gesteld of er één land was dat heel de EU ertoe aangemoedigd heeft de PMOI te verbieden. Ik kan antwoorden op zijn vraag: het was het Verenigd Koninkrijk. De reden waarom de Britse regering dit gedaan heeft, is omdat de regering van Iran daarom gevraagd had.</p>
      <p sl="en">Het spijt me te moeten zeggen dat de regering van mijn land niet toestaat dat het eigen volk stemt in het referendum over het Verdrag van Lissabon en er ook zal voor zorgen dat de stem van het Iraanse volk nergens in Europa kan worden gehoord.</p>
      <p sl="en">Ik verzoek de Britse regering om bij de stemming in Westminster volgende week ervoor te zorgen dat het verbod opgeheven wordt in overeenstemming met de uitspraak van het Europese Hof van Justitie. De Britse regering is al te lang deel van het probleem. Ze moet nu deel van de oplossing worden.</p>
    </intervention>
    <intervention id="4-188" speaker_id="2081" name="Peter SKINNER" is_mep="True" mode="spoken" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, dit is een zeer ernstige kwestie. Iran executeert jonge mannen en vrouwen als middel tot sociale controle. Het is ongelofelijk dat in een tijdperk van moderne beschaving jonge meisjes en jongens worden geëxecuteerd, gestenigd tot de dood of opgehangen aan een industriële kraan.</p>
      <p sl="en">We willen en vragen dat de internationale gemeenschap meer doet, maar in plaats van ons bij de internationale gemeenschap te voegen, horen we hier hoe delen van de internationale gemeenschap worden afgekraakt. We horen bijvoorbeeld afkeuring ten aanzien van de VS; we horen onenigheid in dit Huis over hoe we het zullen aanpakken. We zullen deze crisis nooit oplossen als we niet als één man optreden tegen de middeleeuwse crisis die heerst in dit land. Dat is iets dat we zelf moeten doen.</p>
    </intervention>
    <intervention id="4-189" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Mijnheer de Voorzitter, ik heb alleen maar voor de tweede keer het woord gevraagd om mijn collega’s opmerkzaam te maken op een boek over mensenrechtenschendingen in Iran in 2007. Iemand heeft het boek nog maar kort geleden onder mijn aandacht gebracht. Het bevat vele schokkende passages, bijvoorbeeld over meisje genaamd Ameneh Salaris uit een dorp in Naqadeh dat zal worden opgehangen omdat ze zwanger is geworden zonder gehuwd te zijn. De man die haar zwanger heeft gemaakt is overigens veroordeeld tot 99 zweepslagen.</p>
    </intervention>
    <intervention id="4-190" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">Mijnheer de Voorzitter, in Iran hebben sinds 1990 minstens 430 jongeren de doodstraf ondergaan. De doodstraf voor kinderen brengt schande over volwassenen. Ieder misdrijf dat wordt gepleegd door een tiener is het gevolg van een falende opvoeding door volwassenen. De verantwoordelijkheid voor het eigen falen of de eigen incompetentie afschuiven op tieners, kinderen onderwerpen aan onmenselijke straffen, waaronder de doodstraf, dat is pas een misdaad. In Iran worden zelfs tienjarigen aan de doodstraf onderworpen. Doodstraffen voor tieners zijn in strijd met de internationale verplichtingen van de Islamitische Republiek Iran. De Iraanse autoriteiten zouden onmiddellijk moeten ophouden met het doden van jongeren in de naam van een onmenselijke wet.</p>
    </intervention>
    <intervention id="4-191" speaker_id="28300" name="Zbigniew ZALESKI" is_mep="True" mode="spoken" nationality="Poland" birth_date="29-04-1947" birth_place="Rogoziniec" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, men zou denken, na de publicatie van het boek “The Fatal Shore” van Robert Hughes, waarin de verbanning door de Britse kroon, in de zin van de rechtbanken, van kleine kinderen en hun ouders naar Australië beschreven wordt, dat dit nooit meer zou gebeuren. We zijn nu een eeuw later, of misschien anderhalve eeuw, en hetzelfde gebeurt in Iran, een islamitisch land, waar aan één zijde wel aandacht wordt besteed aan het gezin. Wat daar gebeurt, is een barbaarse daad die extremer is dan het ergste wat men zich kan indenken.</p>
      <p sl="pl">Als we niets doen om deze kinderen te verdedigen, als we het regime niet boycotten, als we het niet zoveel mogelijk veroordelen over de hele wereld, zullen we beschouwd worden als medeschuldig, omdat we onze mond gehouden hebben en niet geprobeerd hebben om menselijk leven te verdedigen.</p>
    </intervention>
    <intervention id="4-192" speaker_id="4532" name="Michael CASHMAN" is_mep="True" mode="spoken" nationality="United Kingdom" birth_date="17-12-1950" birth_place="London" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, ik veroordeel de mensenrechtenschendingen die dagelijkse praktijk zijn in Iran. Ik ben ook van mening dat we het verbod op de mudjahedin moeten opheffen en dat we dat zo snel mogelijk moeten doen.</p>
      <p sl="en">Ik wil mij uitspreken tegen de terdoodveroordeling van jongeren. Ik zal het beeld nooit vergeten van twee jongens die in het openbaar opgehangen werden tot ze dood waren. Hun misdrijf was dat ze jonge homoseksuelen waren die van elkaar durfden te houden. Zulke onmenselijkheid moet universeel worden veroordeeld. Daarom, commissaris, moet ons beleid ten aanzien van Iran drastisch veranderen. We kunnen de kat niet uit de boom kijken: de tijd dringt!</p>
    </intervention>
    <intervention id="4-193" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Mijnheer de Voorzitter, ook ik wil de voortdurende schendingen van de mensenrechten in Iran tegenwoordig veroordelen en ik zou ook willen, als de Britten volgende week hun stemming hebben gehad, dat de Raad – ik denk dat het onder Frans voorzitterschap zal zijn – de PMOI voor eens en voor altijd van de terrorismelijst schrapt.</p>
      <p sl="en">Hoewel het V.K. ervoor verantwoordelijk is dat de PMOI op de lijst terechtgekomen is, wil ik zeggen goddank voor het common law-stelsel en het stelsel van de Britse rechtbanken, die tenminste gezorgd hebben voor onafhankelijke, vrije, objectieve rechtspraak en voor, voorwaar, de aanbeveling dat de PMOI onrecht is aangedaan door de organisatie op de terrorismelijst te plaatsen en dat de organisatie van de lijst geschrapt zou moeten worden.</p>
      <p sl="en">Ik dring er bij het Franse voorzitterschap - naar ik begrijp, zal het in hun rechtbank zijn - de zaak meteen af te handelen en onmiddellijk over te gaan tot de schrapping. We kunnen niet toezien bij de voortdurende schending van mensenrechten en het gebruik van de doodstraf, zeker niet als het gaat om jonge mannen en jonge vrouwen en jongeren.</p>
    </intervention>
    <intervention id="4-194" speaker_id="photo_generic" name="Charlie McCreevy" is_mep="True" mode="spoken">
      <p sl="en">lid van de Commissie . − Mijnheer de Voorzitter, mijn collega Benita Ferrero-Waldner is helaas vandaag niet hier aanwezig, daarom dank ik u in haar naam voor de kans om te spreken over het probleem van executies van jongeren in Iran.</p>
      <p sl="en">De Commissie deelt uw diepe bezorgdheid over deze aangrijpende kwestie. Hoewel de Commissie, zoals u weet, niet beschikt over een vertegenwoordiging in Teheran, volgt ze de mensenrechtensituatie van zeer nabij en handelt ze in nauw overleg met de ambassades van EU-lidstaten die daar vertegenwoordigd zijn. Het is belangrijk op te merken dat het Europees Parlement, de Raad van de Europese Unie en de Commissie een consistente en samenhangende aanpak gevolgd hebben. De ernst van onze bezorgdheid is duidelijk naar voren gebracht in de drie verklaringen die het EU-voorzitterschap in de afgelopen twee weken gepubliceerd heeft: op 4 en 10 juni, over de gevallen van de heer Fadaei, de heer Shojaee en de heer Jazee, die op elk moment kunnen worden geëxecuteerd wegens misdaden die ze hebben begaan toen ze minderjarig waren; en op 13 juni, over de executie van Mohammad Hassanzadeh.</p>
      <p sl="en">De Commissie staat volledig achter het beginsel en de inhoud van deze verklaringen: er is geen rechtvaardiging mogelijk voor de terdoodveroordeling van jeugdige delinquenten door de Iraanse autoriteiten. Dit druist duidelijk in tegen de wettelijk bindende bepalingen van het internationale recht, die Iran heeft geratificeerd, met name het Internationaal verdrag inzake burgerrechten en politieke rechten en het Verdrag inzake de rechten van het kind.</p>
      <p sl="en">Het feit dat we zo snel na elkaar zoveel verklaringen hebben moeten publiceren, is duidelijk een weerspiegeling van het toenemend aantal executies in Iran, waaronder van minderjarigen. Het moratorium dat door het hoofd van de rechterlijke macht in Iran, Ayatollah Shahroudi, is uitgevaardigd op executies van jongeren wordt flagrant geschonden door zijn eigen rechters.</p>
      <p sl="en">Helaas zijn de toon en frequentie van onze verklaringen over Iran ook een weerspiegeling van het feit dat onze woorden en stappen op het gebied van mensenrechten in het algemeen en het probleem van executies van minderjarigen in het bijzonder, geen effect hebben gehad. De Iraanse autoriteiten doen meer en meer of ze onze oproepen om de internationale wetgeving inzake mensenrechten na te leven, niet horen en we kunnen daarom niet anders dan ons toevlucht nemen tot zogenaamde “megafoondiplomatie”, via openbare verklaringen die Teheran beweert te verafschuwen en te verwerpen.</p>
      <p sl="en">Iran moet zijn verantwoordelijkheid opnemen. Na de executie van de heer Hassanzadeh heeft de Commissie uitdrukkelijk meegedeeld aan de Iraanse autoriteiten dat een dergelijke handeling niet anders kon dan een schaduw te werpen op Irans internationale reputatie en onze relatie. Als de mensenrechtensituatie niet concreet verbetert, zal ons gemeenschappelijke doel om de relatie tussen de Europese Unie en de Islamitische Republiek Iran aanzienlijk te ontwikkelen, niet kunnen worden verwezenlijkt.</p>
      <p sl="en">Ik heb er vertrouwen in dat het Europees Parlement en alle EU-partners het eens zijn met deze aanpak en dienovereenkomstig zullen handelen. Daarom herhaal ik officieel onze oproep aan de autoriteiten van de Islamitische Republiek Iran om zich te houden aan de internationale verdragen die het land ondertekend heeft, en het leven te sparen van alle minderjarigen die zich in de dodencel bevinden.</p>
    </intervention>
    <intervention id="4-195" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Het debat is gesloten.</p>
      <p sl="nl">De stemming vindt aan het einde van de debatten plaats.</p>
    </intervention>
  </section>
  <section id="creitem23" title="10. Stemmingen">
    <intervention id="4-197" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Aan de orde zijn de stemmingen.</p>
      <a text="(Voor uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem24" title="10.1. Birma: gevangenschap van politieke gevangenen (stemming)"/>
  <section id="creitem25" title="10.2. Somalië: banalisering van de moorden op burgers (stemming)">
    <intervention id="4-201" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Mijnheer de Voorzitter, om iedere verwarring over de vaartuigen die het slachtoffer zijn van piraterij vanaf de Somalische kust te voorkomen, stel ik voor de woorden “in het bijzonder tegen vaartuigen die” in te voegen na het woord “vaartuigen” in paragraaf 8. Ik heb begrepen dat de PPE-DE-Fractie en PSE-Fractie daarmee akkoord gaan.</p>
    </intervention>
    <intervention id="4-202" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Mijnheer de Voorzitter, de socialistische fractie had voorgesteld in onderdelen te stemmen over paragraaf 8, met de bedoeling tegen het tweede onderdeel te stemmen, omdat het laatste stuk over “humanitaire vaartuigen” beperkend is. De wijziging die de heer Matsakis voorstelt, maakt een stemming in onderdelen overbodig en we kunnen dus stemmen over de tekst in zijn geheel. Ik stel daarom voor dat we het mondelinge amendement aanvaarden en niet in onderdelen stemmen over paragraaf 8.</p>
    </intervention>
  </section>
  <section id="creitem26" title="10.3. Iran: terechtstelling van minderjarige delinquenten (stemming)"/>
  <section id="creitem27" title="11. Ingekomen stukken: zie notulen"/>
  <section id="creitem28" title="12. Kredietoverschrijvingen: zie notulen"/>
  <section id="creitem29" title="13. Mededeling van gemeenschappelijke standpunten van de Raad: zie notulen"/>
  <section id="creitem30" title="14. Besluiten inzake bepaalde documenten: zie notulen"/>
  <section id="creitem31" title="15. In het register ingeschreven schriftelijke verklaringen (artikel 116 van het Reglement): zie notulen"/>
  <section id="creitem32" title="16. Verzending van de tijdens deze vergadering aangenomen teksten: zie notulen"/>
  <section id="creitem33" title="17. Rooster van de volgende vergaderingen: zie notulen"/>
  <section id="creitem34" title="18. Onderbreking van de zitting">
    <intervention id="4-213" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 16.25 uur gesloten)"/>
    </intervention>
  </section>
</text>
