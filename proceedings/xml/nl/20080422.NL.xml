<?xml version='1.0' encoding='utf-8'?>
<text id="20080422.NL" lang="nl" date="2008-04-22" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Debat over gevallen van schending van de mensenrechten, de democratie en de rechtsstaat (bekendmaking van de ingediende ontwerpresoluties): zie notulen"/>
  <section id="creitem3" title="3. Jaarverslag EIB 2006 (debat)">
    <intervention id="2-007" speaker_id="1253" name="De Voorzitter" is_mep="True" mode="spoken">
      <p sl="nl">Aan de orde is het verslag van Jean-Pierre Audy namens de Commissie begrotingscontrole over het jaarverslag van de Europese Investeringsbank over 2006 (2007/2251(INI)) (A6-0079/2008).</p>
    </intervention>
    <intervention id="2-008" speaker_id="33775" name="Jean-Pierre Audy" is_mep="True" mode="spoken" role="rapporteur">
      <p sl="fr">Mijnheer de Voorzitter, commissaris, president van de Europese Investeringsbank, dames en heren, allereerst bedank ik u, mijnheer Maystadt, voor de zeer goede relatie die u hebt opgebouwd met de Parlementsleden van de Commissie begrotingscontrole, hetgeen er in hoge mate toe heeft bijgedragen dat het nu te bespreken verslag kon worden geschreven. Mijn dank gaat ook uit naar uw medewerkers en in het bijzonder naar vicepresident Philippe de Fontaine Vive, met wie ik in complete transparantie heb kunnen werken in de hoofdzetel van de EIB in Luxemburg.</p>
      <p sl="fr">Mijnheer Maystadt, bij de vervulling van uw rol legt u niet alleen veel competentie, warmte, vastberadenheid en moed aan de dag, maar ook wijsheid en, in mijn ogen, elegantie.</p>
      <p sl="fr">De bij het Verdrag van Rome opgerichte EIB viert in 2008 haar vijftigste verjaardag. Haar leden zijn de lidstaten van de Europese Unie en hun ministers van Financiën vormen haar Raad van gouverneurs. De taak van de EIB bestaat erin om een bijdrage te leveren aan de ontwikkeling van de gemeenschappelijke markt door een beroep te doen op de kapitaalmarkten en op haar eigen middelen. Het is een communautair instrument, maar de interne beslissingsbevoegdheid is op intergouvernementele grondslag geregeld.</p>
      <p sl="fr">Het is een goede zaak dat de vertegenwoordigers van de burgers over deze zaken praten op een moment waarop de burgers zelf resultaten verlangen van de Europese Unie; zonder het zelf te beseffen, plukken zij vaak de vruchten van hetgeen de EIB presteert. Om te beginnen feliciteer ik de EIB met haar actie, haar ambitieuze activiteitenprogramma en projecten; ik wijs met nadruk op de hoge kwaliteit van de nieuwe strategie voor de periode 2007-2009, waarin onder andere meer plaats wordt ingeruimd voor transparantie en voor de toegevoegde waarde van haar activiteiten en waarin erop wordt geattendeerd dat het risiconiveau geleidelijk zal worden opgevoerd, bijvoorbeeld bij activiteiten ten behoeve van KMO’s en lokale overheden, dat er nieuwe financiële instrumenten zullen worden aangewend en dat er intensiever zal worden samengewerkt met de Commissie. Ook moet er worden gewezen op de belangrijke rol van de EIB bij het nabuurschapsbeleid – in het verslag wordt meer in het bijzonder opgeroepen tot de verdere uitbouw, in het kader van het Euromediterrane beleid, van de Euromediterrane investerings- en partnerschapsfaciliteit FEMIP.</p>
      <p sl="fr">Ik denk echter dat de tijd rijp is om zelfs een stap verder te gaan, om sneller en beter te werk te gaan bij de controle op en de ondersteuning van de Europese Unie bij de financiering van haar investeringen. Wat de controlemechanismen betreft, denk ik dat het tijd is voor de daadwerkelijke instelling van een toezichtregeling voor het bankwezen en ik stel voor dat de EIB zelf het in Londen gevestigde Comité van Europese bankentoezichthouders (CEBT) in de arm neemt om deze toezichthoudende taak nadere invulling te geven en met name vast te stellen wie deze taak zou kunnen uitvoeren zolang er – helaas – geen officiële Europese toezichthouder voor het bankwezen bestaat.</p>
      <p sl="fr">Wat de ondersteuning van de Europese Unie bij de financiering van de investeringen betreft, waarbij alleen al voor de trans-Europese transportnetwerken ten minste 600 miljard euro nodig zal zijn, stel ik voor dat wij ons nader beraden over de rol van de Europese Unie met betrekking tot de ontwikkeling van ons grondgebied. De door de lidstaten en de EU uitgetrokken financiële middelen zijn bij lange na niet voldoende om in deze behoeften te voorzien. Is het normaal, commissaris, dat de Europese Unie in deze context moeite heeft om 3,4 miljard euro bijeen te brengen voor de financiering van zo’n – op industrieel, wetenschappelijk en militair vlak – strategisch project als Galileo?</p>
      <p sl="fr">Ik pleit ervoor dat de Commissie de EIB, gezien de kwaliteit van haar personele middelen, haar onpartijdige karakter en haar ervaring met de financiering van grote infrastructuurprojecten, opdraagt strategisch overleg te voeren over de financiering van de investeringen, waarbij geen enkel mogelijk scenario mag worden uitgesloten: subsidieverlening, storting van de bedragen waarvoor de lidstaten op het door de EIB geplaatste kapitaal hebben ingeschreven, leningen (waaronder speciale leningen van de lidstaten, als bedoeld in artikel 6 van de EIB-statuten), innovatieve instrumenten zoals risicodeling, garantie-instrumenten voor leningen, financiële instrumentering die is toegesneden op langetermijnprojecten die niet direct renderen volgens marktgebaseerde financiële criteria, inrichting van een investeringscomponent binnen de begroting van de Europese Unie, instelling van financiële consortia tussen Europese, nationale en lokale instanties, publiek-private partnerschappen, enzovoorts.</p>
      <p sl="fr">Mijnheer de Voorzitter, mijnheer Maystadt, dames en heren, tot zover enkele in dit verslag geopperde ideeën. Ik verheug me op het debat dat nu zal volgen en ik dank u voor uw aandacht.</p>
    </intervention>
    <intervention id="2-009" speaker_id="photo_generic" name="Joaquín Almunia" is_mep="True" mode="spoken">
      <p sl="es">lid van de Commissie. − Mijnheer de Voorzitter, dames en heren, ik bedank de heer Audy, die zojuist het door hem opgestelde uitstekende verslag over het jaarverslag van de Europese Investeringsbank over 2006 heeft geïntroduceerd. Ik denk dat, zoals het verslag weerspiegelt, de productieve dialoog van de laatste jaren tussen de Europese Investeringsbank en het Parlement uiterst belangrijk is omdat hij de democratische transparantie bevordert, die op haar beurt erg belangrijk is voor zowel het Parlement als voor de financiële instelling.</p>
      <p sl="es">De EIB levert een grote bijdrage aan de invoering en ontwikkeling van veel Europese beleidslijnen en wij moeten onszelf derhalve gelukkig prijzen met de kwaliteit van deze dialoog, welke laatste ongetwijfeld nog wordt verbeterd met Philippe Maystadt als EIB-president.</p>
      <p sl="es">De activiteiten van de Europese Investeringsbank worden ook versterkt met het nieuwe financiële kader, met de nieuwe financiële vooruitzichten voor de Europese Unie voor de periode 2007-2013. Wij bespreken dus het jaarverslag over 2006. De ontwikkeling van deze vooruitzichten in deze eerste periode van vijftien of zestien maanden is nog niet in het verslag verwerkt, maar met de in het kader van deze nieuwe perspectieven gelanceerde nieuwe financieringsinstrumenten zal deze samenwerking blijven plaatsvinden en zal zij op veel gebieden ambitieuzer en effectiever worden: bij het beleid betreffende onderzoek en ontwikkeling, regionale ontwikkeling, trans-Europese netwerken, steun voor kleine en middelgrote ondernemingen, enzovoorts.</p>
      <p sl="es">Wat de externe operaties van de Europese Investeringsbank betreft, is op basis van deze financiële vooruitzichten het nieuwe externe mandaat van de EIB bovendien al goedgekeurd. De samenwerking wordt niet alleen versterkt binnen de EIB zelf, maar ook binnen de EIB-groep, met het Europees Investeringsfonds. Een bewijs hiervan is, bijvoorbeeld, het Jeremy-programma.</p>
      <p sl="es">Wij zijn daarnaast zowel tevreden over de tripartiete overeenkomst tussen de Europese Investeringsbank, de EBRD – de Europese Bank voor Wederopbouw en Ontwikkeling – en de Commissie over activiteiten van ieder van hen in in het oosten aan de Europese Unie grenzende landen, als over de ontwikkeling van de door de heer Audy genoemde nieuwe FEMIP, die veel werk verricht. Dit zijn allemaal voorbeelden van een steeds nauwer verband tussen de activiteiten van de EIB en de externe activiteiten van de Europese Unie.</p>
      <p sl="es">In het verslag van de heer Audy wordt volgens mij terecht de nadruk gelegd op de mogelijkheden van de Europese Investeringsbank om innovatieve financieringsinstrumenten te ontwikkelen die in zoverre bijzonder grote gevolgen kunnen hebben dat zij de middelen vergroten die binnen de Europese begroting beschikbaar zijn voor de uitvoering van een hele reeks beleidslijnen.</p>
      <p sl="es">De Commissie is zich bewust van deze mogelijkheden. We hebben al enkele, door de Raad en het Parlement goedgekeurde overeenkomsten gesloten met de Europese Investeringsbank om met dezelfde begrotingsmiddelen meer te doen op gebieden als de trans-Europese netwerken of het onderzoeks- en ontwikkelingsbeleid. In het kader van de herziening van de Gemeenschapsbegroting die wij eind 2008 of begin 2009 ter debat zullen indienen, buigen wij ons daarnaast over de uitbreiding tot andere prioritaire gebieden als energie en klimaatverandering van deze nieuwe financieringsmechanismen en de hieruit voortvloeiende grotere capaciteit voor activiteiten door middel van de beschikbare begrotingsmiddelen.</p>
      <p sl="es">Wat de mechanismen voor samenwerking met de EIB betreft, zijn wij de onderhandelingen met deze bank over een nieuw memorandum van overeenstemming voor al onze samenwerkingsrelaties bovendien al aan het afronden en we hopen dat deze relaties hierdoor zelfs nog effectiever worden.</p>
      <p sl="es">Ik kan geen antwoord geven op de suggestie van de rapporteur, de heer Audy – wiens bezorgdheid ik deel – betreffende de juiste oplossing voor het vraagstuk van de controle op de Europese Investeringsbank als financiële instelling. De oplossing hiervoor heb ik niet, maar ik vind dit wel een uiterst relevante vraag, waarop wij gezamenlijk moeten proberen een goed antwoord te vinden.</p>
      <p sl="es">Mijnheer de Voorzitter, tot slot herhaal ik hoe ingenomen de Commissie is met deze grote mate van samenwerking tussen het Parlement en de Europese Investeringsbank en ik hoop dat wij hierdoor in de toekomst allemaal – alle Europese instellingen – kunnen helpen de doelstellingen van de Europese Unie te verwezenlijken.</p>
    </intervention>
    <intervention id="2-010" speaker_id="37524" name="Marusya Ivanova Lyubcheva" is_mep="True" mode="spoken">
      <p sl="bg">namens de PSE-Fractie . – Het verslag is een voorbeeld van goede samenwerking tussen het Europees Parlement en deze financiële instelling, die moet bijdragen tot een evenwichtige en gezonde ontwikkeling van de Gemeenschap door gebruik te maken van kapitaalmarktinstrumenten en haar eigen middelen. Ik feliciteer de rapporteur met zijn goede presentatie van de Europese Investeringsbank en met zijn redelijke suggesties om de samenwerking, de efficiëntie en de transparantie van de operaties te bevorderen. Het verslag van de EIB omvat veel voorbeelden van bereikte resultaten op het stuk van de belangrijkste doelstellingen en prioriteiten van de Unie zoals de geografische toewijzing van investeringen, strategische sturing en projecttoepassingen. De toekomstige inspanningen moeten zich onder andere toespitsen op het aanmoedigen van de particuliere sector om het investeringsbeleid uit te voeren, inclusief projecten betreffende sociale verantwoordelijkheid die aansluiten bij het EU-beleid voor sociale cohesie en territoriaal evenwicht. Ook moeten deze inspanningen gericht zijn op de vaststelling van mechanismen voor interne audit en interne controle, op de oprichting van kantoren in de nieuwe lidstaten en op de invoering van nieuwe financieringsmechanismen. Ik steun de in de plenaire vergadering ingediende amendementen betreffende een strengere controle op het kapitaal.</p>
    </intervention>
    <intervention id="2-011" speaker_id="4751" name="Bart Staes" is_mep="True" mode="spoken">
      <p sl="nl">namens de Verts/ALE-Fractie. – Voorzitter, collega’s, commissaris, meneer Maystadt, het Europees Parlement doet een aantal aanbevelingen en ik kies er drie uit. Ik zou de heer Maystadt ook willen vragen in zijn repliek hierop te reageren.</p>
      <p sl="nl">Wij zijn blij dat de Europese Investeringsbank een nultolerantiebeleid voert ten aanzien van fraude en corruptie. Het Europees Parlement zou dat eigenlijk nog willen versterken. We bevelen maatregelen aan, bijvoorbeeld om een administratief uitsluitingsmechanisme in te voeren ten aanzien van bedrijven die verdacht worden van of schuldig zijn bevonden aan corruptie. We zijn voor een versterking van het beleid inzake klokkenluiders. We zijn voor een herziening van de bestaande aanbestedingsprocedures. Wat denkt de heer Maystadt daarover?</p>
      <p sl="nl">Een tweede element. Vele miljarden euro gaan naar trans-Europese netwerken. Als Europees Parlement zouden wij willen dat vooral die projecten worden gesteund, die zorgen voor een kleinere of een negatieve CO2 -voetafdruk.</p>
      <p sl="nl">Ten slotte willen wij, wat betreft de externe leningsoperaties, dat erop toegezien wordt dat dergelijke activiteiten, zeker op het Afrikaanse continent, stroken met de Europese consensus inzake ontwikkeling en ook met de millenniumdoelstellingen.</p>
      <p sl="nl">Hoe reflecteert de heer Maystadt, als voorzitter van de Europese Investeringsbank, op deze aanbevelingen van ons Parlement?</p>
    </intervention>
    <intervention id="2-012" speaker_id="24029" name="Koenraad Dillen" is_mep="True" mode="spoken">
      <p sl="nl">Voorzitter, wij juichen toe dat dit verslag de klemtoon legt op het nultoleratiebeleid van de EIB ten aanzien van fraude en corruptie en ook het toenemend aantal onderzoeken door OLAF in de verf zet. Maar uit de leningspraktijk blijkt dat ook de EIB niet vrij is van alle zonden. Zo werd onlangs nog een lening van 100 miljoen euro aan een grootschalig mijnproject in Congo zwaar onder vuur genomen vanwege allerlei grote onregelmatigheden, zoals een gebrek aan transparantie in het onderhandelingsproces en in de definitieve toekenning van het contract. Er was sprake van zware belangenvermenging. Sinds 2000 heeft de Europese Investeringsbank al meer dan 700 miljoen euro geïnvesteerd in allerhande mijnprojecten in Afrika.</p>
      <p sl="nl">Wat ik hier wil beklemtonen, is dat deze vele miljoenen afkomstig zijn van de Europese belastingbetaler en dat het lening- en contractbeleid van onze instelling dan ook onderworpen moet zijn aan een zo groot mogelijke controle, ook en vooral als het gaat om de financiering van projecten buiten Europa.</p>
    </intervention>
    <intervention id="2-013" speaker_id="2278" name="Paul Rübig" is_mep="True" mode="spoken">
      <p sl="de">Mijnheer de Voorzitter, president Maystadt, ik feliciteer de heer Audy met zijn hele goede opmerking dat de trans-Europese netwerken voor ons van groot belang zijn. Ik kan mij voorstellen dat de EIB in dit opzicht ook voorziet in een stimuleringsinstrument voor ontvlechting van het eigendom.</p>
      <p sl="de">Voor ons liggen nu de Commissievoorstellen om meer de nadruk te leggen op de ontvlechting van het eigendom in de energie- en telecommunicatiesector. Ik stel voor dat wij ons concentreren op het geven van stimulansen op dit gebied in plaats van op het invoeren van statutaire verplichtingen.</p>
      <p sl="de">Mijn tweede punt is dat de prestaties van de exportsector momenteel onder druk staan, vooral nu, met de sterke euro. Zou het niet mogelijk zijn om de nadruk te leggen op speciale programma’s voor gegarandeerde steun voor de exportprestaties van onze Europese bedrijven?</p>
    </intervention>
    <intervention id="2-014" speaker_id="photo_generic" name="Philippe Maystadt" is_mep="True" mode="spoken">
      <p sl="fr">president van de Europese Investeringsbank . − Mijnheer de Voorzitter, commissaris, dames en heren, allereerst bedank ik u dat u mij weer in de gelegenheid stelt om de dialoog met het Europees Parlement voort te zetten. Ik vind het namelijk belangrijk dat een instelling als de EIB er regelmatig toe wordt gebracht verantwoording af te leggen aan de vertegenwoordigers van de Europese burgers.</p>
      <p sl="fr">Ik bedank met name de heer Audy voor zijn verslag. Ik kan bevestigen dat hij zich bijzonder heeft ingespannen voor de opstelling van dit verslag. Hij heeft deelgenomen aan een groot aantal werkbijeenkomsten in Brussel en in Luxemburg, daarmee de constructieve dialoog voortzettend die wij met zijn voorgangers zijn begonnen. In zijn presentatie van vanochtend heeft hij twee punten onderstreept.</p>
      <p sl="fr">Het eerste hebben wij al in eerdere verslagen besproken – ik herinner mij het verslag van de heer Schmidt en dat van de heer Lipietz – en het betreft de vraag of de Europese Investeringsbank, omdat zij een bank is, moet worden onderworpen aan bancaire controle, aan bancair toezicht. In de huidige teksten is dit niet vastgesteld. Er zijn natuurlijk wel controles op de Europese Investeringsbank: die van de Rekenkamer – voor zover de EIB Gemeenschapsfondsen gebruikt – en die van het Comité ter controle van de boekhouding, dat bestaat uit door de gouverneurs benoemde deskundigen, die rechtstreeks verslag uitbrengen aan onze gouverneurs. Maar willen wij op de EIB de beste bancaire praktijken toepassen, dan is het waarschijnlijk wenselijk dat een gespecialiseerde instantie nagaat of deze praktijken inderdaad correct worden toegepast op de EIB.</p>
      <p sl="fr">In theorie zijn er drie trajecten mogelijk. Het eerste is dat van artikel 105, lid 6, van het Verdrag van Maastricht. Dit zou de mogelijkheid bieden dat de Europese Centrale Bank deze toezichthoudende taak vervult. Dit Verdrag voorziet er namelijk in dat de Raad met eenparigheid van stemmen kan besluiten aan de Europese Centrale Bank een toezichthoudende taak op te dragen. Deze mogelijkheid bestaat in theorie, maar in werkelijkheid is het – in ieder geval op dit moment – twijfelachtig dat de unanimiteit van de lidstaten kan worden verkregen om de Europese Centrale Bank deze nieuwe taak toe te vertrouwen.</p>
      <p sl="fr">Een ander traject, dat we informeel hebben gevolgd, bestaat erin een nationale regelgever in te schakelen. Op dit moment is dat de Luxemburgse regelgever, de Commissie van toezicht op de financiële sector van Luxemburg, die deze taak eveneens vervult ten aanzien van de Europese Investeringsbank, in het bijzonder om toe te zien op de correcte toepassing van Bazel II.</p>
      <p sl="fr">Een derde mogelijkheid zou zijn om het in onze statuten vastgelegde Comité ter controle van de boekhouding te versterken en het te transformeren in een quasi-bankentoezichthouder. Het Hervormingsverdrag voorziet in een uitbreiding van dit Comité ter controle van de boekhouding. In een eerste fase zou dit Comité kunnen worden versterkt met enkele bankentoezichthouders, die de nodige ervaring zouden inbrengen om na te kunnen gaan of de EIB in dezen daadwerkelijk de beste praktijken toepast.</p>
      <p sl="fr">Het tweede door de heer Audy onderstreepte punt was de speciale rol die hij de Europese Investeringsbank toedenkt op het gebied van de infrastructuur en meer in het bijzonder van de trans-Europese netwerken. Zoals u weet, speelt de EIB al een relatief belangrijke rol op dit gebied. Vorig jaar hebben wij de trans-Europese netwerken voor bijna negen miljard euro gefinancierd. Wij gebruiken verschillende instrumenten, waaronder onze gestructureerde financieringsfaciliteit, die ons in staat stelt grotere risico’s te nemen dan gebruikelijk is. Wij hebben dit bijvoorbeeld onlangs gedaan met een autosnelweg in Griekenland. Dit is een goed, concreet voorbeeld van de gebruikmaking van deze specifieke faciliteit om de particuliere sector aan te moedigen meer risico te nemen bij de exploitatie van een autosnelweg.</p>
      <p sl="fr">Daarnaast hebben we zeer recentelijk samen met de Europese Commissie een nieuw garantiemechanisme ingesteld dat een specifiek risico dekt, namelijk dat van te weinig verkeer gedurende de eerste jaren van de exploitatie van een infrastructuurvoorziening. De ervaring leert dat de eerste vier of vijf jaar vaak het moeilijkst zijn. In deze periode liggen de inkomsten niet altijd op het beoogde niveau. Dit stelt de particuliere exploitant voor problemen en om de particuliere sector er toch toe aan te moedigen deze infrastructuurvoorzieningen te financieren, hebben wij dus samen met de Commissie een nieuw garantiemechanisme ingesteld.</p>
      <p sl="fr">Ik voeg hieraan toe dat de Europese Investeringsbank het initiatief heeft genomen om een Europees Expertisecentrum op het gebied van publiek-private partnerschappen op te richten opdat onze ervaring op dit gebied wordt gedeeld met de nationale vertegenwoordigers. Mijnheer Audy, dit is dus zeker een gebied waarop de EIB haar activiteiten wil voortzetten.</p>
      <p sl="fr">De heer Staes heeft een vraag gesteld over het antifraudebeleid. Wij hebben dit onlangs gepubliceerd, na een raadplegingsprocedure die meerdere opeenvolgende rondes behoefde. Wat de door de heer Staes genoemde specifieke kwestie van het administratief uitsluitingsmechanisme betreft – waarbij aan fraude of corruptie schuldig bevonden bedrijven niet langer zouden mogen deelnemen aan door ons gefinancierde projecten –, kondigen wij in ons antifraudebeleid aan dat wij hopen hetzelfde systeem te kunnen gebruiken dat de Commissie probeert in te voeren. Mocht dit niet lukken – en dit zou voor het einde van dit jaar duidelijk moeten zijn –, mochten wij om juridische redenen niet hetzelfde systeem kunnen gebruiken, dan zullen wij ons eigen administratief uitsluitingsmechanisme invoeren.</p>
      <p sl="fr">Wat onze financiering op energiegebied betreft, hebben wij ons beleid voor de financiering van energieprojecten herzien in het licht van de Europese richtsnoeren betreffende de strijd tegen klimaatverandering. In deze context hebben wij besloten voorrang te geven aan de investeringen die de CO2 -emissies terugdringen, hetgeen zich al vertaalt in de cijfers voor 2007 aangezien de financiering van projecten voor elektriciteitsproductie uit fossiele brandstoffen nog slechts 25 procent van onze financieringen in de energiesector vormt. Het bijvoorbeeld aan duurzame energiebronnen gewijde bedrag is in 2007 vele malen groter dan het voor deze klassiekere vormen van energieproductie uitgetrokken bedrag.</p>
      <p sl="fr">Dan de millenniumdoelstellingen: wij doen uiteraard ons best om onze projecten zoveel mogelijk te laten bijdragen tot de verwezenlijking van deze doelstellingen. Ik wijs u er echter wel op dat wij, wanneer we buiten de Europese Unie opereren, handelen op basis van specifieke, door de Europese Raad verleende mandaten. De millenniumdoelstellingen vallen niet als zodanig onder de mandaten die wij van de Europese Raad hebben gekregen. Daarom kan er wellicht niet zo’n rechtstreeks verband worden gelegd als u misschien had gehoopt.</p>
      <p sl="fr">Tegen de heer Dillen die, als ik het goed heb, een project in de Democratische Republiek Congo noemde dat wij zouden hebben gefinancierd, wil ik tot slot zeggen dat dit land al enkele jaren geen financiering van ons meer heeft ontvangen. Onze Raad van bewind heeft de financiering van een mijnproject in Katanga weliswaar in beginsel goedgekeurd, maar er is voor dit project nog niets uitbetaald. De leningovereenkomst is nog niet ondertekend. Waarom niet? Omdat de nieuwe Congolese regering terecht opnieuw wilde onderhandelen over de voorwaarden van de vergunning, opdat de inkomsten meer ten goede zouden komen aan de Congolese staat, en wij hebben de ondertekening van het contract uitgesteld totdat er een bevredigend akkoord zal zijn tussen de financier en de Congolese regering.</p>
      <p sl="fr">Mijnheer de Voorzitter, dit is wat ik de verschillende sprekers kan antwoorden en ik bedank nogmaals het Parlement en in het bijzonder de Commissie begrotingscontrole voor onze uitstekende samenwerking.</p>
      <a text="(Applaus)"/>
    </intervention>
    <intervention id="2-015" speaker_id="1253" name="De Voorzitter" is_mep="True" mode="spoken">
      <p sl="nl">Hartelijk dank, president Maystadt. Wij zijn erg dankbaar voor uw aanwezigheid hier, vanochtend, voor uw verslag en vooral voor het werk dat u voor de Europese Unie verzet als president van de Europese Investeringsbank. Nogmaals hartelijk dank en wij wensen u alles goeds!</p>
    </intervention>
    <intervention id="2-016" speaker_id="33775" name="Jean-Pierre Audy" is_mep="True" mode="spoken" role="rapporteur">
      <p sl="fr">Mijnheer de Voorzitter, ik bedank op mijn beurt onze commissaris, de heer Almunia, en u, geachte president Maystadt, bedank ik voor uw duidelijke antwoorden. Ook bedank ik de rapporteurs van de fracties, die de opstelling van dit verslag hebben ondersteund.</p>
      <p sl="fr">Ik heb enkele opmerkingen naar aanleiding van dit debat, om te beginnen over de reguleringstaak. Deze regulering van de bankactiviteiten lijkt mij in ieders belang te zijn. Ik heb natuurlijk niet de oplossing, maar de Europese Centrale Bank als toezichthouder lijkt mij een goed idee. Een kortetermijnoplossing zou ook kunnen zijn dat de Luxemburgse regelgever een echte, onafhankelijke reguleringstaak vervult. Ik denk echter dat het Parlement bijzonder geïnteresseerd zal zijn in het advies van het Comité van Europese bankentoezichthouders als de EIB dit Comité, zoals het verslag voorstelt, in de arm neemt.</p>
      <p sl="fr">Tot slot: wat de financiering van infrastructuur betreft, is het duidelijk dat de Europese Unie zich op een kruispunt bevindt en dat wij ons nu niet tevreden mogen stellen met deze financiering; een schuld mag daarnaast natuurlijk niet worden gebruikt voor de financiering van activiteiten, zoals helaas in bepaalde lidstaten het geval is. Een schuld die handig wordt gebruikt voor investeringen is echter een element van economische en sociale prestaties op ons Europese grondgebied, dat wedijvert met alle andere economische regio’s in de wereld. Ik denk dat het tijd is voor een veelomvattend beleid op het gebied van ruimtelijke ordening en ontwikkeling, dat gedeeltelijk wordt ondersteund door investeringen. De publieke sector moet bovendien investeren. Want als deze dit niet doet, mogen we ook niet verwachten dat de particuliere sector het wél doet. Dit is een probleem op het vlak van het collectief vertrouwen in de toekomst van de Europese Unie en ik verheug mij erover dat de Europese Investeringsbank haar deskundigheid kan inbrengen dankzij haar ervaring en de kwaliteit van haar personele middelen.</p>
    </intervention>
    <intervention id="2-017" speaker_id="1253" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt vandaag plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="2-018" speaker_id="28243" name="Jorgo Chatzimarkakis" is_mep="True" mode="written">
      <p sl="de">Mijnheer de Voorzitter, president Maystadt, mijnheer Audy, dames en heren, allereerst mijn hartelijke dank en felicitaties aan de rapporteur vanwege zijn goede en evenwichtige werk. Ik feliciteer de EIB met haar succesvolle activiteiten en ambitieuze bedrijfsplan. Op het gebied van energie en innovatie helpt de EIB de EU haar beleid uit te voeren. Zonder de EIB had het Programma voor concurrentievermogen en innovatie (CIP) niet zo’n goede start gekend.</p>
      <p sl="de">In de strategie van de EIB voor de periode 2007-2009 wordt een grotere plaats ingeruimd voor het belang van toegevoegde waarde, de geleidelijk toenemende rol van risicobereidheid, het gebruik van nieuwe financiële instrumenten en nauwere samenwerking met de Commissie. Ik steun deze strategie van harte.</p>
      <p sl="de">De evaluatie van de activiteiten door de EIB-rapporteur en de voorgestelde volgende stappen zijn correct. We mogen echter niet vergeten dat de rol van het Parlement beperkt is. Hoewel de EIB een Gemeenschapsinstelling is, is de interne beslissingsbevoegdheid op intergouvernementele grondslag geregeld, hetgeen betekent dat de lidstaten de belangrijkste aandeelhouders zijn. Sinds 1999 spreekt het Europees Parlement zich regelmatig uit over de activiteitenverslagen van de EIB en dit heeft geresulteerd in een nauwe, vertrouwensvolle en succesvolle samenwerking. Ik prijs in het bijzonder de samenwerking met president Maystadt, die tot voorbeeld kan dienen voor de verstandhouding met andere instellingen.</p>
    </intervention>
  </section>
  <section id="creitem4" title="4. Kwijting 2006 (debat)">
    <intervention id="2-020" speaker_id="1253" name="De Voorzitter" is_mep="True" mode="spoken">
      <p sl="nl">Aan de orde is het gecombineerd debat over</p>
      <p sl="nl">het verslag van Dan Jørgensen namens de Commissie begrotingscontrole over het verlenen van kwijting voor de uitvoering van de algemene begroting van de Europese Unie voor het begrotingsjaar 2006, afdeling III - Commissie</p>
      <p sl="nl">(SEC(2007)1056 – C6 0390/2007 – 2007/2037(DEC) (SEC(2007)1055 – C6 0362/2007 – 2007/2037(DEC) (A6-0109/2008),</p>
      <p sl="nl">het verslag van José Javier Pomés Ruiz namens de Commissie begrotingscontrole over het verlenen van kwijting voor de uitvoering van de algemene begroting van de Europese Unie voor het begrotingsjaar 2006, afdeling I – Europees Parlement (C6-0363/2007 - 2007/2038(DEC) (A6-0091/2008),</p>
      <p sl="nl">het verslag van Nils Lundgren namens de Commissie begrotingscontrole over het verlenen van kwijting voor de uitvoering van de algemene begroting van de Europese Unie voor het begrotingsjaar 2006, afdeling II - Raad (C6-0364/2007 - 2007/2039(DEC)) (A6-0096/2008),</p>
      <p sl="nl">het verslag van Nils Lundgren namens de Commissie begrotingscontrole over het verlenen van kwijting voor de uitvoering van de algemene begroting van de Europese Unie voor het begrotingsjaar 2006, afdeling IV – Hof van Justitie (C6-0365/2007 - 2007/2040(DEC)) (A6-0097/2008),</p>
      <p sl="nl">het verslag van Nils Lundgren namens de Commissie begrotingscontrole over het besluit over het verlenen van kwijting voor de uitvoering van de algemene begroting van de Europese Unie voor het begrotingsjaar 2006, afdeling V – Europese Rekenkamer (C6-0366/2007 - 2007/2041(DEC)) (A6-0093/2008),</p>
      <p sl="nl">het verslag van Nils Lundgren namens de Commissie begrotingscontrole over het verlenen van kwijting voor de uitvoering van de algemene begroting van de Europese Unie voor het begrotingsjaar 2006, afdeling VI – Europees Economisch en Sociaal Comité (C6-0367/2007 - 2007/2042(DEC)) (A6-0098/2008),</p>
      <p sl="nl">het verslag van Nils Lundgren namens de Commissie begrotingscontrole over het verlenen van kwijting voor de uitvoering van de algemene begroting van de Europese Unie voor het begrotingsjaar 2006, afdeling VII – Comité van de regio’s (C6-0368/2007 - 2007/2043(DEC)) (A6-0095/2008),</p>
      <p sl="nl">het verslag van Nils Lundgren namens de Commissie begrotingscontrole over het verlenen van kwijting voor de uitvoering van de algemene begroting van de Europese Unie voor het begrotingsjaar 2006, afdeling VIII – Europese Ombudsman (C6-0369/2007 - 2007/2036(DEC)) (A6-0092/2008),</p>
      <p sl="nl">het verslag van Nils Lundgren namens de Commissie begrotingscontrole over het verlenen van kwijting voor de uitvoering van de algemene begroting van de Europese Unie voor het begrotingsjaar 2006, afdeling IX – Europese toezichthouder voor gegevensbescherming (C6-0370/2007 - 2007/2044(DEC)) (A6-0094/2008),</p>
      <p sl="nl">het verslag van Hans-Peter Martin namens de Commissie begrotingscontrole over het verlenen van kwijting voor de uitvoering van de begroting van de Europese Stichting tot verbetering van de levens- en arbeidsomstandigheden voor het begrotingsjaar 2006 (C6-0372/2007 - 2007/2047(DEC)) (A6-0111/2008),</p>
      <p sl="nl">het verslag van Hans-Peter Martin namens de Commissie begrotingscontrole over het verlenen van kwijting voor de uitvoering van de begroting van de Europese Stichting voor opleiding voor het begrotingsjaar 2006 (C6-0381/2007 - 2007/2056(DEC)) (A6-0114/2008),</p>
      <p sl="nl">het verslag van Hans-Peter Martin namens de Commissie begrotingscontrole over het verlenen van kwijting voor de uitvoering van de begroting van het Europees Centrum voor de ontwikkeling van de beroepsopleiding voor het begrotingsjaar 2006 (C6-0371/2007 - 2007/2046(DEC)) (A6-0110/2008),</p>
      <p sl="nl">het verslag van Hans-Peter Martin namens de Commissie begrotingscontrole over het verlenen van kwijting voor de uitvoering van de begroting van het Vertaalbureau voor de organen van de Europese Unie voor het begrotingsjaar 2006 (C6-0378/2007 - 2007/2053(DEC)) (A6-0124/2008),</p>
      <p sl="nl">het verslag van Hans-Peter Martin namens de Commissie begrotingscontrole over het verlenen van kwijting voor de uitvoering van de begroting van het Europees Centrum voor ziektepreventie en -bestrijding voor het begrotingsjaar 2006 (C6-0386/2007 - 2007/2060(DEC)) (A6-0117/2008),</p>
      <p sl="nl">het verslag van Hans-Peter Martin namens de Commissie begrotingscontrole over het verlenen van kwijting voor de uitvoering van de begroting van het Europees Waarnemingscentrum voor drugs en drugsverslaving voor het begrotingsjaar 2006 (C6-0375/2007 - 2007/2050(DEC)) (A6-0116/2008),</p>
      <p sl="nl">het verslag van Hans-Peter Martin namens de Commissie begrotingscontrole over het verlenen van kwijting voor de uitvoering van de begroting van het Bureau van de Europese Unie voor de grondrechten (voorheen het Europees Waarnemingscentrum voor racisme en vreemdelingenhaat) voor het begrotingsjaar 2006 (C6-0374/2007 - 2007/2049(DEC)) (A6-0113/2008),</p>
      <p sl="nl">het verslag van Hans-Peter Martin namens de Commissie begrotingscontrole over het verlenen van kwijting voor de uitvoering van de begroting van het Europees Bureau voor wederopbouw voor het begrotingsjaar 2006 (C6-0373/2007 - 2007/2048(DEC)) (A6-0112/2008),</p>
      <p sl="nl">het verslag van Hans-Peter Martin namens de Commissie begrotingscontrole over het verlenen van kwijting voor de uitvoering van de begroting van het Europees Milieuagentschap voor het begrotingsjaar 2006 (C6-0376/2007 - 2007/2051(DEC)) (A6-0122/2008),</p>
      <p sl="nl">het verslag van Hans-Peter Martin namens de Commissie begrotingscontrole over het verlenen van kwijting voor de uitvoering van de begroting van het Europees Agentschap voor de veiligheid en de gezondheid op het werk voor het begrotingsjaar 2006 (C6-0377/2007 - 2007/2052(DEC)) (A6-0128/2008),</p>
      <p sl="nl">het verslag van Hans-Peter Martin namens de Commissie begrotingscontrole over het verlenen van kwijting voor de uitvoering van de begroting van het Europees Geneesmiddelenbureau voor het begrotingsjaar 2006 (C6-0379/2007 - 2007/2054(DEC)) (A6-0125/2008),</p>
      <p sl="nl">het verslag van Hans-Peter Martin namens de Commissie begrotingscontrole over het verlenen van kwijting voor de uitvoering van de begroting van de Europese Autoriteit voor voedselveiligheid voor het begrotingsjaar 2006 (C6-0384/2007 - 2007/2059(DEC)) (A6-0120/2008),</p>
      <p sl="nl">het verslag van Hans-Peter Martin namens de Commissie begrotingscontrole over het verlenen van kwijting voor de uitvoering van de begroting van het Europees Agentschap voor maritieme veiligheid voor het begrotingsjaar 2006 (C6-0382/2007 - 2007/2057(DEC)) (A6-0115/2008),</p>
      <p sl="nl">het verslag van Hans-Peter Martin namens de Commissie begrotingscontrole over het verlenen van kwijting voor de uitvoering van de begroting van het Europees Agentschap voor de veiligheid van de luchtvaart voor het begrotingsjaar 2006 (C6-0383/2007 - 2007/2058(DEC)) (A6-0118/2008),</p>
      <p sl="nl">het verslag van Hans-Peter Martin namens de Commissie begrotingscontrole over het verlenen van kwijting voor de uitvoering van de begroting van het Europees Spoorwegbureau voor het begrotingsjaar 2006 (C6-0387/2007 - 2007/2062(DEC)) (A6-0123/2008),</p>
      <p sl="nl">het verslag van Hans-Peter Martin namens de Commissie begrotingscontrole over het verlenen van kwijting voor de uitvoering van de begroting van het Europees Agentschap voor netwerk- en informatiebeveiliging voor het begrotingsjaar 2006 (C6-0385/2007 - 2007/2061(DEC)) (A6-0119/2008),</p>
      <p sl="nl">het verslag van Hans-Peter Martin namens de Commissie begrotingscontrole over het verlenen van kwijting voor de uitvoering van de begroting van het Europees Agentschap voor het beheer van de operationele samenwerking aan de buitengrenzen voor het begrotingsjaar 2006 (C6-0389/2007 - 2007/2214(DEC)) (A6-0126/2008),</p>
      <p sl="nl">het verslag van Hans-Peter Martin namens de Commissie begrotingscontrole over het verlenen van kwijting voor de uitvoering van de begroting van Eurojust voor het begrotingsjaar 2006 (C6-0380/2007 - 2007/2055(DEC)) (A6-0129/2008),</p>
      <p sl="nl">het verslag van Hans-Peter Martin namens de Commissie begrotingscontrole over het verlenen van kwijting voor de uitvoering van de begroting van de Europese Politieacademie voor het begrotingsjaar 2006 (C6-0388/2007 - 2007/2063(DEC)) (A6-0121/2008),</p>
      <p sl="nl">het verslag van Hans-Peter Martin namens de Commissie begrotingscontrole over kwijting met betrekking tot de tenuitvoerlegging van de begroting voor het 6e, 7e, 8e en 9e Europees Ontwikkelingsfonds voor het begrotingsjaar 2006 (COM(2007)0458 – C6-0118/2007 – 2007/2064(DEC)) (A6-0106/2008),</p>
      <a text="(ex-rapporteur: de heer Stubb)"/>
      <p sl="nl">en het verslag van Hans-Peter Martin namens de Commissie begrotingscontrole over het verlenen van kwijting voor de uitvoering van de begroting van de Europese GNSS-toezichtautoriteit voor het begrotingsjaar 2006 (C6-0049/2008 - 2008/2000 (DEC)) (A6-0127/2008).</p>
    </intervention>
    <intervention id="2-021" speaker_id="28156" name="Dan Jørgensen" is_mep="True" mode="spoken" role="rapporteur">
      <p sl="da">Mijnheer de Voorzitter, allereerst herinner ik iedereen eraan dat wij het einde naderen van een ongelooflijk belangrijke taak. Als de rol van het Parlement wordt geanalyseerd in relatie tot die van de andere instellingen, kan er in het algemeen wellicht worden gezegd dat wij drie hoofdtaken hebben. Wij zijn betrokken bij de opstelling van wetgeving voor de Europese landen en hun burgers. Ook zijn wij betrokken bij de opstelling van de begroting, dat wil zeggen bij de vaststelling waarvoor de EU-middelen gebruikt moeten worden. Tot slot vervullen wij nog de rol van een toezichthoudend orgaan. Het Parlement is zogezegd de waakhond van de burgers. De taak die wij hier vandaag zullen volbrengen, is mogelijk het belangrijkste onderdeel van deze rol van toezichthoudend orgaan: hierbij bestuderen wij uiterst nauwkeurig hoe de Commissie en de andere instellingen de middelen beheren en evalueren wij natuurlijk ook de gang van zaken in de lidstaten, waarin zoals bekend circa 80 procent van de EU-middelen wordt beheerd.</p>
      <p sl="da">Dit gezegd zijnde, prijs ik natuurlijk ook mijn collega’s uit de andere fracties. Het Parlement in zijn geheel zal vandaag over het verslag stemmen. Ik vind dat we prima hebben samengewerkt binnen de Commissie begrotingscontrole. Ik noem hierbij in het bijzonder de schaduwrapporteurs, die in dezen een zeer constructieve bijdrage hebben geleverd. Om deze reden hebben wij natuurlijk zo’n grote druk kunnen uitoefenen op de Commissie en hebben we met haar zo’n constructieve dialoog kunnen aangaan.</p>
      <p sl="da">Ik begin met een paar positieve punten. Ik kom zeker nog op de negatieve aspecten, maar om te beginnen noem ik enkele positieve zaken vergeleken met voorgaande jaren. Het lijdt geen twijfel dat we binnen de landbouwsector aanzienlijke vooruitgang hebben geboekt met betrekking tot de controle op de middelen. Het “geïntegreerd financieel controlesysteem” betekent natuurlijk dat er nu een volkomen nieuwe en veel effectievere manier is om de EU-middelen voor de landbouw te controleren, hoewel veel Europese burgers die deze toespraak volgen hier waarschijnlijk anders over denken. Dit systeem is bijzonder effectief, zoals de Europese Rekenkamer zelf al vaak heeft onderstreept. We weten al dat in wezen alle middelen in het kader van het landbouwbeleid binnen een paar jaar onder dit uiterst effectieve systeem zullen vallen, dat absoluut moet worden geprezen. De laatste jaren hebben we echter felle kritiek gehoord op enkele punten in het kader van het onderzoeksbeleid. Hierbij moet wel worden opgemerkt dat de Commissie onze kritiek uiterst serieus heeft genomen en een actieplan heeft uitgevoerd, waardoor een groot aantal van deze problemen nu wordt opgelost. De Commissie verdient hiervoor alle lof. Tot slot zijn we natuurlijk bijzonder verheugd over de in de openbaarheid gebrachte initiatieven. Er is nu openheid over de ontvangers van EU-steun met betrekking tot de sociale fondsen en de landbouwuitgaven. Bovendien worden nu de namen bekend van de deelnemers aan de verschillende werkgroepen in de Raad en de Commissie, iets waarvoor dit Huis jarenlang heeft geijverd. De Commissie heeft er nu mee ingestemd deze informatie openbaar te maken.</p>
      <p sl="da">Dit is absoluut een bijzonder positieve ontwikkeling. Het is natuurlijk wel duidelijk dat dit proces betrekking heeft gehad op gebieden waarop we een zekere hoeveelheid kritiek hebben gekregen. Iedereen die het proces heeft gevolgd, weet dat het hier met name gaat om twee gebieden: de Structuurfondsen en buitenlandsbeleidskwesties, dat wil zeggen externe aangelegenheden. Wat de Structuurfondsen betreft, heeft de Rekenkamer heel duidelijk geconcludeerd dat twaalf procent van de uitbetaalde middelen – ofwel bijna vier miljard euro – nooit uitbetaald had mogen worden. Dit is natuurlijk een volstrekt onaanvaardbare situatie.</p>
      <p sl="da">Het was het uitgangspunt van de taak die wij vandaag zullen volbrengen. Er hebben verschillende raadplegingen plaatsgevonden en samen met de commissie heb ik persoonlijk nauw samengewerkt met de Commissie. Het feit dat ik nu als rapporteur kan eindigen met het verlenen van kwijting komt uitsluitend doordat we een aantal resultaten hebben bereikt. De Commissie heeft daadwerkelijk een groot aantal hervormingen doorgevoerd – 37 uiterst specifieke punten zullen nu worden uitgevoerd. Het college van commissarissen heeft dit goedgekeurd. Op sommige gebieden moeten er meer en strengere controles worden ingevoerd, op andere moeten de controles worden vereenvoudigd teneinde ze effectiever te maken. Op alle gebieden zijn er zeer duidelijke deadlines ingevoerd. We hebben enkele bijzonder duidelijke criteria gekregen voor de manier waarop feedback moet worden gegeven, zodat zowel wij als het grote publiek kunnen zien dat dit ook daadwerkelijk een positief effect heeft. Twee dingen mogen we niet vergeten: ten eerste natuurlijk het feit dat het in 2006 incorrect uitbetaalde geld – het onderwerp van deze procedure – moet worden terugbetaald. Dit is volgens ons nu gewaarborgd. Er moet echter ook een garantie zijn dat dit in de toekomst niet opnieuw gebeurt, hetgeen waarschijnlijk net zo belangrijk is. Wij denken dat deze doelstelling is verwezenlijkt met de door de Commissie vastgestelde nieuwe procedures.</p>
      <p sl="da">Het is duidelijk dat alleen mooie woorden niet volstaan. Wij hebben nu weliswaar gezegd de doorgevoerde hervormingen te aanvaarden, maar we zullen deze zaak blijven volgen en nauwlettend toezicht houden op het proces. Daarom dien ik vandaag ook een wijzigingsvoorstel in, waaraan de Commissie – naar ik heb vernomen – haar steun verleent. De heer Kallas heeft aangegeven dat het wellicht een oplossing is als de Commissie maandelijks vergadert met de Commissie begrotingscontrole en ons de mogelijkheid biedt om de op dit gebied geboekte vooruitgang te bespreken. Dit zou voor beide partijen bijzonder nuttig zijn.</p>
      <p sl="da">Nu het tweede gebied waarop we grote problemen hebben ondervonden, te weten buitenlandsbeleidskwesties en meer in het bijzonder de kwestie Irak. We weten dat de EU financiering verstrekt voor de wederopbouw van Irak, waarvoor absoluut veel goede politieke redenen zijn. We hebben Irak als voorbeeld genomen. Wij hebben verzocht om een lijst met daarop de specifieke projecten in Irak die geheel of gedeeltelijk worden gefinancierd door de EU via de VN en de Wereldbank. Het is bijzonder moeilijk gebleken om zo’n lijst te verkrijgen; het heeft maanden geduurd. De informatie die ons al bekend was en die op deze lijst had moeten staan, stond er echter niet op en er is over en weer lang over gesproken totdat we vrij recentelijk eindelijk de informatie hebben gekregen die we in eerste instantie al hadden moeten krijgen. Daarom kunnen we nu eindelijk ook echt kwijting verlenen op dit gebied. De belangrijkste vraag in dit verband is natuurlijk: en in de toekomst? Irak is slechts één voorbeeld. Hoe zit het met de andere, ruim honderd landen waarin de EU steun verleent voor verschillende activiteiten? De Commissie heeft zich er nu toe verbonden om vanaf 2007 openbare toegang te verlenen tot de eindbegunstigde – de uiteindelijke ontvanger van de steun –, hetgeen ik erken en als volkomen noodzakelijk beschouw.</p>
      <p sl="da">Om al deze redenen beveel ik aan dat wij kwijting verlenen. Er is een aantal punten van kritiek met betrekking tot de Commissie en tot de aanpak in de lidstaten. Daarnaast hebben we dit resultaat bereikt dankzij een goede dialoog met de Commissie. Dit betekent dat wij nu kunnen aanbevelen goedkeuring te verlenen voor de rekeningen voor 2006. Er zijn nog gebieden waarop meer gedaan zou moeten worden. Wij zouden heel graag door de minister van Financiën van een land ondertekende “nationale betrouwbaarheidsverklaringen” willen hebben, zoals deze hier in het Parlement worden genoemd, ofwel jaarlijkse nationale auditverklaringen. Wij beschouwen deze nog steeds als een prima instrument in de strijd tegen bedrog, fraude en geheimhouding met betrekking tot de EU-middelen in de afzonderlijke landen. Na dit laatste verzoek bedank ik u ervoor mij in de gelegenheid te hebben gesteld als eerste te spreken.</p>
    </intervention>
    <intervention id="2-022" speaker_id="1882" name="José Javier Pomés Ruiz" is_mep="True" mode="spoken" role="rapporteur">
      <p sl="es">Mijnheer de Voorzitter, welkom bij dit debat, dat wordt bijgewoond door de secretaris-generaal, en natuurlijk welkom aan de heer Kallas. Ik kan niemand van de Raad welkom heten, omdat het erop lijkt dat deze niets te maken heeft met rekeningen en met het nemen van verantwoordelijkheid voor het politieke debat over kwijting. Wanneer de Raad een voorzitter heeft, na het Verdrag van Lissabon, zullen we hopelijk de garantie hebben dat de Raad ook aanwezig is bij dit debat.</p>
      <p sl="es">Om te beginnen feliciteer ik mijn collega Dan Jørgensen met zijn uitstekende verslag en onderstreep ik zijn woorden dat de Europese Unie haar zaken goed voor elkaar heeft en ieder jaar beter. Hij heeft meerdere malen verwezen naar een initiatief van commissaris Kallas en de Commissie inzake transparantie. Ik was twee maanden geleden rapporteur voor een initiatiefverslag ter ondersteuning van het beleid inzake transparantie. De Commissie boekt inderdaad vooruitgang bij dit beleid, net zoals het Parlement heeft gedaan.</p>
      <p sl="es">Ik wijs erop dat de rol van het Parlement bij het verlenen van kwijting een politieke is en dat wij geen accountants zijn of zouden moeten zijn. Het is een politieke rol en de vraag die wij voor de burgers moeten beantwoorden, is: hebben wij met het geld waarover het Parlement beschikt de budgettaire uitdagingen voor het begrotingsjaar 2006 kunnen aannemen? Uitdagingen zoals de voorbereiding van het Parlement op de uitbreidingen, op de toelating van nieuwe lidstaten, de uitbreiding van het informatiebeleid, het leveren van beter werk, het Lissabonproces en het creëren van meer en optimale wetgeving.</p>
      <p sl="es">Wat is het politieke oordeel over hetgeen wij met deze financiële vastleggingen hebben gedaan? Het is een positief oordeel. We hebben het goed gedaan. Ik noem enkele punten uit dit begrotingsjaar. Om te beginnen hebben wij op initiatief van Voorzitter Hans-Gert Pöttering een politieke dialoog op gang gebracht tussen het voorzitterschap en de betrokkenen bij de kwijtingsprocedure, hetgeen tot nu toe onmogelijk leek. Nu is dit echter wél mogelijk en uw ondervoorzitter was aanwezig bij het debat, waarbij hij antwoordde op de vragen die de commissie hem live en rechtstreeks stelde. Op initiatief van de Voorzitter zal het Bureau bovendien binnen een werkgroep regelmatig samenwerken met de Begrotingscommissie en de Commissie begrotingscontrole, waarvoor dank.</p>
      <p sl="es">Zoals u in het verslag kunt lezen, is de transparantie in dit Huis op veel punten verbeterd. De rollen van onze assistenten worden beter gepresenteerd. We zijn er dit jaar echter niet in geslaagd eindelijk het door ons gewenste statuut voor de assistenten in te voeren. De waarheid is dat het ons als Parlementsleden veel tijd heeft gekost voordat wij als Parlementsleden ons eigen statuut hadden. We zullen, om kort te gaan, geduld moeten hebben, maar ook moeten benadrukken dat we deze doelstelling nog niet hebben verwezenlijkt. In het referentiejaar 2006 is 99 procent van de stukken echter correct ingediend, dus ik denk dat het met deze kwestie ook de goede kant op gaat.</p>
      <p sl="es">Er zijn problemen, die we min of meer proberen op te lossen. De burgers begrijpen niet waarom het Parlement drie zetels heeft, ze begrijpen het niet en ze zullen het ook niet begrijpen omdat het moeilijk te begrijpen valt. Dit is dus nog een uitdaging voor wanneer de Raad een voorzitter heeft: hier een oplossing voor vinden. Het Parlement heeft echter zijn plicht vervuld en de kosten van deze drie zetels gereduceerd van 203 miljoen euro in 2002 tot 155 miljoen euro. We hebben de kosten met 24 procent teruggedrongen, wat goed is.</p>
      <p sl="es">Welke uitdagingen, die ik in dit verslag noem, nemen wij aan? Zoals gezegd, de invoering van een definitief statuut voor de assistenten, zoals wij zelf hebben. Nog betere wetgeving maken, is een andere uitdaging. Wanneer het Verdrag van Lissabon van kracht wordt, zal het Parlement een veel grotere kwalitatieve rol spelen en een veel zwaardere werklast hebben.</p>
      <p sl="es">Laten we hopen dat de Belgische regering – nu we een Belgische regering hébben – ons iets beter zal behandelen qua onroerendgoedbeleid dan zij tot nu toe heeft gedaan, aangezien haar handelwijze middelmatig was.</p>
      <p sl="es">We hebben, tot slot, een prudent jaar gehad op het stuk van onze budgettaire verantwoordelijkheden en daarom verzoek ik u voor deze rekeningen voor 2006 te stemmen.</p>
    </intervention>
    <intervention id="2-023" speaker_id="28142" name="Nils Lundgren" is_mep="True" mode="spoken" role="rapporteur">
      <p sl="sv">Mijnheer de Voorzitter, ik was de rapporteur voor deze zeven zogenaamde overige instellingen: de Raad, het Hof van Justitie, de Rekenkamer, het Europees Economisch en Sociaal Comité, het Comité van de regio’s, de Europese toezichthouder voor gegevensbescherming en de Europese Ombudsman.</p>
      <p sl="sv">De zaken die ik heb bestudeerd, hebben bij mij geen ernstige bedenkingen opgeroepen. Het was een kwestie van normale opmerkingen over wat er kan en moet worden verbeterd. Er is niets aan het licht gekomen waardoor de verlening van kwijting aan een van deze zeven instellingen ook maar enigszins in gevaar zou kunnen komen.</p>
      <p sl="sv">Toch neem ik deze gelegenheid te baat om iedereen eraan te herinneren dat het verlenen van kwijting, het afdwingen van verantwoording, fundamenteel is voor de democratie. Ik heb geen vertrouwen in de manier waarop dit Huis deze taak vervult aangezien ik twee jaar geleden precies dezelfde opdracht had om deze zeven instellingen tegen het licht te houden en ik toen, dames en heren, op de grootste misstanden in het Comité van de regio’s stuitte. Ik ontdekte dat daar fraude van de ergste soort was gepleegd. Ik kreeg materiaal in handen dat u allen kon lezen in de besloten leeszaal.</p>
      <p sl="sv">Er zijn hiernaar drie aparte onderzoeken ingesteld: een door OLAF, ons Europees Bureau voor fraudebestrijding, een door de Rekenkamer en het Comité van de regio’s zelf heeft ook een intern onderzoek ingesteld. Zij hadden hun interne accountants ontslagen. De lijst met klachten was eindeloos.</p>
      <p sl="sv">Daarom stelde ik natuurlijk voor in die omstandigheden geen kwijting te verlenen, hetgeen ik in de commissie heb gezegd. De commissie heeft toch voor het verlenen van kwijting gestemd. Twee jaar geleden heb ik hier in het Parlement hetzelfde gezegd, maar het Parlement heeft met een grote meerderheid voor het verlenen van kwijting gestemd.</p>
      <p sl="sv">Dit betekent dat wanneer u hier, vandaag, op mijn aanbeveling voor het verlenen van kwijting zou moeten stemmen, u dit niet zult doen omdat ik het zeg, maar puur uit gewoonte. Deze Vergadering neemt niet haar verantwoordelijkheid. Zij denkt meer aan de reputatie van de EU. U bent er meer mee bezig de burgers, de stemmers te bedriegen. Zij mogen niet weten wat er aan de hand is. Ik ben dan ook behoorlijk bedroefd wanneer ik zeg: ja, deze keer kan er aan deze andere instellingen kwijting worden verleend. Ik doe dit met een goed geweten, iets wat de meesten van u niet kunnen zeggen.</p>
    </intervention>
    <intervention id="2-024" speaker_id="4238" name="Hans-Peter Martin" is_mep="True" mode="spoken" role="rapporteur">
      <p sl="de">Mijnheer de Voorzitter, tiran! In mijn toespraak van vandaag richt ik mij tot iedereen …</p>
      <a text="(De spreker wordt door de Voorzitter onderbroken)"/>
    </intervention>
    <intervention id="2-025" speaker_id="1253" name="De Voorzitter" is_mep="True" mode="spoken">
      <p sl="nl">Dit is nu de tweede keer dat u zo praat. Ik behoud mij het recht voor om maatregelen tegen u te nemen.</p>
    </intervention>
    <intervention id="2-026" speaker_id="4238" name="Hans-Peter Martin" is_mep="True" mode="spoken" role="rapporteur">
      <p sl="de">Voor al degenen die erin geïnteresseerd zijn hoe politieke besluiten daadwerkelijk totstandkomen: dit is een voorbeeld van het niet-functioneren van de controle in dit Huis. Wanneer de toekomstige studenten politicologie of de in politiek geïnteresseerde burgers hier lucht van krijgen, wordt het een klassieker. In het kader van het kwijtingsverslag hebben wij bepaalde passages van leden van de grote fracties, waarin kritiek werd geuit op de agentschappen, letterlijk overgenomen. Bijvoorbeeld dat het duidelijk is dat decentralisatie en delegatie van taken een van de belangrijkste resultaten was van het in 1999 gestarte proces van hervorming van de Commissie, maar dat deze laatste nog steeds geen studie of verslag of tussentijdse jaarrekening heeft opgesteld over deze vorm van administratief beheer. Dit is vervolgens opgenomen in mijn belangrijkste overwegingen.</p>
      <p sl="de">De auteur van deze tekst, mevrouw Gräßle, behoort tot een grote fractie. Haar amendement op het verslag bestond erin juist die beweringen te verwijderen. Zo zijn er nog vele andere voorbeelden, waaronder de bijdrage van mevrouw Haug, die ook kritische opmerkingen over de agentschappen omvatte. Hierin werd bijvoorbeeld benadrukt dat slechts twee agentschappen volledig onafhankelijk zijn van EU-subsidies, terwijl de meeste uitsluitend met EU-middelen worden gefinancierd – dit staat in een van mevrouw Haug’s documenten. Hier is het echter weggelaten!</p>
      <p sl="de">De voorzitter van de Commissie begrotingscontrole, de heer Bösch, maakt vaak zeer kritische opmerkingen over de agentschappen – alleen niet in de commissie. Wanneer het er dan echt op aan komt, wanneer het het goede moment is, wanneer er een echte gelegenheid is om uiterst nauwkeurig vast te stellen dat er sprake is van een onverantwoorde wildgroei bij de agentschappen, dat er zoveel in een erbarmelijke staat verkeert, dan wordt het op verzoek van de grote fracties eenvoudigweg geschrapt. En alsof dat nog niet erg genoeg is, mag ik, als rapporteur, niet doen wat anderen wel mogen. De hele toelichting is dus eenvoudigweg gecensureerd en daarom ben ik zo vrij om voor te lezen wat anders niet langer toegankelijk zou zijn voor het grote publiek vanuit de plenaire vergadering.</p>
      <p sl="de">In het geschrapte gedeelte staat: “De decentralisatie en delegatie van taken was sedert 1999 een wezenlijk onderdeel van het hervormingsproces binnen de Commissie. Tot dusver is echter nog geen balans opgemaakt van de op dat gebied bereikte resultaten. Bovendien heeft de Commissie nooit duidelijk kunnen aantonen waarin de meerwaarde van gedecentraliseerde agentschappen nu eigenlijk bestaat en waarom hun taken niet evengoed binnen de Commissie kunnen worden verricht, of waarom – in veel gevallen – voor deze taakgebieden enig ingrijpen van de zijde van de Europese Unie is vereist.</p>
      <p sl="de">In plaats daarvan is een onverantwoorde wildgroei ontstaan. Op basis van bizarre politieke besluiten zijn nieuwe agentschappen in het leven geroepen waarop geen controle bestaat en ook niet kan bestaan, die vaak inefficiënt werken en vooral hoge kosten voor de Europese belastingbetaler met zich meebrengen.</p>
      <p sl="de">Bij dit alles is er een weergaloos veelvoud aan privileges gegroeid. Zo heeft de Commissie op spectaculaire wijze gefaald bij haar streven naar hervorming, een hervorming waarmee meer verantwoordingsplicht, rekenschap, efficiëntie, een nieuwe Europese dienstverleningscultuur en transparante werden beoogd. Het lijdt geen enkele twijfel meer dat er sprake is van een onhoudbare wirwar op het gebied van het delegerings- en decentraliseringsbeleid. [ …] Verantwoordelijk optreden ziet er anders uit.”</p>
      <p sl="de">Zelfs een rapporteur mag dit niet opnemen in een toelichting. Dit past natuurlijk wel in het politieke scenario dat, toen het debat over de twintig door mij aan de commissie voorgelegde verslagen begon, iedere keer dat anderen spraken, de amendementen waren opgesteld en achter hun rug ook waren gecensureerd.</p>
    </intervention>
    <intervention id="2-027" speaker_id="28126" name="Christofer Fjellner" is_mep="True" mode="spoken" role="rapporteur">
      <p sl="sv">Mijnheer de Voorzitter, ik begin met de kwijting betreffende het Europees Ontwikkelingsfonds. Velen van u verwachtten misschien dat een andere lange, Scandinavische jonge man deze taak op zich zou nemen, namelijk onze collega Alexander Stubb. Zoals sommigen van u weten, kan Alexander vandaag echter niet hier zijn aangezien hij is benoemd tot minister van Buitenlandse zaken van Finland. Hij heeft mij derhalve verzocht zijn taak over te nemen en zijn werk en verslag hier vandaag te presenteren. Ik denk dat ik namens de meerderheid hier kan zeggen dat wij het jammer vinden Alexander kwijt te zijn, maar dat het fantastisch nieuws is voor Alexander en vooral voor Finland.</p>
      <p sl="sv">Ik begin echter met een felicitatie aan zijn adres voor het door hem verrichte werk betreffende het Europees Ontwikkelingsfonds. Het werk in de commissie ging erg goed en de kwijting voor de ontwikkelingsfondsen wordt vandaag dan ook besproken door een verenigde commissie. De Europese ontwikkelingsfondsen zijn natuurlijk enkele van de middelen om de democratie en de economische ontwikkeling in de ACS-landen (de landen van Afrika, het Caribisch gebied en de Stille Oceaan) te bevorderen. Het doet mij dan ook genoegen te zien dat het geld op een correcte en verantwoordelijke manier wordt gebruikt. In 2006 hadden zij aanzienlijke middelen, drie miljard euro in vastleggingen, en hebben ze bijna 90 procent hiervan kunnen uitbetalen.</p>
      <p sl="sv">Het feit dat wij hier, vandaag, tot onze vreugde kwijting kunnen verlenen en zulks voorstellen aan de Commissie, die deze ontwikkelingsfondsen heeft beheerd – waar wij echt heel blij mee zijn – betekent echter niet dat er geen uitdagingen zijn of dat er geen gebieden zijn waarop we in de toekomst werk moeten verzetten. Ik noem er een paar. Zo kunnen we bijvoorbeeld, in tegenstelling tot vorig jaar, zeggen dat de Rekenkamer geen verklaring inzake de volledige betrouwbaarheid heeft afgegeven, maar een aantal problemen heeft onderstreept, bijvoorbeeld met betrekking tot het bewijs van transacties die beter gedocumenteerd hadden kunnen worden en tot betalingen door verschillende delegaties. Het siert de Commissie echter dat zij deze problemen serieus heeft genomen en dat zij met concrete, correcte en belangrijke oplossingen is gekomen.</p>
      <p sl="sv">In ons verslag leggen we bovendien de nadruk op de problemen als gevolg van de vertraging bij de uitvoering van het moderne IT-systeem. Wij nemen deze zaak serieus en hopen dat de Commissie er verder aan werkt.</p>
      <p sl="sv">Genoeg over de meer administratieve en economische aspecten, aangezien ik ook een aantal in politiek opzicht belangrijke kwesties wil aankaarten. Om te beginnen het feit dat het werk van het Europees Ontwikkelingsfonds veel gemakkelijker zou worden als het zou worden opgenomen in de algemene begroting. Ook denken wij dat het werk zou worden vergemakkelijkt als er één financieel reglement zou zijn voor alle huidige en toekomstige ontwikkelingsfondsen.</p>
      <p sl="sv">Tot zover het Europees Ontwikkelingsfonds. Ik neem deze gelegenheid te baat om in het kort iets te zeggen over de kwijting voor de onafhankelijke agentschappen. Ik doe dit deels omdat ik verantwoordelijk was voor dit werk in de Fractie van de Europese Volkspartij (Christendemocraten) en Europese Democraten, maar mogelijk vooral omdat de rapporteur, zoals wij zojuist hebben gehoord, op zijn zachtst gezegd een ongebruikelijke houding aanneemt en niet bepaald de lijn van de commissie volgt. Ik vind het erg vreemd dat Hans-Peter Martin er niet voor heeft gekozen zijn naam te verwijderen uit al deze verslagen, aangezien wij vandaag in deze plenaire vergadering niet over zijn persoonlijke mening zullen stemmen.</p>
      <p sl="sv">Als ik toch iets mag zeggen over het werk zelf, over enkele belangrijke opinies die, ondanks alles, in deze verslagen zijn opgenomen – en die we hebben verkregen dankzij een succesvolle, nauwe samenwerking tussen de socialistische fractie, onze fractie, de Fractie Alliantie van Liberalen en Demoraten voor Europa en de Fractie De Groenen / Vrije Europese Alliantie –, dan benadruk ik dat wij kwijting verlenen omdat de verklaring van de Rekenkamer volgens ons voldoende aanleiding geeft om het beheer van de financiën van deze onafhankelijke agentschappen goed te keuren. Daarnaast zijn er ook daar echter problemen en zal er hopelijk verder worden gewerkt aan de oplossing ervan. Hierbij gaat het er met name om dat alle instellingen – de Raad, de Commissie en het Europees Parlement – beter kijken naar de verzoeken van de agentschappen. Ik hoop dat iedereen zijn verantwoordelijkheid hiervoor zal nemen.</p>
      <p sl="sv">Ik kom volgend jaar terug, wanneer ik rapporteur zal zijn over dit onderwerp en er samen met de Commissie hopelijk dieper op zal kunnen ingaan.</p>
    </intervention>
    <intervention id="2-028" speaker_id="photo_generic" name="Siim Kallas" is_mep="True" mode="spoken">
      <p sl="et">vicevoorzitter van de Europese Commissie. − Mijnheer de Voorzitter, mijnheer Jørgensen, rapporteurs, geachte Parlementariërs, ik bedank het Parlement, de Commissie begrotingscontrole, rapporteur Jørgensen en zijn collega-rapporteurs voor hun verslag en de aanbeveling van de commissie om kwijting te verlenen voor de begroting voor 2006. Ook bedank ik Alexander Stubb voor zijn verslag over kwijting met betrekking tot het gebruik van instrumenten in het kader van het Europees Ontwikkelingsfonds.</p>
      <p sl="et">Ondanks het feit dat de Europese Rekenkamer geen verklaring kon indienen inzake de betrouwbaarheid van de rekeningen en de wettigheid en regelmatigheid van de daaraan ten grondslag liggende transacties voor het jaar 2006, is dit het beste resultaat sinds de invoering van deze verklaring. De Rekenkamer en, tot mijn vreugde, ook de Commissie begrotingscontrole van het Parlement hebben de door ons geboekte vooruitgang erkend.</p>
      <p sl="et">Het debat spitst zich dit jaar toe op de Structuurfondsen, de verplichtingen, terugbetalingen en aanpassingen van de lidstaten en de gevoelige kwestie van de hulp aan derde landen. Op al deze gebieden moeten er inspanningen worden geleverd. Wij zijn het ermee eens dat er regelmatig follow-upactiviteiten moeten worden ontplooid, niet alleen vanwege de kwijtingprocedure, maar ook wegens de in het oprichtingsverdrag vastgelegde voorwaarden en het belang hiervan.</p>
      <p sl="et">Ik stel voor dat leden of vertegenwoordigers van de Commissie regelmatig deelnemen aan Parlementsvergaderingen om van gedachten te wisselen over een van de drie gebieden die dit jaar centraal staan bij de kwijtingsprocedure en om hiervan verslag te doen. Deze gebieden zijn: de uitbreiding van de verantwoordelijkheden van de lidstaten op gebieden waarop de Europese Unie en de lidstaten de verantwoordelijkheid delen, de tenuitvoerlegging van de Structuurfondsen en het houden van toezicht op de financiering van externe maatregelen (hoofdzakelijk controle op financiering via internationale organisaties).</p>
      <p sl="et">Het is de bedoeling vanaf mei van gedachten te wisselen over de politieke strategie voor het komende jaar in de onder mijn bevoegdheid vallende sectoren.</p>
      <p sl="et">In juni zouden de voor de Structuurfondsen verantwoordelijke commissarissen of hun vertegenwoordigers en de Commissie begrotingscontrole zich moeten buigen over de voorlopige resultaten in het kader van het actieplan voor de Structuurfondsen. Het Parlement ontvangt in mei het eerste kwartaalverslag over dit actieplan.</p>
      <p sl="et">In juli of september zou de commissaris voor buitenlandse betrekkingen of haar vertegenwoordiger de geachte leden recenter informatie moeten verstrekken over de trust funds die zijn gereserveerd voor de verbetering van de externe maatregelen, over de transparantie van de EU-financiering via internationale organisaties en de hierop uitgevoerde controles.</p>
      <p sl="et">Wat het samenvattend verslag 2007 van de Commissie en de resultaten van verslag voor 2007 van de interne controleurs betreft, zal ik in juli of september informatie kunnen verschaffen en wij zouden ons debat over het verlenen van kwijting voor de begroting, over terugbetalingen en de kosten van de controles in combinatie hiermee moeten voortzetten. De Commissie zal in oktober met een verslag over deze gebieden komen, dat een basis zal bieden voor de totstandkoming van een interinstitutioneel debat over het aanvaardbaar foutenrisico.</p>
      <p sl="et">De Commissie zal, zoals gebruikelijk, het Parlement en de Raad in het najaar een officiële reactie geven op hun aanbevelingen.</p>
      <p sl="et">Mijn collega’s Danuta Hübner en Vladimír Špidla hebben het Parlement al een overzicht gegeven van het actieplan voor een beter beheer van de fondsen voor structurele acties.</p>
      <p sl="et">De Commissie en de lidstaten zijn voornemens maatregelen uit te voeren die erop zijn toegesneden multipele fouten bij de tenuitvoerlegging van structurele acties te reduceren.</p>
      <p sl="et">Wat de Structuurfondsen betreft, is de Commissie streng geweest voor de lidstaten die verantwoordelijk zijn voor de controles op de kosten en heeft zij waar nodig de betalingen stopgezet en financiële correcties uitgevoerd. De Commissie is vastberaden deze acties te versterken en tastbare, meetbare resultaten te bereiken.</p>
      <p sl="et">Op het gebied van het gedeeld beheer, hebben de lidstaten overzichten van verklaringen en audits ingediend. Tegen de lidstaten die dit niet hebben gedaan, worden juridische maatregelen genomen uit hoofde van artikel 226 van het oprichtingsverdrag.</p>
      <p sl="et">De consequente eis dat de lidstaten in het begin van ieder jaar zo’n overzicht moeten indienen, begint zijn vruchten af te werpen.</p>
      <p sl="et">Commissaris Benita Ferrero-Waldner heeft het Parlement een uiteenzetting gegeven van de beginselen van de EU-financiering aan de hand van de steun aan Irak en zij heeft voorstellen ingediend voor betere controles op specifieke financiering en voor betere traceerbaarheid en grotere transparantie van financiering. De voor dit proces verantwoordelijke directeur zal in de zomer verslag uitbrengen aan het Parlement.</p>
      <p sl="et">Er zijn al enkele resultaten beschikbaar.</p>
      <p sl="et">Begin april heeft er in Genève een bijeenkomst plaatsgevonden van de Commissie en de VN; voorafgaand aan deze bijeenkomst hebben er gedachtewisselingen plaatsgevonden tussen leden van het Parlement en een Commissievertegenwoordiger en is er overeenstemming bereikt over gezamenlijke richtsnoeren voor alle externe bureaus, opdat de zichtbaarheid van de gezamenlijke werkzaamheden wordt vergroot. De VN en de Commissie hebben zich ertoe verbonden specifieke richtsnoeren toe te passen en nauw toezicht te houden op deze toepassing.</p>
      <p sl="et">De Commissie hecht grote waarde aan de door het Parlement goedgekeurde besluiten. Deze besluiten bevatten een boodschap voor de burgers over communicatie en het praktische gebruik van de financiële instrumenten. Wij moeten voortgaan op de ingeslagen weg en het grote publiek ervan overtuigen dat zijn geld – waarmee de begroting van de Europese Unie wordt gefinancierd – in goede handen is.</p>
    </intervention>
    <intervention id="2-029" speaker_id="1910" name="Ralf Walter" is_mep="True" mode="spoken">
      <p sl="de">rapporteur voor advies van de Commissie ontwikkelingssamenwerking. – Mijnheer de Voorzitter, dames en heren, collega’s, ik bedank Dan Jørgensen en Alexander Stubb aangezien zij de intenties van de Commissie ontwikkelingssamenwerking een voor een hebben overgenomen. Wij zijn hier bijzonder dankbaar voor omdat we in de Commissie ontwikkelingssamenwerking erg hard hebben gewerkt aan dit onderwerp.</p>
      <p sl="de">De Europese Unie – de begroting van de Europese Unie zelf, in combinatie met de begrotingen van de lidstaten – is verreweg de grootste donor van ontwikkelingssteun in de wereld. Bij actuele gelegenheden merken wij toch dat dit nog veel te weinig is en dat we echt meer zouden moeten doen. We kunnen niet wachten totdat voedsel- en energietekorten in de wereld ons om de oren vliegen en vervolgens verbaasd zijn dat de mensen de straat op gaan. Het geld dat wij doneren – en wij zijn, zoals gezegd, al ‘s werelds grootste donor – moeten we dan ook doelgerichter uitgeven, zodat we weten dat het daadwerkelijk terechtkomt bij degenen die het nodig hebben, dat het niet wordt verspild, dat het niet verdwijnt. Wij hebben er derhalve veel werk in gestoken om te controleren of de door ons verstrekte middelen echt voor de gestelde doelen worden gebruikt. Voor het Parlement en de Commissie is het een essentieel punt dat twintig procent van de middelen moet worden gebruikt voor basisgezondheidszorg en basis- en voortgezet onderwijs, zodat er een fundament wordt gelegd voor de toekomst. We hebben dus weliswaar enige vooruitgang geboekt, maar de Commissie is er volgens ons nog lang niet. U moet hier nog aan werken en wij zullen u onder druk houden.</p>
      <p sl="de">Wij hebben u ertoe opgeroepen betalingsachterstanden uit het verleden in te lopen en inderdaad zijn de achterstanden van voor 2001 verkleind met 39 procent voor Europe Aid en met 49 procent voor het Europees Ontwikkelingsfonds. Dit zijn weliswaar mooie cijfers, maar het is natuurlijk slechts een tussenfase. In het kader van het ontwikkelingsbeleid hebben wij er herhaaldelijk op gewezen dat het volstrekt onzinnig is dat er twee volledig parallelle systemen bestaan – een voor het Europees Ontwikkelingsfonds en een voor de ontwikkelingssteun. Dit fonds moet worden opgenomen in de begroting! Zo luidt ons huidige verzoek en zo zal ons verzoek ook bij de toekomstige onderhandelingen over de financiële vooruitzichten luiden.</p>
      <p sl="de">Mijn laatste punt betreft de begrotingssteun. De Commissie verleent landen steeds vaker algemene begrotingssteun. Dit is een mogelijkheid, maar weest u voorzichtig dat u niet hetzelfde gebeurt, wat we met de huidige lidstaten meemaken met betrekking tot de Structuurfondsen – dat we de verantwoordelijkheid overdragen omdat de lidstaten deze zouden moeten nemen, maar er vervolgens achter komen dat de systemen niet werken en dat niemand hiervoor verantwoording wil dragen. Vandaar mijn advies: weest u alstublieft vanaf het begin erg voorzichtig met hetgeen u doet.</p>
      <p sl="de">Wij zullen u op een zeer kritische, doch positieve manier volgen. In het algemeen mijn oprechte felicitaties aan de rapporteurs en hartelijk dank voor de goede samenwerking!</p>
    </intervention>
    <intervention id="2-030" speaker_id="28317" name="Jamila Madeira" is_mep="True" mode="spoken">
      <p sl="pt">rapporteur voor advies van de Commissie werkgelegenheid en sociale zaken. − Mijnheer de Voorzitter, dames en heren, namens de Commissie werkgelegenheid en sociale zaken en met betrekking tot het begrotingsbeheer wil ik beginnen met het uitspreken van onze bezorgdheid over het feit dat de niet-afgewikkelde begrotingsvastleggingen blijven toenemen en dat dit, tezamen met de vervanging van de “n+2”-regel door “n+3”, een verandering die door enkele lidstaten zal worden doorgevoerd voor de periode 2007-2013, de situatie nog verder kan verergeren, wat er uiteindelijk toe zou kunnen leiden dat de middelen er langer over zullen doen om de eindbegunstigden te bereiken. We hebben hier te maken met beleid dat de burgers rechtstreeks aangaat, zoals het Europees Sociaal Fonds, en de vertragingen kunnen desastreuze gevolgen hebben voor het doelmatige en succesvolle gebruik van de middelen.</p>
      <p sl="pt">Wat betreft de structurele maatregelen zijn we het met de Europese Rekenkamer eens dat de controlesystemen moeten worden verbeterd om fouten te voorkomen in projecten in het kader van de structuurfondsen. Door meer toezicht, efficiëntere audits en een doelmatige monitoring van projecten, van begin tot eind, moeten tekortkomingen of fouten te gelegener tijd worden gecorrigeerd. Daarom moet de Europese Commissie over de nodige logistieke capaciteit en middelen kunnen beschikken om ervoor te zorgen dat de feedbackmechanismen effectief functioneren en de auditprocedures goed worden begeleid.</p>
      <p sl="pt">Het is echter essentieel om nuttige indicatoren en doelstellingen te gebruiken die binnen een zo kort mogelijk tijdsbestek vergeleken en geaggregeerd kunnen worden, ter vermijding van wat onvermijdelijk te algemene en te approximatieve evaluaties zouden worden, die daarom niet afdoende zouden zijn voor een doelmatige aanwending van die middelen.</p>
      <p sl="pt">Een belangrijk punt vind ik het tijdschema van de aanbeveling van de Commissie aan de lidstaten om voortaan gebruik te maken van de door het nieuwe reglement inzake de Structuurfondsen geboden vereenvoudigingen, bijvoorbeeld door een beroep te doen op de forfaitaire bedragen voor indirecte kosten uit hoofde van het Europees Sociaal Fonds.</p>
      <p sl="pt">Ik wil de Europese Commissie ook feliciteren met de investeringen in het EURES-netwerk en met het welslagen van het Europees Jaar van de arbeidsmobiliteit, waarin uiteraard allerlei mobiliteitsgerelateerde kwesties aan de orde zijn gesteld die we allemaal herkennen en waar we allemaal mee te maken hebben. Ik wil de Europese agentschappen die de Commissie werkgelegenheid en sociale zaken aan het analyseren is kort bedanken voor het werk dat zij hebben verricht. Zoals we allemaal hebben kunnen zien valt de beoordeling van hun activiteiten per saldo zeer positief uit.</p>
      <p sl="pt">Toch wil ik afsluiten door te pleiten voor een verhoging van de kredieten van het agentschap in Dublin, dat de taak heeft gekregen om de verwachte veranderingen in de werkgelegenheid en het bedrijfsleven te analyseren, met als doel om het sociaaleconomische project te ondersteunen door de aanvragen in het kader van het Europees Fonds voor aanpassing aan de globalisering te beoordelen. We weten allemaal hoe belangrijk dat is. Daarom is dit een uitermate gevoelig en belangrijk gebied, dat speciale aandacht van de Europese Unie verdient, namelijk voor deze analyse van het agentschap in Dublin, die op een of nadere manier zal bijdragen aan het voorkomen van crises die we allemaal, in elk van de 27 lidstaten, aan de horizon kunnen zien verschijnen.</p>
    </intervention>
    <intervention id="2-031" speaker_id="1914" name="Jutta Haug" is_mep="True" mode="spoken">
      <p sl="de">rapporteur voor advies van de Commissie milieubeheer, volksgezondheid en voedselveiligheid . − Mijnheer de Voorzitter, commissaris, de Commissie milieubeheer, volksgezondheid en voedselveiligheid is tevreden over het werk van het directoraat-generaal Milieu en het directoraat-generaal Gezondheid en consumenten. Ik weet dat u dit niet vaak van mij hoort. Meestal heb ik kritiek op de Commissie, maar in dit geval geldt: “Als het niet kapot is, repareer het dan niet”. De voor de begroting verantwoordelijk personen in beide directoraten-generaal zijn zeer coöperatief. Ik wil u daarvoor bedanken.</p>
      <p sl="de">Ik wil ook de rapporteur, de heer Jørgensen, bedanken. Hij heeft hard gewerkt tijdens de hele kwijtingsprocedure, heeft een uitstekend verslag geproduceerd en was zo genereus om alle conclusies van de Commissie milieubeheer inzake het verlenen van kwijting voor 2006 over te nemen. De Commissie begrotingscontrole heeft daarbij erkend wat de Commissie milieubeheer met eenparigheid van stemmen heeft aangenomen. Ook daar wil ik u voor bedanken.</p>
      <p sl="de">Dan wil ik nu kort iets zeggen over de agentschappen. Wij in de Commissie milieubeheer waren ook tevreden met het werk en het begrotingsbeheer van de vier agentschappen: het Europees Milieuagentschap, de Europese Autoriteit voor voedselveiligheid, het Europees Centrum voor ziektepreventie en -bestrijding en het Europees Geneesmiddelenbureau.</p>
      <p sl="de">Toen we de Commissie begrotingscontrole adviseerden kwijting te verlenen voor het begrotingsjaar 2006, deden we dat niet lichtvaardig. In tegendeel! Er is frequent informatie uitgewisseld met leden van de raden van bestuur en met de directeuren.</p>
      <p sl="de">Bovendien hebben verschillende delegaties van onze commissie de agentschappen bezocht om een goed beeld te krijgen van hun werkzaamheden. Des te onbegrijpelijker was het dat de rapporteur in de Commissie begrotingscontrole geen kwijting wilde verlenen voor drie van de vier agentschappen, om volkomen onbegrijpelijke redenen – vooral omdat, zelfs als zijn redenen klopten, de agentschappen zelf niet verantwoordelijk waren voor die punten, die bijvoorbeeld betrekking hadden op regels inzake tijdelijk personeel van het agentschap, of de vestigingsplaats van het hoofdkantoor, of zelfs de wijze waarop het subsidiariteitsbeginsel is toegepast. Zinnen als: “Er heeft een onverantwoorde uitbreiding van het aantal agentschappen plaatsgevonden”, “Er zijn nieuwe agentschappen opgericht op basis van bizarre politieke besluiten. Deze nieuwe agentschappen worden niet gecontroleerd, zijn vaak oncontroleerbaar en meestal inefficiënt, en vormen vooral een aanzienlijke last voor de Europese belastingbetalers” en “tegelijkertijd heeft het personeel ongehoorde voorrechten gekregen” – dienen geen enkel ander doel dan om te choqueren. We zijn ons er heel goed van bewust dat er een welbewuste poging wordt ondernomen om een schandaal te creëren over het werk op Europees niveau, en ik wil zeggen dat ik dit moddergooien absoluut afschuwelijk vind.</p>
      <p sl="de">Agentschappen zijn Europese bestuurseenheden, hoewel ze een uniek karakter hebben. Ze komen niet zomaar uit de lucht vallen; ze zijn niet gewoonweg het resultaat van een spontane inval van de Commissie; ze worden opgericht na een behoorlijke wettelijke procedure, dat wil zeggen via een medebeslissings- of raadplegingsprocedure, of, afhankelijk van het beleidsterrein, door regelgeving, ofwel wetgeving. Dat betekent dat deze agentschappen in het leven worden geroepen door de Europese wetgever, hetgeen betekent dat wijzelf de genoemde “avonturiers” zijn. De begroting van de agentschappen is onderdeel van de begroting van de Europese Unie zelf. Voor elk begrotingsjaar verlenen we de directeur kwijting. Ik denk dat geen enkel bestuursorgaan zo goed wordt gecontroleerd als de agentschappen, en ik ben daarom ingenomen met het feit dat de commissie een einde heeft gemaakt aan deze poging om een schandaal te veroorzaken.</p>
    </intervention>
    <intervention id="2-032" speaker_id="28457" name="Luca Romagnoli" is_mep="True" mode="spoken">
      <p sl="it">rapporteur voor advies van de Commissie vervoer en toerisme . − Mijnheer de Voorzitter, dames en heren, ik wil enkele momenten nemen om het feit te onderstrepen dat we de opmerkingen van de Europese Rekenkamer over de uitvoering van de begroting voor het jaar 2006 kunnen steunen, omdat de rekeningen en de transacties legitiem en regelmatig zijn.</p>
      <p sl="it">Zoals ik echter in de Commissie vervoer en toerisme heb gezegd, beveel ik aan om de komende jaren de beginselen en de regels beter na te leven. In het geval van het Europees Agentschap voor maritieme veiligheid is 43 procent van de betalingskredieten geannuleerd en is een grote concentratie van transacties aan het eind van het begrotingsjaar zichtbaar. Ik heb ook mijn verbazing uitgesproken over de lage benuttingsgraad van de betalingskredieten voor maatregelen voor de bestrijding van vervuiling op zee, ondanks de aanhoudende steun van het Parlement voor deze maatregelen.</p>
      <p sl="it">Bij het Europees Agentschap voor de veiligheid van de luchtvaart is ook het hoge aantal overgedragen kredieten opgemerkt, te weten 40 procent van de operationele uitgaven, evenals het gebruik van overdrachten van niet-gedifferentieerde kredieten, wat een inbreuk op het begrotingsbeginsel van jaarperiodiciteit inhoudt. Daarom roepen we de Commissie op de vrije structuur van de agentschappen te herzien om de kosten en de inkomsten van certificatieactiviteiten met elkaar in evenwicht te brengen.</p>
      <p sl="it">En tot slot betekent het gebruik van verlopen contracten en onregelmatige verlengingen dat met betrekking tot het Europees Spoorwegbureau niet kan worden gezegd dat alle transacties legaal waren.</p>
      <p sl="it">Voor de toekomst beveel ik daarom een grotere transparantie en accuratesse aan; in het licht van de opmerkingen van de Europese Rekenkamer stel ik echter voor dat het Parlement kwijting verleent aan de uitvoerend directeuren van de agentschappen.</p>
    </intervention>
    <intervention id="2-033" speaker_id="28240" name="Helga Trüpel" is_mep="True" mode="spoken">
      <p sl="de">rapporteur voor advies van de Commissie cultuur en onderwijs . − Mijnheer de Voorzitter, dames en heren, namens de Commissie cultuur wil ik verklaren dat het ons doel is om de culturele verscheidenheid in Europa te bevorderen. Ons culturele programma bereikt burgers op de plaats waar ze wonen, wat ons expliciete doel is. Dienovereenkomstig verwachten wij een uitermate goed beheer door onze nationale culturele agentschappen, en ik wil daaraan toevoegen dat we door de herziening van het Financieel Reglement onze financiële en andere steun voor kleine projecten waarvoor burgers in hun eigen gebied aanvragen doen, beter zullen kunnen richten.</p>
      <p sl="de">Dit betekent echter ook dat we de juiste balans moeten vinden tussen snijden in de bureaucratie en het voorkomen van fraude, wat weer betekent dat we goede regels nodig hebben. Als we willen dat burgers die kleine bedragen nodig hebben om hun projecten te kunnen uitvoeren geen eindeloze aanvraagformulieren hoeven in te vullen, moeten we de procedures vereenvoudigen en op forfaitaire financiering overschakelen. Op die manier zullen onze culturele programma’s een groter bereik krijgen onder de burgers van Europa.</p>
    </intervention>
    <intervention id="2-034" speaker_id="1313" name="Bárbara Dührkop Dührkop" is_mep="True" mode="spoken">
      <p sl="es">rapporteur voor advies van de Commissie burgerlijke vrijheden, justitie en binnenlandse zaken. − Mijnheer de Voorzitter, de Commissie burgerlijke vrijheden, justitie en binnenlandse zaken heeft besloten een positief advies af te geven over het verlenen van kwijting aan de Commissie en aan de vijf agentschappen waarvoor zij verantwoordelijk is.</p>
      <p sl="es">Met betrekking tot het beheer door de Commissie verwelkomen we de substantiële toename bij de uitvoering van betalingen en we hopen dat deze trend in 2007 zal worden voortgezet, ook al weten we dat 2007 het begin van een nieuwe programmeringsperiode is, en de ervaring leert ons dat het in zulke jaren moeilijker is om dit doel te verwezenlijken en dat er altijd een zekere mate van vertraging optreedt.</p>
      <p sl="es">De Commissie burgerlijke vrijheden verwelkomt het feit dat de Europese Rekenkamer – ik citeer – “redelijke garanties heeft gekregen dat de jaarrekeningen voor het begrotingsjaar dat eindigde op 31 december 2006 betrouwbaar zijn” ten aanzien van de vijf agentschappen die onder de bevoegdheid van de Commissie burgerlijke vrijheden vallen.</p>
      <p sl="es">Dit gezegd hebbende, wil ik enkele opmerkingen maken over een paar punten die nog niet helemaal duidelijk zijn met betrekking tot de uitvoering van de begroting. Het eerste daarvan heeft betrekking op Frontex, dat met betrekking tot de toegekende kredieten een lage uitvoeringsgraad heeft laten zien. Toch moet dit geen reden voor pessimisme zijn. We moeten rekening houden met het feit dat 2006 het eerste jaar was dat Frontex echt operationeel was en dat Frontex het jaar daarop heeft laten zien dat het zijn hele begroting kon uitgeven.</p>
      <p sl="es">Het bezoek van de Commissie burgerlijke vrijheden aan het hoofdkantoor van Frontex in Warschau was zeer positief. Daarom hopen we Frontex in de toekomst zonder enig voorbehoud kwijting zal kunnen worden verleend, ondanks het feit dat het gebrek aan politieke visie bij de Raad en de Commissie het begrotingsleven van dit agentschap nogal heeft bemoeilijkt.</p>
      <p sl="es">Hoewel dit debat hiervoor misschien niet het meest geëigende forum is, wil ik toch de gelegenheid te baat nemen om erop te wijzen dat een goed functioneren van Frontex in hoge mate afhankelijk is van de medewerking van de lidstaten, gezien het hybride karakter van het agentschap. Als de lidstaten niet voldoende middelen beschikbaar stellen, zal Frontex niet aan zijn verplichtingen kunnen voldoen.</p>
      <p sl="es">Met betrekking tot Eurojust wil ik alleen zeggen dat er maar één negatief punt valt te noteren, namelijk het hoge aantal overdrachten tussen begrotingslijnen, die beter moeten worden gemotiveerd.</p>
      <p sl="es">Ook hebben we kritiek naar aanleiding van enkele problemen met het inhuren van personeel door het Bureau van de Europese Unie voor de grondrechten, en we betreuren het dat de Europese Rekenkamer van oordeel is dat de situatie waar al in 2005 op is gewezen, met betrekking tot een personeelslid van het Europees Waarnemingscentrum voor drugs en drugsverslaving die zonder duidelijk omlijnd doel voor een langetermijnmissie naar Brussel was gestuurd, nog niet is opgelost.</p>
      <p sl="es">Tot slot wil ik de Europese Politieacademie (EPA) noemen. Daar hebben we enkele twijfels over. Mijnheer Kallas, we hebben de Europese Commissie gevraagd om de uitvoering van de begroting van de EPA nauwlettend te volgen omdat er stevige vermoedens bestaan dat de EPA de Europese wetgeving inzake openbare aanbestedingen niet volledig en strikt naleeft.</p>
    </intervention>
    <intervention id="2-035" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">rapporteur voor advies van de Commissie rechten van de vrouw en gendergelijkheid. − Mijnheer de Voorzitter, ten aanzien van de kwijtingsprocedure van dit jaar moeten we blij zijn met de vooruitgang die de Commissie heeft geboekt op het gebied van het efficiënt gebruik van EU-middelen, met name in het gemeenschappelijk landbouwbeleid. Ook het initiatief van enkele lidstaten om nationale verklaringen op te stellen en te publiceren, die een nieuw element in het beheer van communautaire middelen vormen, verdient steun, en de overige landen moeten deze formele verklaring zo spoedig mogelijk ook gaan afgeven.</p>
      <p sl="pl">Het voornemen van de Commissie om alle schendingen van de procedures voor openbare aanbestedingen die in het jaarverslag van de Europese Rekenkamer worden genoemd tot op de bodem uit te zoeken en een beleid in te voeren waarbij de betalingen worden opgeschort wanneer er ernstige overtredingen in het systeem worden geconstateerd, is belangrijk.</p>
      <p sl="pl">Als deskundige in de Commissie rechten van de vrouw en gendergelijkheid wil ik met klem wijzen op het feit dat de praktijk van genderbudgeting nog steeds niet wordt toegepast, en ik herhaal daarom mijn verzoek om dit aspect daadwerkelijk in de begrotingsplanning en de financiering van de communautaire programma’s te integreren. In de komende jaren moet er in de kwijtingsverslagen informatie worden opgenomen over acties voor de bevordering van gendergelijkheid die steun uit het Europees Sociaal Fonds hebben ontvangen.</p>
      <a text="(Applaus)"/>
    </intervention>
    <intervention id="2-036" speaker_id="28220" name="Ingeborg Gräßle" is_mep="True" mode="spoken">
      <p sl="de">namens de PPE-DE-Fractie . – Mijnheer de Voorzitter, dames en heren, commissaris, ik wil beginnen met het verlenen van kwijting door het Parlement en ik wil onze rapporteur en alle afgevaardigden die vooruitgang wilden boeken op het gebied van de regeling voor parlementaire assistenten bedanken, omdat dit voor de publieke opinie een cruciaal punt is en ook onze bijzondere aandacht verdient. Het is in het belang van ons allen, als leden van het Europees Parlement, dat we een einde maken aan dit gerommel en geknoei.</p>
      <p sl="de">De Europese Volkspartij heeft voorstellen gedaan voor manieren om de regeling voor parlementaire assistenten in de toekomst op een meer efficiënte manier te beheren. Deze voorstellen zijn in de Commissie begrotingscontrole met een grote meerderheid van de stemmen aangenomen, met inbegrip van het voorstel dat de betalende agenten in de lidstaten door het Parlement zelf in kennis moeten worden gesteld en daardoor professioneler worden. Deze betalende agenten zouden dan ook de contracten voor de te verlenen diensten moeten administreren en ervoor zorgen dat er belasting en sociale premies worden ingehouden. Deze amendementen zijn bedoeld om de reputatie van het Parlement te beschermen, en dat geldt ook voor het punt dat de leden van het Europees Parlement in de toekomst niet langer familieleden in dienst kunnen nemen.</p>
      <p sl="de">Volgens de EU-regels gaat het hier om groot belangenconflict. Daarom roep ik alle afgevaardigden op om verdere schade aan onszelf en aan het Parlement te voorkomen. Ik vind het zorgwekkend dat de socialistische fractie en enkele leden van de liberale fractie tegen deze passage willen stemmen. Als zij de stemming winnen, zal dat betekenen dat we de kwijtingsprocedure afsluiten zonder enige vooruitgang te hebben geboekt op dit zeer belangrijke gebied, en dat zou voor ons allen het slechts denkbare scenario zijn, omdat een vrolijk “we gaan gewoon zo door” ons niet door het verslag van de Europese Rekenkamer over de regeling voor parlementaire assistenten heen zal slepen.</p>
      <p sl="de">Met betrekking tot die regeling voor parlementaire assistenten, waarover we gezamenlijk besloten hebben, willen we de opvatting blijven huldigen dat dit geen panacee is. Ik wil u allen aanbevelen om de kleine lettertjes te lezen. Het is allemaal nog ongewis, wat betekent dat het gewoon een leugen zou zijn als we op dit moment zouden beweren dat de regeling voor parlementaire assistenten alle problemen uit de wereld zal helpen – en ook een leugen tegen het publiek.</p>
      <p sl="de">Ik wil nog één ding zeggen over de begroting van de Commissie. Commissaris, het heeft weinig gescheeld, en ik hoop dat uw collega’s u op een borreltje hebben getrakteerd, want dat hebt u verdiend. Ik dank u zeer voor de goede samenwerking!</p>
    </intervention>
    <intervention id="2-037" speaker_id="4447" name="Paulo Casaca" is_mep="True" mode="spoken">
      <p sl="pt">namens de PSE-Fractie. – Mijnheer de Voorzitter, geachte vicevoorzitter van de Commissie, ook ik wil alle rapporteurs bedanken, evenals mijn collega’s uit de socialistische fractie en uit andere fracties die hebben deelgenomen aan deze kwijtingsprocedure en die zo hard hebben gewerkt om deze procedure tot een goed einde te brengen. En het is precies hierover dat ik enkele opmerkingen wil maken. Het lijkt mij duidelijk dat de fundamentele conclusie die we uit het verslag over de interne audit kunnen trekken is dat de wijze waarop de betaling aan parlementaire assistenten is geregeld ernstige tekortkomingen vertoont. Het lijdt geen enkele twijfel dat er een statuut van de assistenten moet worden ingevoerd en dat het beheer van de betalingen moet worden overgedragen aan de diensten van het Europees Parlement.</p>
      <p sl="pt">In de volgende zittingsperiode moeten niet alleen de leden een statuut hebben, maar moeten ook het werk en de betaling van hun assistenten binnen het institutionele kader van de EU plaatsvinden, zodat er geen enkele ruimte overblijft voor met belastinggeld gefinancierde vrijwillige pensioenregelingen en er duidelijkere regels komen met betrekking tot de reiskosten en andere algemene kosten. De Raad moet dit goedkeuren en voorkomen dat het Europees Parlement moet betalen voor onnodige extraatjes. Om dezelfde reden is het van cruciaal belang dat de leden onder de best mogelijke omstandigheden hun werk kunnen doen, op voorwaarde natuurlijk dat er sprake is van volledige transparantie en dat de regels die in de samenleving van toepassing zijn ook in het Parlement strikt worden nageleefd.</p>
      <p sl="pt">Ik wil in het bijzonder onze collega’s van de Europese Volkspartij (Christen-democraten) en Europese Democraten oproepen om dit hervormingsproces niet te blokkeren. Het is absoluut cruciaal dat we in het Parlement consensus bereiken over een statuut van de assistenten en dat dit statuut duidelijk is en iets regelt dat er onnodig aan heeft bijgedragen dat onze instelling aan geloofwaardigheid heeft ingeboet. Het is van het grootste belang dat we dit bereiken en daarvoor zullen we ieders steun nodig hebben.</p>
    </intervention>
    <intervention id="2-038" speaker_id="1965" name="Jan Mulder" is_mep="True" mode="spoken">
      <p sl="nl">namens de ALDE-Fractie. – Voorzitter, ik wil beginnen met het bedanken van alle rapporteurs die hebben bijgedragen aan deze kwijtingsprocedure. De twee minuten die ik heb zou ik willen gebruiken om het kwijtingsverslag van de Commissie te bespreken van de heer Jørgensen. De Rekenkamer heeft in november vorig jaar haar verslag bekendgemaakt en dat verslag was aanzienlijk beter dan de voorgaande jaren omdat er dit keer percentages in werden genoemd. Dat verdient navolging in volgende verslagen. Toen dat verslag werd bekendgemaakt, was het bijna alsof de Commissie victorie kraaide. Het verslag was nog nooit zo goed geweest. 44 procent van de uitgaven van de Commissie werden goed bevonden door de Rekenkamer. Ik moet zeggen, ik vond het geen moment om voldaan achterover te leunen en te zeggen: “Dit is het beste wat we ooit hebben gedaan”. Nee, het kan aanzienlijk beter.</p>
      <p sl="nl">Opvallend is dat de Commissie de aanbevelingen van het Parlement in voorgaande kwijtingsresoluties eigenlijk naast zich had neergelegd. Wat was in de afgelopen drie jaar belangrijk geweest voor het Parlement? Dat waren de nationale verklaringen. Wat zegt de Commissie? Wij zullen die nationale verklaringen niet respecteren. Dat is iets te veel. Bovendien staat het in de financiële vooruitzichten, in een interinstitutioneel akkoord. Gelukkig is de Commissie op haar schreden teruggekeerd en gaat het nu wel gebeuren.</p>
      <p sl="nl">Maar nog een tweede punt. De commissarissen kunnen de verklaringen van de directeuren-generaal niet medeondertekenen. Het is mij een raadsel waarom dat niet kan. Wij kunnen wel de commissarissen ontvangen in de COCOBU, zoals de Commissie zelf aanbiedt en die regelmatig horen over hoe groot de vooruitgang is, maar de commissarissen mogen niet iets ondertekenen met het Parlement. Hoe valt dat juridisch te verklaren? Ik kan alleen maar zeggen, Voorzitter, we hopen dat het volgend jaar nog beter is. De Liberale Fractie zal zich in dit alles, zoals in het verleden, constructief opstellen.</p>
    </intervention>
    <intervention id="2-039" speaker_id="4439" name="Mogens Camre" is_mep="True" mode="spoken">
      <p sl="da">namens de UEN-Fractie. – Mijnheer de Voorzitter, dit was de negende keer dat ik heb deelgenomen aan het proces van goedkeuring van de rekeningen van de Commissie, de Raad, het Parlement en de andere EU-instellingen door het Europees Parlement. We hebben dit jaar opnieuw grote onregelmatigheden aangetroffen. De situatie was met name slecht bij het beheer door de Commissie van het geld van de structuurfondsen, waaruit bijna vier miljard euro (bijna dertig miljoen Deense kroon) op incorrecte wijze is uitbetaald. Vanwege de tijd zal ik me hiertoe beperken.</p>
      <p sl="da">Opnieuw zeggen we dit jaar dat er iets niet in orde is, en opnieuw krijgen we te horen dat het allemaal beter zal worden. Die verzekering hebben we elk jaar gekregen en toch verandert er niets omdat het beheer van het hele systeem voor het geven van steun zo ingewikkeld, zo onredelijk en zo onmogelijk is. In de Commissie begrotingscontrole hebben we de cruciale vraag gesteld: wat is het effect voor de EU als geheel van de enorme herverdeling van geld tussen de lidstaten? Er zijn tenslotte geen verbeteringen zichtbaar in de landen die steun ontvangen. Ook volgend jaar zullen deze landen weer achterlopen en steun ontvangen. Van de vijftien oude lidstaten hebben Griekenland, Spanje, Portugal en Ierland, vanaf het moment dat ze lid werden, jaar in jaar uit steun ontvangen. Elf lidstaten, allemaal oude lidstaten, betalen het hele netto verschil. Uiteraard ontvangen ook alle nieuwe lidstaten steun.</p>
      <p sl="da">Landen die economische hervormingen doorvoeren en efficiënt werken en waar de burgers bereid zijn veel belasting te betalen moeten geld betalen aan landen die hun versleten structuren niet wensen te hervormen of geen hoge belastingen durven te vragen. Het steunbeleid van de EU is in hoge mate ineffectief. Waarom zou je hervormingen doorvoeren als je de rekening voor het niets doen naar de burgers van andere landen kan sturen? De hele herverdeling is dwaas. Niet alleen komen miljarden euro’s in verkeerde handen terecht, maar de hele filosofie achter de steun zelf is ziek, omdat landen die niets doen worden beloond en landen die hervormingen doorvoeren daarvoor gestraft worden, landen die de EU nodig heeft. De EU zou haar taken kunnen uitvoeren met vijftien procent van de huidige begroting! Bovendien zouden we dan niet al die financiële schandalen hebben. Daarom ben ik persoonlijk van plan om tegen goedkeuring van de rekeningen van de Commissie te stemmen.</p>
      <p sl="da">Ik wil deze gelegenheid te baat nemen om mijn collega’s in de Commissie begrotingscontrole te bedanken voor het vele goede werk dat ze hebben verricht.</p>
    </intervention>
    <intervention id="2-040" speaker_id="4751" name="Bart Staes" is_mep="True" mode="spoken">
      <p sl="nl">namens de Verts/ALE-Fractie. – Voorzitter, collega’s, commissaris, ik zal mijn bijdrage beperken tot de kwijting van de Commissie en de kwijting van het Parlement.</p>
      <p sl="nl">Wat betreft de kwijting van de Commissie staan we voor problemen die voldoende zijn uitgelegd, met name door de rapporteurs: het feit dat er door de Rekenkamer heel wat problemen werden gemeld bij de structuurfondsen, dat twaalf procent eigenlijk niet had mogen uitbetaald zijn (vier miljard euro, dat is een enorme som) en op het gebied van externe betrekkingen het feit dat onder andere de samenwerking met de Verenigde Naties zeer zwak en onhandig verloopt. Dit zijn de problemen die we hebben behandeld.</p>
      <p sl="nl">Het was een belangrijke kwijting want het is de laatste kwijting voor de verkiezingen. Volgend jaar hebben we nog een kwijting, maar die zal in een pre-electorale fase gebeuren. Het was dus een belangrijke kwijting en we hebben de dialoog moeten afdwingen. Ik ben zeer verheugd dat we dat op een zeer constructieve manier hebben gedaan, over de fracties heen. Het feit dat wij tot twee keer toe een hoorzitting met Špidla en Hübner hebben georganiseerd, het feit ook dat wij, Dan Jørgensen, Jan Mulder, mevrouw Gräßle en ikzelf, door een gezamenlijke brief informatie hebben kunnen afdwingen bij de Commissie, heeft tot een goed resultaat geleid. Ik hoop ook dat wij volgend jaar inderdaad tot een beter resultaat kunnen komen.</p>
      <p sl="nl">Wat betreft het Parlement wil ik mij concentreren op twee grote problemen. Met betrekking tot het statuut van de assistenten hebben we de interne audit van de interne auditeur. Ik moet hem daarvoor loven, het is een zeer goed document. Ik begrijp nog altijd niet, Voorzitter, waarom u en het Bureau niet zijn overgegaan tot het publiceren van deze audit. Die zit nu immers in een sfeer van geheimzinnigheid en dat hoeft niet, want wij hebben als Parlement altijd gevraagd om deze audit te laten plaatsvinden, om een onderzoek te doen hoe er met de secretariaatsvergoedingen wordt omgegaan. Ik denk dat wij nu zeker dat statuut moeten tot stand brengen. Ik heb nog een aantal amendementen ingediend om de bestaande tekst van de heer Pomés Ruiz te versterken. Dit moet gebeuren in dialoog met de Commissie, maar vooral ook in dialoog met de Raad. Want als wij straks met een werkstuk komen waarbij de Raad niet volgt, dan zijn we ook niet waar we moeten zijn. Doe dat dus in dialoog met de Commissie, met de Raad.</p>
      <p sl="nl">En ten slotte een laatste woord. Het vrijwillig pensioenfonds baart mij zorgen. Ten eerste blijft het actuarieel tekort toenemen en ten tweede zou ik willen dat de lijst van deelnemers aan dat vrijwillig pensioenfonds nu eindelijk eens wordt gepubliceerd.</p>
    </intervention>
    <intervention id="2-041" speaker_id="28974" name="Umberto Guidoni" is_mep="True" mode="spoken">
      <p sl="it">namens de GUE/NGL-Fractie . – Mijnheer de Voorzitter, dames en heren, het hele Parlement en al mijn collega’s zijn tevreden met de vooruitgang die is geboekt bij het effectiever gebruiken van Europese kredieten. We moeten er echter op wijzen dat er nog steeds sprake is van een aantal grote tekortkomingen. De Commissie moet inbreukprocedures starten en sancties opleggen aan de lidstaten die de verordeningen inzake de structuurfondsen niet of slechts gedeeltelijk toepassen. De lidstaten moeten alle informatie over correcties en terugbetalingen verstrekken, vooral met het oog op het toekomstig beheer.</p>
      <p sl="it">De Commissie moet het Parlement een evaluatie overleggen van de kwaliteit van de jaarverslagen die van individuele lidstaten worden ontvangen, uitgesplitst naar interventiegebied en beleidsterrein. Het belangrijkste gebied is dat van de structuurfondsen, waar het bedrag aan onterechte vergoedingen met twaalf procent nog altijd aanzienlijk is.</p>
      <p sl="it">De Commissie moet uitleggen hoe ze ervoor zal zorgen dat dit geld terugkomt, vooral in gevallen waarbij projecten niet zijn geaccepteerd door middel van aanbestedingsprocedures. Er moeten snellere en effectievere procedures worden gebruikt om de betalingen aan lidstaten die geen adequate controles uitvoeren op te schorten.</p>
      <p sl="it">Het punt dat ik wil benadrukken en dat naar mijn mening de grootste tekortkoming van deze begroting is, betreft de externe maatregelen: daar is onvoldoende informatie over beschikbaar, hoewel ze van een aantal Europese activiteiten profiteren. De Commissie moet vooral een betere zichtbaarheid geven aan projecten voor de wederopbouw van Irak die in 2006 door de Europese Unie zijn gefinancierd; de Commissie moet bijvoorbeeld lijsten van de projecten, de inhoud van die projecten, de verwachte kosten en de betrokken agentschappen maken.</p>
      <p sl="it">Deze informatie is verstrekt, wat aan de late kant, maar ik denk dat het nog steeds niet bevredigend is. Specifiek denk ik dat we moeten overwegen om het Europees Bureau voor wederopbouw bij dit soort toewijzingen van middelen te gebruiken, zoals het Parlement in het verleden al eens eerder heeft gesuggereerd.</p>
      <p sl="it">Dan kom ik nu snel op de kwijting van het Parlement. In de eerste plaats is er de door de rapporteur genoemde kwestie van de drie vestigingsplaatsen, waarvoor de milieukosten moeten worden opgeteld bij de financiële kosten. Daarnaast, en tot slot, is er het interne rapport over het beheer van de uitgaven voor assistenten: ik denk dat het fout was om dat geheim te houden, omdat dit tot een hele reeks artikelen in de pers heeft geleid die schadelijk zijn voor de transparantie en de goede werking van het Parlement. Daarom willen we dat deze interne audit wordt gepubliceerd.</p>
    </intervention>
    <intervention id="2-042" speaker_id="4515" name="Jeffrey Titford" is_mep="True" mode="spoken">
      <p sl="en">namens de IND/DEM-Fractie. – Mijnheer de Voorzitter, in de beperkte tijd die ik heb om dit lijvige verslag te bespreken, wil ik twee opmerkingen maken. Ten eerste bevat het verslag een groot aantal platitudes over het ondersteunende papierwerk dat afgevaardigden moeten verstrekken om de toelage voor hun parlementaire assistenten te kunnen ontvangen. In het licht van de recente gebeurtenissen is het volkomen duidelijk dat de huidige regelingen volstrekt inadequaat zijn en door veel leden van het Parlement op grove wijze worden misbruikt. Bovendien is het even duidelijk dat er geen serieuze intentie bestaat om iets aan dit misbruik te doen, want ik begrijp dat het systeem niet zal worden veranderd voor het begin van de nieuwe zittingsperiode in het najaar van 2009. Daarom kan ik de kritische toon van het verslag niet helemaal serieus nemen.</p>
      <p sl="en">Ten tweede wil ik de aandacht van de geachte afgevaardigden vragen voor het nogal sinistere punt 55 van het verslag, waarin wordt onthuld dat de Europese politieke partijen met ingang van 2008 tot wel 85 procent uit de begroting van het Europees Parlement kunnen worden gefinancierd. Vervolgens wordt erop gewezen dat bij dit hoge niveau van subsidies ook een grotere verantwoordingsplicht voor hun activiteiten hoort. Met andere woorden: de EU financiert politieke partijen en controleert ook hun activiteiten.</p>
      <p sl="en">Dit is Big Brother in optima forma, en een nieuw bewijs voor de rampzalige achteruitgang van de democratie in Europa door dit in toenemende mate totalitaire regime van de Europese Unie. Als democraat verafschuw ik dit, en tegen degenen die dit steunen zeg ik: schande!</p>
    </intervention>
    <intervention id="2-043" speaker_id="28507" name="Ashley Mote" is_mep="True" mode="spoken">
      <p sl="en">Mijnheer de Voorzitter, dit Huis en de Europese Investeringsbank (EIB), waarvan de rekeningen deze ochtend onder de loep worden genomen, moeten weten dat hun tweehonderd miljoen euro aan zachte leningen aan de British Broadcasting Corporation – tegenwoordig beter bekend als de “Brussels Broadcasting Corporation” – nu onderdeel zijn van een strafrechtelijk onderzoek door de Britse politie. De BBC wordt ervan verdacht haar eigen Koninklijk Handvest te hebben geschonden, en met name dat ze geen evenwichtig en objectief verslag doet van actuele kwesties.</p>
      <p sl="en">De bewering van de EIB dat het redactionele beleid van de BBC niet door deze leningen wordt beïnvloed, is eenvoudigweg niet te geloven. Na jaren van onderzoek, niet in de laatste plaats door Lord Pearson – tegen hoge kosten – is het duidelijk geworden dat de BBC in de praktijk namens de EU is opgekocht door de EIB. Als gevolg hiervan denkt de hoogste leiding van de BBC nu dat ze boven de wet staat. We zullen binnenkort zien of Scotland Yard het daarmee eens is.</p>
    </intervention>
    <intervention id="2-044" speaker_id="4293" name="Gabriele Stauner" is_mep="True" mode="spoken">
      <p sl="de">Mijnheer de Voorzitter, dames en heren, ik zal me beperken tot het verslag over de kwijting van de andere instellingen en ik wil de rapporteur, de heer Lundgren, bedanken voor de samenwerking.</p>
      <p sl="de">Wat betreft de instellingen wil ik er in de allereerste plaats op wijzen dat we nu eindelijk een rechtsgrondslag voor hun kwijting in het Financieel Reglement moeten vinden – en dit heeft vooral betrekking op de Raad. De huidige praktijk dat het Parlement de secretaris-generaal van de Raad en de andere instellingen kwijting verleent is niet vastgelegd in het Financieel Reglement en is ook niet in overeenstemming met artikel 274 van het Verdrag.</p>
      <p sl="de">Vooral op gevoelige gebieden als begrotingscontrole is de verwijzing naar een “gentlemen’s agreement” uit de jaren zeventig niet meer op zijn plaats en in strijd met de beginselen van juridische duidelijkheid en juridische waarheid. Daarom verzoeken we de Commissie om tegen september 2008 met een passend voorstel te komen om deze tekortkoming te corrigeren. En daarom vraag ik alle afgevaardigden om ons amendement nr. 1 over kwijting van de Raad te steunen.</p>
      <p sl="de">Dan kom ik nu weer op de kosten van het gemeenschappelijk buitenlands en veiligheidsbeleid. Het is absoluut noodzakelijk, met het oog op een zo groot mogelijke transparantie, dat de Raad de verleiding weerstaat om de administratiekosten in de toekomst prioriteit te geven ten koste van deze kosten.</p>
      <p sl="de">Dit jaar, zoals elk jaar, is het bouwbeleid van de instellingen een gebied waarop begrotingscontrole waardevol is geweest. Neem bijvoorbeeld de Europese Rekenkamer, die niet eens de moeite heeft genomen om de uitbreiding van zijn eigen gebouw openbaar aan te besteden of contracten uit te onderhandelen, hoewel de Rekenkamer zelf verantwoordelijk voor de financiering is.</p>
      <p sl="de">Ook wil ik de regels voor de gunning van contracten opnieuw noemen. Het is ondenkbaar dat we tegen onze burgers zeggen dat elke kleine gemeente contracten van meer dan tweehonderdduizend euro in heel Europa moet aanbesteden als de instellingen zelf de regels voor de gunning van contracten niet naleven.</p>
      <p sl="de">Een laatste opmerking over de Europese Rekenkamer. Ik betreur het ten zeerste dat – volgens ons verslag – de Europese Rekenkamer op dezelfde manier zou moeten worden georganiseerd als de Europese Centrale Bank. Ik ben bang dat deze instelling dan weer “gerenationaliseerd” wordt, terwijl de Europese Rekenkamer gevrijwaard moet blijven van elke politieke invloed uit de lidstaten.</p>
    </intervention>
    <intervention id="2-045" speaker_id="2048" name="Herbert Bösch" is_mep="True" mode="spoken">
      <p sl="de">Mijnheer de Voorzitter, om te beginnen wil ik iedereen bedanken die heeft meegewerkt aan deze belangrijke kwijting voor 2006 en steun heeft gegeven aan onze rapporteur.</p>
      <p sl="de">Dit is misschien wel de belangrijkste kwijting die we in deze zittingsperiode verlenen. We zien de problemen en we hebben nog tijd om ze op te lossen. Ik wil op dit punt in het bijzonder de Europese Rekenkamer bedanken, waarvan de verslagen elk jaar meer gezag krijgen. Het zou alleen goed zijn als de Rekenkamer de verleiding van populisme af en toe zou kunnen weerstaan. We herinneren ons nog de paardrijclubs en de golfterreinen en alles wat daarbij hoorde. Dat waren meer politieke beoordelingen dan beoordelingen van een rekenkamer.</p>
      <p sl="de">Ik wil de Europese Commissie bedanken, die uiteindelijk een akkoord met ons heeft gesloten over de follow-up, ook onder druk van de rapporteur van deze commissie, die hard heeft onderhandeld. Commissaris Kallas heeft al gezegd hoe we de komende maanden te werk willen gaan. Nationale verklaringen van de lidstaten zijn belangrijk. Zoals we kunnen zien, is de Raad hier vandaag niet aanwezig. De Raad heeft geen aandacht voor de manier waarop het geld van de belastingbetalers wordt uitgegeven, dus moeten wij het doen.</p>
      <p sl="de">We zullen vooruitgang boeken bij het structuurbeleid. Commissaris Kallas, we zullen moeilijkheden blijven ondervinden op het gebied van het buitenlands beleid. De eerste keer hebben we erop gewezen dat er onvoldoende toezicht is gehouden op dit buitenlands beleid, ook al gaan daar miljarden in om. In de internationale financiële wereld is het gebruikelijk om het aantal stemmen te relateren aan de verplichte bijdragen. Als de Europese Unie, om een voorbeeld te noemen, voor meer dan veertig procent aan de wederopbouw van Irak bijdraagt, zou ik graag zien dat we dan ook meer dan veertig procent van de participatierechten en medebeslissingsrechten hebben. Er is nog een lange weg te gaan, dus we hebben nog veel werk te verzetten op dit gebied.</p>
      <p sl="de">Vandaag stemmen we over een goed verslag en het is nu zaak om deze verslagen te steunen.</p>
    </intervention>
    <intervention id="2-046" speaker_id="2306" name="Kyösti Virrankoski" is_mep="True" mode="spoken">
      <p sl="fi">Mijnheer de Voorzitter, in de eerste plaats wil ik de rapporteurs en de voorzitter van de Commissie begrotingscontrole bedanken voor hun uitstekende werk. Voor ons liggen dertig verslagen over het verlenen van kwijting voor het jaar 2006. Het belangrijkste daarvan is het verslag over de Commissie, dat betrekking heeft op 97 procent van de begroting. De overige verslagen hebben betrekking op de andere instellingen en afzonderlijke agentschappen van de EU.</p>
      <p sl="fi">In mijn visie moet de manier waarop het Parlement de kwijting verleent worden verbeterd. De Commissie begrotingscontrole kan geen rekenkamer zijn en al helemaal geen accountantsfirma. Het is fysiek onmogelijk om de administratie en de rekeningen van dertig eenheden tot in detail te bestuderen. Het Parlement moet vertrouwen op de deskundigen en de adviezen van officiële instanties. Hiervan zijn de Europese Rekenkamer, de interne toezichthoudende organen en het Europees Bureau voor fraudebestrijding (OLAF) de belangrijkste.</p>
      <p sl="fi">Zelfs het meest nauwgezette en gedetailleerde onderzoek van de rekeningen en de administratie leidt hoogstens tot een zekere mate van accuratesse, en dat maakt de uitkomst er niet betrouwbaarder op. Er bestaat geen directe correlatie tussen de manier waarop de kwijting wordt verleend en het aantal verslagen. Integendeel, wanneer het Parlement kwijting verleent aan bijvoorbeeld een bepaald agentschap, is dat wellicht geen absolute verzekering dat de rekeningen en de administratie volledig kloppen.</p>
      <p sl="fi">Als het Parlement zijn rol in het kwijtingsproces echt wil versterken, moet het zijn praktijken herzien. Anders zal de Commissie begrotingscontrole worden overspoeld met werk.</p>
    </intervention>
    <intervention id="2-047" speaker_id="23784" name="Janusz Wojciechowski" is_mep="True" mode="spoken">
      <p sl="pl">Mijnheer de Voorzitter, in het verslag van de heer Jørgensen wordt volkomen terecht – gezien het advies van de Europese Rekenkamer – aandacht besteedt aan de problemen met de financiering van het gemeenschappelijk landbouwbeleid, en met name aan het feit dat sommige begunstigden niets met landbouw te maken hebben. Golfterreinen, cricketclubs, paardrijverenigingen, recreatieparken – ik gun ze het allerbeste, maar niet met het geld van het gemeenschappelijk landbouwbeleid.</p>
      <p sl="pl">We zullen vanmiddag in dit Huis debatteren over de voedselcrisis en de stijging van de voedselprijzen, en een van de oorzaken van deze crisis is ongetwijfeld dat EU-geld dat had moeten worden gebruikt ter ondersteuning van de landbouw is toegekend aan totaal andere sectoren, die zichzelf uitstekend kunnen redden zonder die steun. Daarom sta ik volkomen achter de conclusies die worden verwoord in de artikelen 99 en 100 van het verslag van de heer Jørgensen, waarin ervoor wordt gepleit dat de toekenning van geld in het kader van het gemeenschappelijk landbouwbeleid op een andere manier moet plaatsvinden, zodat de steun alleen naar echte landbouwers gaat – degenen die hun land voor agrarische doeleinden gebruiken – en dat deze veranderingen zo snel mogelijk worden ingevoerd.</p>
    </intervention>
    <intervention id="2-048" speaker_id="28264" name="Paul van Buitenen" is_mep="True" mode="spoken">
      <p sl="nl">Ik wil graag de bekendste geleerde van onze tijd quoten, de heer Einstein. Hij zei dat het kwaad niet bestaat vanwege de daders, maar vanwege het feit dat veel mensen hun hoofd wegdraaien. Zo is het hier ook in het Parlement. We weten al decennia lang dat er gerotzooid wordt met assistentenvergoedingen, reiskostenvergoedingen, algemene-onkostenvergoedingen, dagvergoedingen, gelden aan bezoekersgroepen en gelden aan politieke groepen. Ik hoop dat het Parlement nu voor de verkiezingen van 2009 hier eindelijk iets aan gaat doen, en dat het niet bij loze beloften blijft zoals het in de afgelopen decennia het geval was. In afwachting daarvan denk ik dat wij eigenlijk de kwijting zouden moeten uitstellen. Ik denk dat het onverkoopbaar is aan de kiezers als wij onszelf kwijting verlenen.</p>
    </intervention>
    <intervention id="2-049" speaker_id="2304" name="Esko Seppänen" is_mep="True" mode="spoken">
      <p sl="fi">Mijnheer de Voorzitter, er is uitstekend werk verricht onder het leiderschap van Siim Kallas, vicevoorzitter van de Europese Commissie, om de rekeningen van de Europese Unie meer open en transparant te maken. De oproep om de bedrijfstoeslagen aan landbouwers te publiceren verdient speciale steun. In mijn land, Finland, zijn de nationale subsidies in omvang echter het dubbele van de EU-steun. Helaas vertellen de gegevens over de ontvangers van EU-steun niet het hele verhaal over de bedrijfstoeslagen.</p>
      <p sl="fi">Onder druk van de Commissie begrotingscontrole heeft de Commissie de manier waarop de rekeningen worden onderzocht verbeterd en beloofd zich harder in te spannen om betalingen die om de verkeerde redenen zijn gedaan terug te vorderen. Ook is dankzij de rapporteur en de schaduwrapporteurs de kwaliteit van de informatie over de financiering van externe acties gestegen.</p>
      <p sl="fi">Ik hoop dat er in de toekomst ook een strikte controle op de pan-Europese politieke partijen en op de naleving van de regels met betrekking tot die politieke partijen komt, wat, gelet op wat we soms kunnen concluderen uit het gedrag van het Parlement, hard nodig is.</p>
    </intervention>
    <intervention id="2-050" speaker_id="1275" name="Jens-Peter Bonde" is_mep="True" mode="spoken">
      <p sl="da">Mijnheer de Voorzitter, we komen van ver als het gaat om openheid en de bestrijding van fraude in de EU. Toen ik in 1979 voor het eerst werd gekozen, gaf de fractievoorzitter de toon aan bij het graaien uit de kas. Eerst met een door het Parlement betaalde limousine met chauffeur, en toen met een greep in de kas voor de leden om businessclass te kunnen reizen, plus nog wat extra’s erbij! Tegenwoordig geven de fractievoorzitters de toon aan bij de schoonmaakoperatie. Er is echter nog een lange weg te gaan en de meerderheidsbeslissing om het interne auditverslag niet openbaar te maken is een grote terugslag. Hoe kunnen we anderen de maat nemen als we onze eigen problemen niet eens durven aan te pakken? De grote fracties hebben hier een grote verantwoordelijkheid, omdat de opkomst voor de komende Parlementsverkiezingen wel eens onder de veertig procent kan uitkomen, wat de legitimiteit van de verkiezingen ernstig zou aantasten.</p>
      <p sl="da">Ik had gehoopt dat ik ooit voor goedkeuring van alle jaarrekeningen zou kunnen stemmen omdat er niets meer te bekritiseren zou zijn. De grote fracties bevelen echter opnieuw aan om gewoon een stempel van goedkeuring op de rekeningen van de Commissie te zetten, hoewel we daar nog steeds geen volledige toegang toe hebben om ze te kunnen controleren. Wat zou een accountant zeggen als hij geen toegang tot de bijlagen van jaarrekeningen had? Veertien jaar op rij heeft de Europese Rekenkamer verklaard dat de correctheid van de onderliggende transacties niet kan worden vastgesteld, en daarom moet ik helaas voor de negenentwintigste maal op rij tegen goedkeuring stemmen.</p>
      <p sl="da">Ik wil mijn collega’s in de Commissie begrotingscontrole en anderen in dit Huis echter bedanken voor hun gezamenlijke initiatief, dat al jaren aan de gang is, om de EU op te schonen. Toen ik hier begon, kwam ik tijdens de begrotingsbehandeling iemand tegen die “afgeroomde melk” werd genoemd. Hij kreeg 1,3 miljard Deense kroon en was de grootste Deense begunstigde van EU-middelen. Ik kon bijvoorbeeld niet eens een lijst krijgen van de bedragen die de grootste begunstigden ontvingen. Vanaf volgend jaar komen alle ontvangers van landbouwsteun op internet te staan. Vier jaar geleden hing er grote geheimzinnigheid rond de werkgroepen van de Commissie. Nu zullen we dankzij onze gezamenlijke druk kunnen zien wie de consultants zijn, ook op internet. Bovendien hebben we op de steun van de heer Kallas in de Commissie kunnen rekenen. Ik wil hem daarvoor bedanken. Ik zal degenen met wie ik werk gaan missen als ik op 9 mei het Parlement verlaat. Dank u, dames en heren! We hebben veel bereikt, maar nog niet genoeg. Ik ben er echter zeker van dat u het werk zult voortzetten.</p>
    </intervention>
    <intervention id="2-051" speaker_id="4555" name="Daniel Hannan" is_mep="True" mode="spoken">
      <p sl="en">Mijnheer de Voorzitter, in 1944 merkte Friedrich Hayek met vooruitziende blik op dat het delegeren van technische taken aan afzonderlijke organen, hoewel een gebruikelijk fenomeen, de eerste stap is van een proces waarin de democratie geleidelijk zijn macht afstaat.</p>
      <p sl="en">De collega’s moeten zichzelf afvragen hoeveel democratische controle we in de praktijk uitoefenen op de verschillende Europese agentschappen. De commissies kunnen ze met enige regelmaat bezoeken en algemene meningen uiten over wat hun mandaat moet zijn, maar in algemene zin is de rol van dit Parlement dat we elk jaar onvoorwaardelijk de aangeleverde rekeningen goedkeuren. Zo wordt de Europese Unie bestuurd door een bureaucratisch apparaat.</p>
      <p sl="en">Om eerlijk te zijn staat dit niet op zichzelf. In veel lidstaten, waaronder mijn eigen land, heeft zich een vergelijkbaar proces voltrokken, waarbij gekozen vertegenwoordigers hun macht hebben weggegeven. Wat de EU ongewoon maakt, is dat de diverse organen flinterdunne rechtsgrondslagen hebben. Zeker, ze worden gelegitimeerd door de Europese grondwet. Maar die grondwet – het schijnt nodig te zijn om dit Huis daar periodiek aan te herinneren – is afgewezen in het stemhokje. Daarom zijn veel van deze agentschappen – het mensenrechtenagentschap, het defensieagentschap, het agentschap voor de buitengrenzen, enzovoorts – op zijn best onregelmatig, en op zijn slechts illegaal.</p>
      <p sl="en">Als we hun status willen reguleren en een behoorlijk mandaat voor ze willen vaststellen, leg de grondwet dan in een referendum voor aan de mensen, zoals beloofd. Pactio Olisipio censenda est !</p>
    </intervention>
    <intervention id="2-052" speaker_id="38398" name="Esther De Lange" is_mep="True" mode="spoken">
      <p sl="nl">Voorzitter, over de kwijting van het Parlement is vandaag al heel veel gezegd. Ik wil me dan ook beperken tot de opmerking dat ik zeker als voormalig assistent hoop dat dat assistentenstatuut waar nu al zo lang over gesproken wordt, eindelijk werkelijkheid zal worden. Want laten we wel wezen, de huidige regels bieden veel te veel manoeuvreerruimte. Daar zit hem het probleem. Vele collega’s gaan daar correct mee om maar een garantie is er op het ogenblik niet. Dus de regels moeten aangescherpt worden en ook de diensten van dit Huis zullen consequenter moeten optreden in gevallen waarin verkeerd wordt omgegaan met deze regels. Daar hebben onze diensten, ook in het verleden, wel eens een steek laten vallen.</p>
      <p sl="nl">Dat gezegd hebbende, wil ik me richten op wat naar mijn mening het jaarlijks terugkerende hoofdprobleem, om niet te zeggen hoofdpijnprobleem, is bij de kwijtingverlening aan de Commissie. Namelijk de ongemakkelijke spagaat waarin we ons bevinden tussen het Europese en het nationale niveau. Een spagaat die wordt veroorzaakt doordat de Commissie volledig verantwoordelijk is voor de Europese uitgaven, terwijl tachtig procent daarvan door de lidstaten wordt beheerd. Nu zijn er inderdaad positieve ontwikkelingen - het is al gezegd -, bijvoorbeeld op het gebied van de landbouw, maar de enige manier om uit deze ongemakkelijke spagaat te komen zijn toch de nationale beheersverklaringen die op dit ogenblik al door vier lidstaten worden voorgelegd. Wij stellen als Parlement in het verslag-Jørgensen terecht klip en klaar dat de huidige annual summaries wat dat betreft slechts een eerste voorzichtige stap in de richting van deze beheersverklaringen zijn. Nu weet ik ook wel dat er een wijziging van het Interinstitutioneel Akkoord en het Financieel Reglement nodig is om de nationale verklaringen formeel in te voeren. Maar ik ben in elk geval voorlopig tevreden met de toezegging van de Commissie van vorige maand dat zij ook de andere lidstaten zal aansporen om nationale verklaringen in te voeren. Maar ik zei heel bewust “voorlopig tevreden”, beste Commissie, want de proof of the pudding is in the eating en mijn fractie zal in de komende maanden kritisch volgen hoe de Commissie deze toezegging via concrete acties in de praktijk brengt. En het feit dat de Raad vandaag niet aanwezig is, geeft aan dat er nog werk aan de winkel is. Wij zullen deze bevindingen laten meewegen als we hier volgend jaar weer zijn voor de kwijtingsverlening 2007. Wordt vervolgd dus!</p>
    </intervention>
    <intervention id="2-053" speaker_id="28155" name="Edit Herczog" is_mep="True" mode="spoken">
      <p sl="hu">Dank u, mijnheer de Voorzitter. Ik wil het hebben over het verslag over de Europese agentschappen. Elk jaar onderzoekt het Europees Parlement het beheer van de Europese agentschappen en gaat het daarbij af op het werk van de Europese Rekenkamer en het Europees Bureau voor fraudebestrijding. Als gevolg van ons gezamenlijke, langdurige, nauwgezette analytische en voorbereidende werk zijn we nu in een positie om een besluit te nemen met betrekking tot het beheer van de communautaire agentschappen over 2006, en gelukkig kunnen we met instemming van de Rekenkamer alle agentschappen voordragen voor kwijting. Dat betekent niet dat we geen enkele tekortkoming in het beheer hebben geconstateerd, maar dat die tekortkomingen niet ernstig genoeg zijn om geen kwijting te verlenen. Ik wil er ook op wijzen dat de fracties al voor kwijting hebben gestemd, met een brede democratische meerderheid, en ik stel nu voor, in de plenaire vergadering, dat we, ook al is de rapporteur het niet helemaal eens met het verslag, de agentschappen kwijting verlenen. Dank u voor uw aandacht.</p>
    </intervention>
    <intervention id="2-054" speaker_id="28285" name="Margarita Starkevičiūtė" is_mep="True" mode="spoken">
      <p sl="lt">Mijnheer de Voorzitter, als sinds het begin van de zittingsperiode analyseer ik de resultaten van het werk van de Europese agentschappen namens de Alliantie van Liberalen en Democraten voor Europa fractie. Ik wil erop wijzen dat het aantal agentschappen dit jaar bijna is verdubbeld. Hoewel de rapporteur in zijn toespraak een paar kritische opmerkingen over deze agentschappen heeft gemaakt, vind ik het nodig om te wijzen op enkele positieve veranderingen ten opzichte van vorig jaar. Als gevolg van het voorstel van het Parlement om het werk van de agentschappen te laten beoordelen door de desbetreffende commissies van het Parlement zijn de transparantie en de democratische controle versterkt. Desondanks zijn er nog steeds enkele problemen. Daarom moeten we bepalen welke positie de activiteiten van de agentschappen in het beheer van de EU moeten hebben. Zoals ik al heb gezegd, is het aantal agentschappen sterk gegroeid en krijgen wij daarvan de schuld; zelfs het Parlement deelt soms de mening dat dit een indirecte manier om de bureaucratie te vergroten is. Misschien duidt deze groei echter eerder op de noodzaak om het beheersysteem van de EU te herzien, tegelijk met het beheersysteem van de Europese Commissie. En dan doel ik met name op het management en het bestuur. Er wordt op dit moment een aantal projecten uitgevoerd om het systeem te verbeteren. Ik denk dat we een radicalere hervorming moeten overwegen, die positieve resultaten zal opleveren en zal bijdragen aan het bereiken van meer transparantie in het werk van zowel de agentschappen als de Commissie.</p>
    </intervention>
    <intervention id="2-055" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Mijnheer de Voorzitter, commissaris, ik wil in dit debat aandacht vragen voor drie punten.</p>
      <p sl="pl">Hoewel de Europese Rekenkamer heeft erkend dat het financieel verslag van de Europese Gemeenschappen in algemene zin een getrouwe weergave is van de financiële situatie van eind december 2006 en dat er geen flagrante onregelmatigheden zijn geconstateerd met betrekking tot de eigen middelen en de uitgaven, heeft de Rekenkamer toch een groot aantal fouten gevonden, zowel in de in de boekhouding geregistreerde bedragen als in de door de lidstaten ingediende verslagen. Vooral een reden voor zorg is dat een bepaald soort fouten elk jaar opnieuw weer wordt gemaakt, ondanks kritische opmerkingen van de Rekenkamer en het Europees Parlement.</p>
      <p sl="pl">Een andere reden voor zorg is de aanhoudende stijging van de nog af te wikkelen betalingsverplichtingen, vooral in de oude lidstaten.</p>
      <p sl="pl">In de derde plaats wil ik, in het licht van die opmerkingen, mijn tevredenheid uitspreken over de algemene verbetering bij de uitgaven voor het gemeenschappelijk landbouwbeleid, die hoofdzakelijk is bereikt door de toepassing van het AJAX-systeem, waardoor het risico op foutieve betalingen aanzienlijk wordt beperkt.</p>
    </intervention>
    <intervention id="2-056" speaker_id="36748" name="Antonio De Blasio" is_mep="True" mode="spoken">
      <p sl="hu">Dank u, mijnheer de Voorzitter. Dames en heren, in 2006 heeft de Europese Unie 39 procent van de begroting, in totaal 38,9 miljard euro, besteed aan structurele maatregelen. In het jaarlijkse verslag van de Europese Rekenkamer wordt vastgesteld dat de Europese Commissie, als onderdeel van haar verreikende supervisie, een groot aantal stappen heeft gezet op het gebied van het gebruik van de structuur- en cohesiefondsen. Hoewel de financiële absorptie duidelijk is verbeterd, wordt er in het verslag op gewezen dat in 2006 ten minste twaalf procent van het totale bedrag dat voor structuurbeleidsprojecten is vergoed niet had mogen worden betaald. Dat is ongeveer vier miljard euro, en bij twee procent van de projecten zijn er fouten gemaakt bij de uitvoering.</p>
      <p sl="hu">Jarenlang zijn er veel problemen geweest met het uit veel lagen bestaande beheer van de structuurfondsen en het gedeelde beheer daarvan. Een oorzaak van het relatief hoge aantal geconstateerde onregelmatigheden en incorrecte betalingen is de gebrekkige efficiëntie van de controlesystemen en de daarop gebaseerde toezichtsystemen van de lidstaten. Het grootste probleem dat ik zie is dat er geen uniform evaluatiemodel is dat door iedereen wordt gebruikt, en ook is er geen benchmarkingsysteem en geen effectieve manier om de resultaten van projecten te meten.</p>
      <p sl="hu">De structuurfondsen vormen een uitermate belangrijke bron voor ontwikkeling, maar we kunnen een vermindering van het aantal gevallen van misbruik van de gemeenschappelijke fondsen alleen bereiken als de lidstaten en de Europese Commissie gezamenlijk en in harmonie actie ondernemen om het illegaal gebruik van geld terug te dringen. Ook moet de efficiëntie van de toezichtsystemen van de lidstaten worden verbeterd en gestandaardiseerd. Bovendien is het essentieel dat de Commissie het toezicht op de uitgaven in het kader van het structuurbeleid doelmatiger maakt door opschortings- en aanpassingsprocedures op te zetten en een nieuw verslagleggingsysteem voor de lidstaten te ontwikkelen, gezien het feit dat er problemen zijn met veertig procent van de audits van de Commissie. Gelet op dit alles stelt onze delegatie voor om kwijting te verlenen. Dank u voor uw aandacht.</p>
    </intervention>
    <intervention id="2-057" speaker_id="28292" name="Inés Ayala Sender" is_mep="True" mode="spoken">
      <p sl="es">Mijnheer de Voorzitter, wij zijn tevreden met het feit dat de transparantie van de rekeningen van de Europese Unie dit jaar opnieuw is verbeterd, ondanks het feit – het moet gezegd – dat de Europese Rekenkamer ons nog steeds te hulp schiet bij de meer fundamentele aspecten van het systeem. Maar het is waar dat er, dankzij een zeer constructieve dialoog – moeilijk maar constructief – met de Commissie, waarbij we onze bijzondere waardering uitspreken voor de commissarissen voor regionale ontwikkeling en werkgelegenheid, echte vooruitgang is geboekt bij het toezicht op alle aspecten die verband houden met zowel werkgelegenheid als de structuurfondsen.</p>
      <p sl="es">We hadden graag dezelfde samenwerking gezien van de commissaris voor buitenlandse betrekkingen, die naar wij hopen alsnog een bijdrage aan dit werk zal leveren of zich hierbij zal aansluiten.</p>
      <p sl="es">Ten aanzien van het Comité van de regio’s zijn we zeer tevreden, omdat we hier aanzienlijke vooruitgang hebben geboekt, en hoewel we de zaken zullen blijven evalueren en monitoren, hebben we het gevoel dat er echt veel is bereikt.</p>
      <p sl="es">Met betrekking tot de Europese Rekenkamer verlangen we dat de verklaring omtrent belangen transparanter wordt, en met betrekking tot de Raad zijn we het ermee eens dat de interne controles transparanter en efficiënter moeten worden, maar wel zonder dat dit tot meer bureaucratie leidt, zoals we uit het ingediende amendement opmaken.</p>
    </intervention>
    <intervention id="2-058" speaker_id="4554" name="Chris Davies" is_mep="True" mode="spoken">
      <p sl="en">Mijnheer de Voorzitter, ik heb enkele vragen. Hoe kan het dat, in een Parlement dat zich inzet voor openheid en transparantie, onze eigen autoriteiten pijnlijke rapporten waarin fraudeleuze praktijken van leden van het Parlement worden geopenbaard geheim houdt? Hoe kan het dat de leden van het Parlement geen rekenschap hoeven af te leggen over het gebruik dat ze maken van algemene middelen? Welk deel van dat geld is in de zakken van privépersonen verdwenen? Waarom houden we de namen geheim van de 407 leden die elk 27 000 euro in een vrijwillig pensioenfonds krijgen gestort, waaronder ikzelf? Waarom houden we geen toezicht op de leden die elk jaar bijna veertienduizend euro verduisteren door met publiek geld privébetalingen in dat pensioenfonds te doen? Bestaat er enige reden, anders dan hebzucht, voor het feit dat degenen van wie we leiding verwachten – het Bureau en zelfs soms de Conferentie van voorzitters – niet de echte hervormingen doorvoeren die allang hadden moeten worden doorgevoerd? Dit falen stelt dit Huis en ons allemaal in een kwaad daglicht.</p>
    </intervention>
    <intervention id="2-059" speaker_id="1186" name="Astrid Lulling" is_mep="True" mode="spoken">
      <p sl="fr">Mijnheer de Voorzitter, ik wil tegen de heer Davies zeggen dat hij het zelf is die “dit Huis in een kwaad daglicht stelt”.</p>
      <p sl="fr">Dat gezegd hebbende, mijnheer de Voorzitter, wil ik verklaren dat ik voor uw kwijting over 2006 zal stemmen. Helaas staan er in de begeleidende ontwerpresolutie vragen en opmerkingen die ofwel open deuren intrappen (paragraaf 58), ofwel onjuist zijn, zoals de paragrafen over het vrijwillig pensioenfonds.</p>
      <p sl="fr">Ondanks herhaalde pogingen van de voorzitter van het fonds om de juiste informatie te verstrekken, blijven mensen hier onwaarheden verkondigen over het actuariële tekort van het fonds. Dankzij het voorbeeldige beheer kan het fonds de verkregen rechten inmiddels tot 2060 garanderen. Ik denk dat velen van ons tegen die tijd dood zullen zijn!</p>
      <p sl="fr">Wat betreft de actualisering van het actuariële tekort (paragraaf 71), deze is gereed, maar zal eerst aan de raad van bestuur van het fonds worden gepresenteerd. Ik wil erop wijzen dat het Parlement 36 000 euro aan een zogenaamd onafhankelijk actuarieel rapport heeft verspild. Waar is dat? Wat zijn de conclusies van dat rapport? Voor zover ik weet verschillen die conclusies niet van die van de actuarissen van het fonds.</p>
      <p sl="fr">Wat betreft de paragrafen 72 en 73 moet er onderscheid worden gemaakt tussen de wensen van bepaalde leden van de Commissie begrotingscontrole en de werkelijkheid die voortvloeit uit het Statuut van de leden. De stelling dat noch de huidige leden, noch de andere aangeslotenen bijdragen kunnen blijven storten voor het fonds is eenvoudigweg strijdig met artikel 27 van het Statuut. Gelukkig zijn het niet de wensen van enkelen die hier tellen, zelfs niet als er over resoluties besloten wordt, maar het Statuut.</p>
      <p sl="fr">De Werkgroep van het Bureau voor het statuut van de leden, waarvan ik lid ben, heeft zijn werk gedaan en heeft de nodige maatregelen voorbereid, niet aan de hand van in resoluties geuite wensen, maar in overeenstemming met artikel 27 van het Statuut van de leden dat op 7 oktober 2005 in het Publicatieblad is verschenen.</p>
    </intervention>
    <intervention id="2-060" speaker_id="23768" name="Bogusław Liberadzki" is_mep="True" mode="spoken">
      <p sl="pl">Mijnheer de Voorzitter, ik wil me aansluiten bij degenen die een positief advies hebben gegeven over het verlenen van kwijting voor 2006. Zowel de Commissie als de commissarissen hebben zichzelf onderscheiden door hun grote en voortdurend toenemende bereidheid om samen te werken. De Europese Rekenkamer verdient veel dank. Om het simpel te stellen: de Rekenkamer heeft zijn werk goed gedaan.</p>
      <p sl="pl">We hebben een beoordeling gemaakt van de mate waarin de doelstellingen van de EU zijn bereikt en van het beheer van de middelen. Ook dat is een zeer positief teken. Ik wil met klem benadrukken dat het Parlement de facto aan het kwijtingsproces deelneemt door oordelen over aanvragen uit te spreken en door middel van de afzonderlijke commissies, die elk hun eigen gebied aan een beoordeling onderwerpen. Ik wil de voorzitter van de Commissie begrotingscontrole, de heer Bösch, bedanken voor al het werk dat hij heeft verricht en voor het geduld dat hij heeft getoond, evenals de rapporteurs, de heren Jørgensen, Pomés Ruiz en Stubb.</p>
      <p sl="pl">Het is buitengewoon moeilijk om elke onregelmatigheid te voorkomen, maar nog belangrijker is het om die onregelmatigheden te vinden en te vermijden. We hebben deze taak met succes uitgevoerd.</p>
    </intervention>
    <intervention id="2-061" speaker_id="28636" name="Péter Olajos" is_mep="True" mode="spoken">
      <p sl="hu">Dank u, mijnheer de Voorzitter. Als schaduwrapporteur voor het advies van de Commissie milieubeheer, volksgezondheid en voedselveiligheid inzake de kwijting voor 2006 wil ik Jutta Haug en de rapporteur bedanken voor hun zeer grondige werk. Naar mijn mening is het werk van de vier agentschappen die we behandelen uitermate belangrijk en is dat werk zonder enige twijfel een grote steun voor het Europees Parlement en de verschillende EU-organen, waardoor deze agentschappen de kwaliteit van het leven van de EU-burgers vergroten.</p>
      <p sl="hu">Het Europees Centrum voor ziektepreventie en -bestrijding speelt een belangrijke rol bij de opinievorming over ziektebestrijding en het risico van nieuwe en opkomende infectieziekten. Ik kan daaraan toevoegen dat Hongarije dit jaar vooropliep in de ziektebestrijding omdat we het kleinste aantal infecties hadden met ziekten waartegen een vaccinatiecampagne was uitgevoerd.</p>
      <p sl="hu">Het werk van het Europees Milieuagentschap is onmisbaar voor het verzamelen en vergelijken van informatie over milieubescherming, en het Europees Geneesmiddelenbureau speelt een grote rol in de bescherming van de gezondheid van mens en dier. De medewerking van het Geneesmiddelenbureau aan de ontwikkeling van nieuwe geneesmiddelen is uitermate belangrijk. De Europese Autoriteit voor voedselveiligheid biedt onmisbare ondersteuning aan de bescherming van de diergezondheid en planten.</p>
      <p sl="hu">Een belangrijk punt is dat alle agentschappen hun jaarlijkse begroting hebben herverdeeld. Zoals de rapporteur opmerkt, gebeurt dit vanwege de complexiteit van de taken. Het zou nuttig zijn hier bij de toekomstige planning meer aandacht aan te besteden. Ik verwelkom de voorstellen van de rapporteur inzake het belang van interne controle en de noodzaak om deze controle te versterken. Tot slot wil ik uw aandacht vragen voor het belang van het commissiemateriaal waarin de rol van de agentschappen wordt uitgelegd. De agentschappen zijn nodig, maar de beginselen van transparantie en effectiviteit vereisen dat hun rol in het bestuur van de Unie wordt verduidelijkt. Dank u.</p>
    </intervention>
    <intervention id="2-062" speaker_id="23804" name="Szabolcs Fazakas" is_mep="True" mode="spoken">
      <p sl="hu">Mijnheer de Voorzitter, dank u dat u mij het woord geeft. We zijn aan het eind van een lang proces gekomen dat niet ontbloot was van spanningen en gaan vandaag eindelijk stemmen over de kwijting voor 2006, waardoor dit een dag is die we met recht bijzonder kunnen noemen, en een mijlpaal in de annalen van het Europees Parlement. Een bijzondere dag omdat dit de eerste keer is dat de Europese Rekenkamer ons allen heeft geconfronteerd met de twaalf procent aan onterechte betalingen uit de structuurfondsen, die door de sensatiepers natuurlijk zijn opgedist als vier miljard euro “zoekgeraakt” geld. De Commissie begrotingscontrole, die bevoegd is op dit gebied, heeft zijn taak uitgevoerd in het volle bewustzijn van zijn politieke en professionele verantwoordelijkheden, met de steun van de heer Jørgensen, de Deense rapporteur. Het doel was niet om een schandaal of opschudding te veroorzaken, met niet te voorziene gevolgen, maar om het beginsel van transparante informatie toe te passen en voorstellen te doen waarmee kan worden gewaarborgd dat dit soort problemen in de toekomst kunnen worden vermeden. En daarbij hebben we een zeer goede partner getroffen in de persoon van vicevoorzitter Siim Kallas, die ik speciaal wil bedanken, en ik ben er zeker van dat we al deze problemen in de toekomst zullen kunnen oplossen. Dank u.</p>
    </intervention>
    <intervention id="2-063" speaker_id="38845" name="Pierre Pribetich" is_mep="True" mode="spoken">
      <p sl="fr">Mijnheer de Voorzitter, dames en heren, ik wil een belangrijk aspect van de kwijting aan de orde stellen, namelijk de evaluatie van maatregelen met behulp van steekproeven.</p>
      <p sl="fr">Toen ik mijn werkdocument over het beheer van het Cards-programma voor bijstand aan de Balkanregio door de Commissie aan het voorbereiden was, als onderdeel van de kwijting, kon slechts 2,32 procent van de acties door de Europese Rekenkamer worden gecontroleerd ten behoeve van de evaluatie van de door de Europese Unie gehanteerde methoden voor het beheer van de externe maatregelen in deze regio. Een van de gevolgen van deze kleinschalige steekproef was dat de Rekenkamer het effect van de externe maatregelen op Montenegro niet kon meten omdat van de 256 maatregelen er niet één kon worden onderzocht.</p>
      <p sl="fr">Hoe kan het effect in deze omstandigheden fatsoenlijk worden gemeten? Welke mate van wetenschappelijke en financiële betrouwbaarheid kan op deze manier aan de evaluatieverslagen worden toegekend? Hoewel kleine steekproeven vanuit statistisch oogpunt kunnen worden gebruikt om het gedrag van systemen in te schatten, moeten de steekproeven nog altijd wel representatief zijn, wat niet het geval was bij de kredieten die zijn gebruikt om de acties in het kader van het Cards-programma in Montenegro te financieren. De Europese belastingbetalers zouden collectief profiteren van een verbetering van de methoden die de Europese Rekenkamer gebruikt om steekproeven te analyseren, waardoor de Rekenkamer een beter oordeel kan vellen over de doelmatigheid van het gebruik van kredieten uit onze begroting.</p>
    </intervention>
    <intervention id="2-064" speaker_id="33987" name="Monica Maria Iacob-Ridzi" is_mep="True" mode="spoken">
      <p sl="ro">Ik wil twee zaken noemen die ik zeer belangrijk vind met betrekking tot de kwijting van de Europese Commissie.</p>
      <p sl="ro">Het eerste punt betreft de medebetrokkenheid van de lidstaten bij de uitvoering van de Europese begroting. Hoewel we een procedure hebben waarbij de Commissie en de lidstaten gezamenlijk tachtig procent van de Europese begroting beheren, denk ik dat er nieuwe maatregelen moeten worden ingevoerd om de deelname aan alle fasen van het begrotingsproces te versterken.</p>
      <p sl="ro">Met betrekking tot de controle, steun ik de invoering van nationale verklaringen die moeten worden bekrachtigd door de rekenkamers van elke afzonderlijke lidstaat, omdat dit de regeringen en de betalende agentschappen dwingt verantwoordelijkheid te nemen voor een correcte en objectieve toewijzing van Gemeenschapsmiddelen.</p>
      <p sl="ro">Dat neemt niet weg dat het middel van opschorting van alle betalingen bij de ontdekking van tekortkomingen met de nodige terughoudendheid moet worden toegepast, en alleen als er ernstige problemen worden geconstateerd bij het beheer van Europese middelen.</p>
      <p sl="ro">De zorgwekkend lage absorptiecijfers in de nieuwe lidstaten vormen het tweede uitermate belangrijke aspect van de kwijting voor de begroting. Het is niet normaal dat alle nieuwe lidstaten een absorptiepercentage hebben dat dertig procent lager ligt dan het verwachte gemiddelde.</p>
      <p sl="ro">Voor mij is dit geen teken dat de nieuwe lidstaten niet in staat zijn om Europese middelen te absorberen, maar eerder dat er mogelijk te veel bureaucratische rompslomp vanuit de Europese instellingen komt.</p>
    </intervention>
    <intervention id="2-065" speaker_id="2309" name="Richard Corbett" is_mep="True" mode="spoken">
      <p sl="en">Mijnheer de Voorzitter, ik vind mezelf terug in de zeer ongebruikelijke situatie dat ik het eens ben met iets dat de heer Hannan heeft gezegd, namelijk toen hij zojuist zijn zorg uitte over de toename van het aantal agentschappen. Het lijkt erop dat we alleen maar steeds meer agentschappen creëren omdat elke lidstaat er een op zijn grondgebied wil hebben en we ze daarom als confetti over de Unie uitstrooien, en niet zozeer omdat er een echte noodzaak voor bestaat.</p>
      <p sl="en">Als deze trend doorzet, zal dit er inderdaad toe leiden dat de agentschappen het bestuur van de EU overnemen van Commissie, die onze uitvoerende instelling is en die rekenschap moet afleggen aan het Parlement, en op een veel directere manier dan de agentschappen, ook al beschikken we over meer middelen om de agentschappen te controleren dan de heer Hannan toegaf.</p>
      <p sl="en">Onze wegen scheiden zich uiteraard waar hij te ver doorschiet, wat hij meestal doet, en beweert dat deze agentschappen illegaal zijn. Dat is natuurlijk volslagen nonsens. Ze zijn allemaal opgericht op grond van de huidige Verdragen, met een fatsoenlijke en behoorlijke rechtsgrondslag. Of dat verstandig is geweest is een andere kwestie, en we moeten in de toekomst voorzichtig zijn met het oprichten van nieuwe agentschappen.</p>
    </intervention>
    <intervention id="2-066" speaker_id="39318" name="Costas Botopoulos" is_mep="True" mode="spoken">
      <p sl="el">Mijnheer de Voorzitter, het Europees Parlement is een politieke instelling en ik denk dat we de onderwerpen waarover we debatteren politiek moeten benaderen. En deze politieke benadering van onze activiteiten vertelt ons naar mijn mening twee dingen. Ik wil twee voorbeelden geven uit onze discussies. Het eerste voorbeeld is de kwestie van de onafhankelijke autoriteiten of agentschappen. Natuurlijk kunnen we vraagtekens zetten bij de uitbreiding van het aantal agentschappen, maar het is onmogelijk vast te stellen of die decentralisering niet juist zinvol is. Gaan we nee zeggen tegen alle onafhankelijke agentschappen omdat er een probleem is met de grote uitbreiding? Dat kan natuurlijk niet.</p>
      <p sl="el">Het tweede voorbeeld heeft betrekking op de beruchte kwestie van de salarissen van onze collega’s. Dat is zeker een probleem, en dat hebben we in de commissie ook gezegd. Er bestaat echter een groot verschil tussen zeggen dat er een probleem is of populistische opmerkingen maken – zoals dat we allemaal verantwoordelijk zijn en dat er geen transparantie is – en het Parlement geen kwijting verlenen voor een heel jaar. Hoezo is er geen transparantie? Wij, de leden van de commissie, hebben het rapport gezien.</p>
    </intervention>
    <intervention id="2-067" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie. − Mijnheer de Voorzitter, ik wil de geachte afgevaardigden, de rapporteur en de leden van de Commissie begrotingscontrole bedanken.</p>
      <p sl="en">Het debat over de kwijting is dit jaar zeer intens geweest en de Commissie heeft verschillende toezeggingen gedaan om follow-up te geven aan de opmerkingen en aanbevelingen van het Parlement. We zullen dit intensieve proces voortzetten, te beginnen in mei, wanneer we in de Commissie begrotingscontrole onze plannen voor volgend jaar zullen bespreken.</p>
      <p sl="en">Dit is een intensief proces, en ik wil het Parlement verzekeren dat we onze toezeggingen zeer serieus nemen en aan het werk zullen gaan met de voorstellen en ideeën waarover we het eens zijn, over het afleggen van rekenschap, over de samenwerking met de lidstaten, en over een grotere verantwoordelijkheid van de lidstaten op het gebied van gedeeld beheer. Dat is onze gemeenschappelijke lijn, en we zullen serieus met die actieplannen en voorstellen aan de slag gaan.</p>
      <p sl="en">Er zijn verschillende soorten agentschappen. In de eerste plaats zijn er de uitvoerende agentschappen, die duidelijk onder de verantwoordelijkheid van de Commissie vallen en waarvoor u kwijting verleent aan de Commissie. We hebben enkele uitvoerende agentschappen, maar we hebben besloten een moratorium in te stellen op het oprichten van nieuwe uitvoerende agentschappen.</p>
      <p sl="en">Welke zorgen bestaan er over de traditionele agentschappen? Governance is een serieus probleem, en er zijn diverse zwakke punten als het gaat om de vraag hoe we deze agentschappen moeten beheren en behandelen. We moeten waarschijnlijk serieuze discussies over governance gaan voeren, maar ook moeten we de politieke kant van hun werk – wat ze doen en wat de positieve effecten van dat werk zijn – niet onderschatten, en het Parlement heeft een zeer belangrijke rol te spelen in de evaluatie en beoordeling van het succes van de agentschappen. Ook moeten we de positieve aspecten van zowel decentralisatie als de spreiding van de Europese agentschappen over Europa niet onderschatten. Dat is helemaal niet zo’n slecht idee, als iedereen naar zijn of haar eigen land kijkt.</p>
      <p sl="en">Ik wil u nogmaals allen bedanken voor uw bijdragen, opmerkingen, debatten en discussies. We zullen aan de slag gaan met onze toezeggingen en actieplannen.</p>
    </intervention>
    <intervention id="2-068" speaker_id="28156" name="Dan Jørgensen" is_mep="True" mode="spoken" role="rapporteur">
      <p sl="da">Mijnheer de Voorzitter, ik wil commissaris Kallas bedanken. Het is duidelijk dat we door een proces zijn gegaan waarbij de zee soms wat ruw was. Er zijn conflicten tussen ons in het Parlement en de Commissie geweest. Maar we hebben die conflicten weten om te buigen in een dialoog. Het heeft tot enkele goede resultaten geleid, en tot enkele goede toezeggingen van de Commissie, en ook tot enkele zeer concrete actieplannen met duidelijke deadlines en duidelijke criteria voor het welslagen ervan. We moeten volhouden in tijden waarin sommige leden van de meer eurosceptische fracties zeggen: “Het zijn maar woorden, en woorden die al eerder uitgesproken zijn”. Dat is niet waar! Het zijn zeker niet alleen woorden, maar het gaat hier om specifieke acties die de Commissie nu belooft uit te voeren. Sommige maatregelen zijn al uitgevoerd. Bovendien zijn er heel duidelijke deadlines vastgesteld, waarop wij toezicht zullen kunnen houden. Een belangrijk element is dat we nu een commissaris hebben die eens per maand met de commissie zal overleggen om dit proces te volgen. Dat is echt een grote stap voorwaarts.</p>
      <p sl="da">Dat gezegd hebbende, wil ik u er ter afsluiting aan herinneren waarom deze problemen ontstaan. Een van de redenen is dat een groot deel van de middelen onder een regime van gedeeld beheer valt, wat wil zeggen dat tachtig procent van de EU-middelen door de lidstaten wordt beheerd. Het is de verantwoordelijkheid van de commissie om het Verdrag te volgen en dat kruis moet de Commissie dragen. Daarom hebben we ernstige kritiek op de Commissie. In werkelijkheid ligt een groot deel van het probleem echter bij de lidstaten. Dat is de reden waarom we hier in het Parlement zulke grote voorstanders zijn van het idee van jaarlijkse nationale beheersverklaringen, ondertekend op het passende politieke niveau, dat wil zeggen door de minister van Financiën. Dit gebeurt al in een aantal landen: Denemarken, Nederland, het Verenigd Koninkrijk en Zweden. Als we iets vergelijkbaars kunnen bereiken in alle EU-landen, zullen we zien dat deze controleverplichting in de lidstaten serieuzer zal worden genomen. Ik denk dat we daarmee een heel goed instrument in handen zouden krijgen om oplossingen te vinden voor die gebieden waarop de zaken in de individuele landen niet werken.</p>
    </intervention>
    <intervention id="2-069" speaker_id="1882" name="José Javier Pomés Ruiz" is_mep="True" mode="spoken" role="rapporteur">
      <p sl="es">Mijnheer de Voorzitter, soms kunnen we door de bomen het bos niet meer zien. In deze kwijtingsprocedure moeten we zeggen wat er niet goed gaat, en we vergeten wel eens hoeveel dingen er wel goed gaan en hoeveel uiterst competent personeel we in de Commissie en in dit Huis hebben, tot en met de zaalwachters, en al die diensten, en de vertalers en de tolken, die uitstekende diensten verrichten. We vergeten hoezeer we onze begroting weten op te rekken om onze doelstellingen te verwezenlijken en hoe het Parlement en de Commissie meer en meer hebben weten te bereiken op het gebied van transparantie.</p>
      <p sl="es">Het Parlement staat voor nog een andere uitdaging, een zeer belangrijke uitdaging, en dat is het informatie- en communicatiebeleid. Dat was een van de doelstellingen van het Parlement voor 2006, en ik ben niet tevreden met de wijze waarop zich dat heeft ontwikkeld. Over een jaar hebben we verkiezingen en we moeten weten hoe we daar gaan komen, wat betekent dat we onze informatieprocedures moeten verbeteren en transparant moeten blijven, zoals we dat nu zijn. Transparantie – en ik ben de rapporteur voor dit verslag – is verenigbaar met documenten die niet vrij toegankelijk zijn voor journalisten, zoals dat in de lidstaten, in bedrijven en in families ook gebeurt. Het is goed voor ons werk dat er criteria bestaan voor de verschillende niveaus van het ontwerp van een document dat nog niet door de zeef van de publieke goedkeuring is gekomen en daarom logischerwijs het geheim moet zijn van degenen die aan het onderwerp werken.</p>
      <p sl="es">Ik ben volkomen tevreden met de toegang die ik had tot alle informatie en ik denk dat het verslag over de rekeningen van het Parlement dat ik presenteer een verantwoordelijk verslag is. Ik zeg dat er kwijting moet worden verleend voor de rekeningen van het Parlement omdat het Parlement, als ik het zo mag uitdrukken, heel goed bezig is, veel beter dan sommige nationale parlementen, en op een veel transparantere wijze werkt, met personeel dat veel meer uren werkt dan er waarschijnlijk in andere parlementen wordt gewerkt.</p>
      <p sl="es">Dat wil niet zeggen dat alles perfect is: we moeten hieraan blijven werken. We hebben nog een lange weg te gaan, maar in dit politieke jaar hebben we een positief beeld van de manier waarop we het geld dat onze burgers ons gegeven hebben, hebben gebruikt; dat hebben we gebruikt op een goede, transparante en samenhangende manier.</p>
    </intervention>
    <intervention id="2-070" speaker_id="4238" name="Hans-Peter Martin" is_mep="True" mode="spoken" role="rapporteur">
      <p sl="de">Jutta Haug heeft mijn kritische opmerkingen in de toelichting en in de hoofdtekst beschreven als “afschuwelijk” en als “moddergooien”. Ik wil een paar citaten voorlezen: “De staatshoofden en regeringsleiders bedenken het ene agentschap na het andere. De agentschappen eten ons geld op. Er zijn geen behoorlijk mechanismen om vast te stellen of de agentschappen echt nodig zijn. Er is een grote ruimte waarop geen toezicht wordt gehouden en waarover niemand echt verantwoording hoeft af te leggen. Er is geen duidelijke planning zichtbaar. Het ene agentschap na het andere wordt opgericht, omdat landen in ruil voor instemming met moeilijke onderwerpen een interessant agentschap willen krijgen”.</p>
      <p sl="de">Dit zijn allemaal citaten van Herbert Bösch. En ze zijn allemaal veel kritischer dan wat ik heb geschreven. Aha! Als ik dit schrijf is het “moddergooien”, maar Herbert Bösch is natuurlijk lid van de partij en hoort erbij. Ja, ik heb dit eerder meegemaakt. Dit is wat ik bedoel met de twee maten waarmee hier gemeten wordt. Dit is de hypocrisie van de “speciale” klasse, van mensen die zeggen dat het “vreselijk is om in een officieel document van het Parlement expliciet over een schandaal te beginnen”, maar vervolgens publiekelijk kritische opmerkingen maken. Dit is een van de fundamentele problemen van dit Parlement.</p>
      <p sl="de">Natuurlijk, mensen kunnen van mening verschillen over de vraag of er kwijting moet worden verleend of niet, maar daar gaan de passages die ik aan het begin heb voorgelezen niet over – absoluut niet. Die gaan over fundamentele overwegingen, over het feit dat mensen, als het erop aankomt, in plaats van hun ware aard te tonen datgene wat hier aan de hand is liever met de mantel der liefde bedekken. Dat is echt een groot probleem voor de democratie in Europa, dat het systeem niet zelfregulerend is, dat het er vooral om gaat om elkaar complimenten te geven.</p>
      <p sl="de">Mijnheer de Voorzitter, ik dien een verzoek in om aan het eind van het debat een persoonlijke verklaring af te leggen op grond van artikel 145.</p>
    </intervention>
    <intervention id="2-071" speaker_id="28126" name="Christofer Fjellner" is_mep="True" mode="spoken" role="rapporteur">
      <p sl="sv">Ik wil van deze gelegenheid gebruik maken om enige opbouwende kritiek op de Commissie en de gedecentraliseerde agentschappen te spuien, omdat ik nog steeds denk dat de rapporteur, Hans-Peter Martin, daar niet in is geslaagd. Als de rapporteur voor dit onderwerp voor het komend jaar wil ik me concentreren op drie hoofdpunten, die ook in de verslagen aan bod komen.</p>
      <p sl="sv">Het eerste punt betreft het evalueren van de mogelijkheid om de administratieve functies van een meerderheid van de kleinere agentschappen samen te voegen en op die manier middelen en deskundigheid vrij te maken voor het naleven van het ingewikkelde regelgevend kader waarin de agentschappen zich moeten bewegen. Veel van deze decentraliseerde agentschappen hebben problemen met het voldoen aan fundamentele begrotingsbeginselen, zoals het Financieel Reglement, wetgeving inzake aanbestedingen, enzovoorts. Dit is een steeds terugkomende opvatting hier, en ik hoop dat de Commissie dit zal oppakken.</p>
      <p sl="sv">We stellen ook voor dat in de begroting van de onafhankelijke agentschappen, zoals dat bij andere instellingen het geval is, de kredieten voor personeelskosten moeten worden verlaagd met een percentage dat equivalent is aan de posten die naar verwachting niet zullen worden vervuld. Ik denk dat hiermee aanzienlijke bedragen kunnen worden vrijgemaakt.</p>
      <p sl="sv">Tot slot, maar niet in de laatste plaats, stellen we voor dat de bestemmingsontvangsten die de agentschappen elk jaar aan de Commissie betalen en die worden teruggestort, in mindering worden gebracht op het voorstel in de begroting waarover het Europees Parlement tot een besluit aan het komen is.</p>
      <p sl="sv">Dit zijn de drie punten waarover ik in de komende periode, totdat ik verantwoordelijk wordt voor de kwijtingsprocedure, een dialoog wil aangaan met de Commissie en de gedecentraliseerde agentschappen.</p>
      <p sl="sv">Tot slot wil ik iets zeggen over het speciaal verslag van de Europese Rekenkamer over de controle-, inspectie- en sanctiesystemen betreffende de voorschriften in verband met de instandhouding van de communautaire visbestanden. Dit is tenslotte een essentieel onderdeel van de kwijting van de Commissie waarover we vandaag debatteren, en de Europese Rekenkamer levert vernietigende kritiek, die moet leiden tot een brede hervorming van het gemeenschappelijk visserijbeleid.</p>
      <p sl="sv">De drie conclusies die ik heb getrokken, en die ook zijn terug te vinden in het verslag waarover we gaan stemmen, zijn in de allereerste plaats dat het onaanvaardbaar is dat de lidstaten quota vaststellen die hoger zijn dan de door onderzoekers met het oog op een duurzame visserij aanbevolen quota; in de tweede plaats dat de Commissie en de lidstaten harder moeten optreden tegen overtredingen van of fraude met het quotasysteem; en in de derde plaats dat we een nieuw visserijbeleid moeten ontwikkelen waarin de beroepsvissers prikkels en redenen krijgen om de visbestanden te beschermen. Dit zijn drie aanvullende gedachten waarvan ik zou willen dat u die serieus neemt in het verslag waarover we vandaag zullen stemmen.</p>
    </intervention>
    <intervention id="2-072" speaker_id="4238" name="Hans-Peter Martin" is_mep="True" mode="spoken" role="rapporteur">
      <p sl="de">Mijnheer de Voorzitter, u hebt me onderbroken toen ik u een despoot noemde. Ik wil graag uitleggen waarom ik u zo noem.</p>
      <p sl="de">Ik wacht al op een antwoord met betrekking tot een zeer, zeer belangrijke zaak die verband houdt met een fout die door dit Parlement is begaan, en die ernstige gevolgen voor mij persoonlijk en voor mijn politieke werk heeft, sinds maart 2007 – toen ik in een groep werd ingedeeld waar ik altijd tegen heb gestreden omdat ik ze als verkapte nazi’s beschouw – en ik heb een lange brief aan u geschreven. Ondertussen heb ik een klacht ingediend bij de Ombudsman.</p>
      <p sl="de">Als het gaat om de spreektijd van één minuut, mijnheer de Voorzitter, dan hebt u al uw constructies paraat, en wanneer ik aan de beurt ben, geeft u mij niet het woord, en daarom noem ik u een despoot. Ik noem u een despotische Voorzitter omdat u bij de zogeheten incidenten van 12 december willekeurig bepaalde collega’s eruit heeft gepikt, niet uit de fractie waartoe u op dat moment nog behoorde, maar kennelijk alleen leden die u zijn opgevallen.</p>
      <p sl="de">Ik noem u ook een despoot omdat u me nooit laat uitspreken als ik aan het woord ben en zegt: “nee, dat antwoord gaat u mij niet geven”. Het verbaast me dat u me nu wel laat uitspreken.</p>
      <p sl="de">En ik noem u een despotische Voorzitter omdat er op basis van deze verruimende interpretatie – en omdat ik niet de enige ben die denkt dat dit onhoudbaar is – procedures plaatsvinden die in een fatsoenlijk Parlement echt niet thuishoren, althans niet volgens wat ik op school heb geleerd. Voor mij is het heel lang geleden, als u naar mijn leven kijkt, dat ik zo’n uitdrukking heb gebruikt. Er moet heel veel gebeuren wil ik zo’n uitdrukking gebruiken.</p>
      <p sl="de">Ik ben er echter van overtuigd dat u zich zo despotisch opstelt omdat het in feite niet ging om het krijgen van duidelijkheid over de kwestie van de toelage voor parlementaire assistenten. U hebt toegelaten dat ik vanwege belachelijke vormfouten, vanwege iets wat iedereen had kunnen overkomen – ja, iedereen, en ik ben er ook zeker van dat dit iedereen in dit Huis wel eens overkomt – aan de schandpaal ben genageld. Zo verhult u echter het feit dat volgens intern onderzoek zeker tachtig miljoen euro zou moeten worden teruggevorderd van leden van dit Parlement als er sprake zou zijn van gelijke behandeling en proportionaliteit van middelen. Daarvan is geen sprake en daarom blijf ik erbij, als de politieke vertegenwoordiger van veertien procent van de Oostenrijkse stemmers, dat u helaas een despotische Voorzitter bent die dit Parlement en het belangrijke onderliggende Europese idee onnodig schade toebrengt. Ik zou zo graag een oprecht, eerlijk, democratisch Parlement zien, waarin het niet nodig of wenselijk is om zo’n uitdrukking te gebruiken.</p>
    </intervention>
    <intervention id="2-073" speaker_id="1253" name="De Voorzitter" is_mep="True" mode="spoken">
      <p sl="nl">Mijnheer Martin, we zijn een vrij Parlement. Daarom heb ik u in overeenstemming met artikel 145 spreektijd gegeven, zoals mijn plicht is. Ik wil geen oordeel uitspreken over uw uitleg, maar ik wil slechts opmerken dat ik het Reglement correct heb toegepast om u de kans te geven te zeggen wat u hebt gezegd. Namens mijzelf wil ik zeggen ik probeer eerlijk en objectief te zijn – en dat ik daarin slaag – in mijn bejegening van alle leden van het Parlement.</p>
      <p sl="nl">Het debat is gesloten. De stemming vindt vandaag plaats.</p>
      <a text="(De vergadering wordt om 11.35 uur onderbroken en om 12.00 uur hervat)"/>
    </intervention>
  </section>
  <section id="creitem5" title="5. Stemmingen">
    <intervention id="2-076" speaker_id="4308" name="De Voorzitter" is_mep="True" mode="spoken">
      <p sl="nl">Aan de orde is de stemming.</p>
      <a text="(Voor uitslagen en nadere bijzonderheden betreffende de stemming: zie notulen)"/>
    </intervention>
  </section>
  <section id="creitem6" title="5.1. Verzoek om raadpleging van het Economisch en Sociaal Comité Governance en partnerschap op nationaal en regionaal niveau, en grondslag voor projecten op het gebied van regionaal beleid (artikel 117 van het Reglement) (stemming)"/>
  <section id="creitem7" title="5.2. Verzoek om raadpleging van het Comité van de Regio’s Governance en partnerschap op nationaal en regionaal niveau, en grondslag voor projecten op het gebied van regionaal beleid (artikel 118 van het Reglement) (stemming)"/>
  <section id="creitem8" title="5.3. Verzoek om raadpleging van het Comité van de Regio’s Aspecten van het regionaal en cohesiebeleid van het Verdrag van Lissabon (artikel 118 van het Reglement) (stemming)"/>
  <section id="creitem9" title="5.4. Grensoverschrijdende samenwerking bij de bestrijding van terrorisme en grensoverschrijdende criminaliteit (A6-0099/2008, Bárbara Dührkop Dührkop) (artikel 131 van het Reglement) (stemming)"/>
  <section id="creitem10" title="5.5. Statuut van de Europese ombudsman (A6-0076/2008, Anneli Jäätteenmäki) (artikel 131 van het Reglement) (stemming)">
    <intervention id="2-083" speaker_id="28314" name="Anneli Jäätteenmäki" is_mep="True" mode="spoken" role="rapporteur">
      <p sl="fi">Mijnheer de Voorzitter, kunt u het Parlement alstublieft de volgende procedure voorstellen, waarover de coördinatoren in de Commissie constitutionele zaken het volledig eens waren tijdens hun vergadering van 31 maart.</p>
      <p sl="fi">De stemming die nu gaat plaatsvinden moet alleen betrekking hebben op een ontwerpbesluit, waarbij de stemming over de ontwerpresolutie wordt uitgesteld totdat de Commissie haar advies heeft uitgebracht en de Raad zijn goedkeuring heeft uitgesproken. De Voorzitter van het Parlement moet de tekst van de door het Parlement aangenomen ontwerpresolutie officieel ter beoordeling aan de Commissie en de Raad voorleggen, in overeenstemming met artikel 195 van het EG-Verdrag. Tot slot moet het Parlement de Commissie constitutionele zaken verzoeken contact te leggen met de Raad en de Commissie en te zijner tijd een voorstel aan het Parlement voor te leggen over hoe we hiermee verder moeten gaan.</p>
    </intervention>
  </section>
  <section id="creitem11" title="5.6. Orgaandonatie en –transplantatie: beleidsmaatregelen op EU-niveau (A6-0090/2008, Adamos Adamou) (stemming)">
    <intervention id="2-087" speaker_id="28469" name="Adamos Adamou" is_mep="True" mode="spoken" role="rapporteur">
      <p sl="el">Mijnheer de Voorzitter, dames en heren, hoewel het gebruik van menselijke organen voor transplantaties in de afgelopen decennia gestaag is toegenomen, is het aantal mensen dat een transplantatie nodig heeft groter dan het aantal beschikbare organen. Er staan in Europa meer dan vijftigduizend patiënten op wachtlijsten en dagelijks wachten tien mensen op een orgaan. Het is aan ons om een krachtig signaal uit te zenden naar de Commissie, maar vooral naar de lidstaten en onze regeringen.</p>
      <p sl="el">Het is tijd om actie te ondernemen als Europese burgers. We moeten het bewustzijn van de mensen om ons heen mobiliseren, coördineren en vergroten en zelf donor worden.</p>
      <a text="(Applaus)"/>
    </intervention>
    <intervention id="2-089" speaker_id="23881" name="Marios Matsakis" is_mep="True" mode="spoken">
      <p sl="en">Mijnheer de Voorzitter, dit is een kort amendement om amendement 2 op paragraaf 38 sterker te maken als het gaat om de rechten van de donor. Het amendement houdt in dat na “een orgaan te doneren” de volgende woorden worden toegevoegd: “het exclusieve recht van de donor is en”.</p>
    </intervention>
  </section>
  <section id="creitem12" title="5.7. Rol van vrijwilligerswerk als bijdrage aan de economische en sociale cohesie (A6-0070/2008, Marian Harkin) (stemming)"/>
  <section id="creitem13" title="5.8. Jaarverslag EIB 2006 (A6-0079/2008, Jean-Pierre Audy) (stemming)"/>
  <section id="creitem14" title="5.9. Kwijting 2006: algemene begroting EU, afdeling III, Commissie (A6-0109/2008, Dan Jørgensen) (stemming)">
    <intervention id="2-098" speaker_id="28156" name="Dan Jørgensen" is_mep="True" mode="spoken" role="rapporteur">
      <p sl="en">Mijnheer de Voorzitter, er is een mondeling compromisamendement ter vervanging van de amendementen 4 en 2. Het luidt als volgt: “is verheugd over de toezegging van de Commissie om maandelijks aan zijn Commissie begrotingscontrole verslag uit te brengen over de follow-up van de kwijting 2006 waarbij iedere maand een lid van de Commissie ontwikkelingen binnen zijn of haar bevoegdheidsterrein presenteert, en dat nationale verklaringen en jaarlijkse overzichten, externe acties en de uitvoering van het actieplan ter versterking van de toezichthoudende rol van de Commissie in het kader van het gedeeld beheer van structurele acties omvat;”.</p>
    </intervention>
  </section>
  <section id="creitem15" title="5.10. Kwijting 2006: algemene begroting EU, Europees Parlement (A6-0091/2008, José Javier Pomés Ruiz) (stemming)">
    <intervention id="2-102" speaker_id="28300" name="Zbigniew Zaleski" is_mep="True" mode="spoken">
      <p sl="es">Mijnheer de Voorzitter, ik heb een klein voorstel aan u en aan alle Voorzitters die het Parlement voorzitten bij de stemmingen. We hebben veel hoofdelijke stemmingen en ik denk niet dat het Reglement vereist dat de Voorzitter de cijfers voorleest. Iedereen kan het scherm lezen. Het is genoeg als u “aangenomen” dan wel “verworpen” zegt.</p>
      <p sl="es">Als u het hiermee eens kunt zijn, besparen we tijd.</p>
    </intervention>
    <intervention id="2-103" speaker_id="4308" name="De Voorzitter" is_mep="True" mode="spoken">
      <p sl="nl">Als iedereen het hiermee eens is, is de Voorzitter dat ook.</p>
      <p sl="nl">Vóór de stemming over paragraaf 65:</p>
    </intervention>
    <intervention id="2-104" speaker_id="1882" name="José Javier Pomés Ruiz" is_mep="True" mode="spoken" role="rapporteur">
      <p sl="es">Mijnheer de Voorzitter, er is een fout gemaakt met de nummers. We gaan eerst, als aparte stemming, stemmen over paragraaf 65, behalve over het vierde punt, en dan stemmen we hoofdelijk over het vierde punt.</p>
    </intervention>
    <intervention id="2-105" speaker_id="4308" name="De Voorzitter" is_mep="True" mode="spoken">
      <p sl="nl">Dat is correct, mijnheer Pomés, dus laten we nu stemmen over paragraaf 65, behalve over het vierde punt.</p>
      <p sl="nl">Vóór de stemming over amendement 9:</p>
    </intervention>
    <intervention id="2-106" speaker_id="2107" name="Jan Andersson" is_mep="True" mode="spoken">
      <p sl="sv">Mijnheer de Voorzitter, we hebben niet gestemd over het vijfde punt van paragraaf 65. We hebben apart gestemd over het vierde punt, maar niet over het vijfde punt.</p>
    </intervention>
    <intervention id="2-107" speaker_id="4308" name="De Voorzitter" is_mep="True" mode="spoken">
      <p sl="nl">Mijnheer Andersson, er zijn verschillende taalversies, en waar we over hebben gestemd, waar u op duidt, was daar onderdeel van.</p>
      <p sl="nl">Dus er zijn geen twijfels, en we gaan nu alleen stemmen over wat de heer Andersson heeft gezegd, namelijk over de zin: “er geen familieleden van leden van de Instelling in dienst mogen worden genomen;”.</p>
      <p sl="nl">Vóór de stemming over paragraaf 72:</p>
    </intervention>
    <intervention id="2-108" speaker_id="28246" name="Alexander Alvaro" is_mep="True" mode="spoken">
      <p sl="de">Mijnheer de Voorzitter, ik denk, ook al is het te laat, dat het bezwaar van de geachte afgevaardigde verkeerd is begrepen. Hij wilde een stemming over paragraaf 65, punt vijf. U hebt ons laten stemmen over de vraag of familieleden in dienst mogen worden genomen. Daar gaat paragraaf 65, punt vijf niet over, maar dat gaat over de vraag of betalingen kunnen worden opgeschort als er een vermoeden van misbruik is. Daar hebben we niet over gestemd, of u hebt iets verkeerd aangekondigd. Dit voor alle duidelijkheid, zodat iedereen weet wat er aan de hand is.</p>
    </intervention>
    <intervention id="2-109" speaker_id="4308" name="De Voorzitter" is_mep="True" mode="spoken">
      <p sl="nl">Mijnheer Alvaro, het probleem is dat deze zin in de verschillende taalversies verschillend is gestructureerd. Dat heeft problemen veroorzaakt. We hebben daarom gestemd nadat ik precies heb gezegd waarover we gingen stemmen, zodat daar geen twijfel over bestond. Begrijpt u dat, mijnheer Alvaro?</p>
    </intervention>
    <intervention id="2-110" speaker_id="28220" name="Ingeborg Gräßle" is_mep="True" mode="spoken">
      <p sl="de">Mijnheer de Voorzitter, ik wil erop wijzen dat degenen die de stemmingslijst hebben opgesteld zich bewust waren van dit probleem, zodat de tekens in uw stemmingslijst al rekening houden met de verschillende taalproblemen. Dat wil zeggen: het was volkomen duidelijk hoe de fracties hebben gestemd. Het is niet zo dat niemand wist waarover werd gestemd. We hebben geprobeerd dit te laten corrigeren door het Tabling Office, en het is gecorrigeerd.</p>
    </intervention>
    <intervention id="2-111" speaker_id="4308" name="De Voorzitter" is_mep="True" mode="spoken">
      <p sl="nl">In elk geval was de stemming duidelijk, dus er is geen enkel probleem.</p>
    </intervention>
  </section>
  <section id="creitem16" title="5.11. Kwijting 2006: algemene begroting EU, Raad (A6-0096/2008, Nils Lundgren) (stemming)"/>
  <section id="creitem17" title="5.12. Kwijting 2006: algemene begroting EU, Hof van Justitie (A6-0097/2008, Nils Lundgren) (stemming)"/>
  <section id="creitem18" title="5.13. Kwijting 2006: algemene begroting EU, Rekenkamer (A6-0093/2008, Nils Lundgren) (stemming)"/>
  <section id="creitem19" title="5.14. Kwijting 2006: algemene begroting EU, Europees Economisch en Sociaal Comité (A6-0098/2008, Nils Lundgren) (stemming)"/>
  <section id="creitem20" title="5.15. Kwijting 2006: algemene begroting EU, Comité van de regio’s (A6-0095/2008, Nils Lundgren) (stemming)"/>
  <section id="creitem21" title="5.16. Kwijting 2006: algemene begroting EU, Europese ombudsman (A6-0092/2008, Nils Lundgren) (stemming)"/>
  <section id="creitem22" title="5.17. Kwijting 2006: algemene begroting EU, Europese Toezichthouder voor gegevensbescherming (A6-0094/2008, Nils Lundgren) (stemming)"/>
  <section id="creitem23" title="5.18. Kwijting 2006: Europese Stichting tot verbetering van de levens- en arbeidsomstandigheden (A6-0111/2008, Hans-Peter Martin) (stemming)">
    <intervention id="2-121" speaker_id="2048" name="Herbert Bösch" is_mep="True" mode="spoken">
      <p sl="de">voorzitter van de Commissie begrotingscontrole . – Mijnheer de Voorzitter, ik wil het Huis erop wijzen dat de resoluties over de kwijting van de agentschappen zullen worden aangenomen zonder de toelichtingen. Als voorzitter heb ik de toelichting geschrapt, in overeenstemming met artikel 48 van ons Reglement, omdat de toelichting van de rapporteur niet aansloot op de door de commissie aangenomen tekst. Dit te uwer informatie.</p>
    </intervention>
    <intervention id="2-122" speaker_id="4238" name="Hans-Peter Martin" is_mep="True" mode="spoken" role="rapporteur">
      <p sl="de">Mijnheer de Voorzitter, ik zou dit niet doen als Herbert Bösch niet had gesproken. Het is gewoonweg niet waar. U kunt het zelf lezen in de desbetreffende resoluties: in eerste instantie was het voorstel om slechts een klein gedeelte te schrappen. Ik tekende daar bezwaar tegen aan, juist op grond van het Reglement, waarna de heer Bösch – naar mijn mening volkomen arbitrair en onterecht – de hele toelichting heeft geschrapt. Die toelichting bevatte een aantal kritiekpunten, die overigens door zijn eigen fractie in exact dezelfde bewoordingen in het openbaar zijn geuit. Dit is meten met twee maten: als ik het zelf zeg is het toegestaan, maar als iemand anders het zegt is dat niet aanvaardbaar.</p>
    </intervention>
  </section>
  <section id="creitem24" title="5.19. Kwijting 2006: Europese Stichting voor opleiding (A6-0114/2008, Hans-Peter Martin) (stemming)"/>
  <section id="creitem25" title="5.20. Kwijting 2006: Europees Centrum voor de ontwikkeling van de beroepsopleiding (Cedefop) (A6-0110/2008, Hans-Peter Martin) (stemming)"/>
  <section id="creitem26" title="5.21. Kwijting 2006: Vertaalbureau voor de organen van de Europese Unie (A6-0124/2008, Hans-Peter Martin) (stemming)"/>
  <section id="creitem27" title="5.22. Kwijting 2006: Europees Centrum voor ziektepreventie en -bestrijding (A6-0117/2008, Hans-Peter Martin) (stemming)"/>
  <section id="creitem28" title="5.23. Kwijting 2006: Europees Waarnemingscentrum voor drugs en drugsverslaving (A6-0116/2008, Hans-Peter Martin) (stemming)"/>
  <section id="creitem29" title="5.24. Kwijting 2006: Bureau van de Europese Unie voor de grondrechten (A6-0113/2008, Hans-Peter Martin) (stemming)"/>
  <section id="creitem30" title="5.25. Kwijting 2006: Europees Bureau voor wederopbouw (A6-0112/2008, Hans-Peter Martin) (stemming)"/>
  <section id="creitem31" title="5.26. Kwijting 2006: Europees Milieuagentschap (A6-0122/2008, Hans-Peter Martin) (stemming)"/>
  <section id="creitem32" title="5.27. Kwijting 2006: Europees Agentschap voor de veiligheid en de gezondheid op het werk (A6-0128/2008, Hans-Peter Martin) (stemming)">
    <intervention id="2-133" speaker_id="1914" name="Jutta Haug" is_mep="True" mode="spoken">
      <p sl="de">Mijnheer de Voorzitter, ik wil de geachte afgevaardigden er alleen op wijzen dat we de Europese etiketteringsrichtlijn u tien keer hebben geblokkeerd door er tegen te stemmen – en dat zullen we nog tien keer doen. We hebben in feite altijd in lijn met het Hans-Peter Martin-etiket gestemd, maar Hans-Peter Martin zit daar niet in.</p>
    </intervention>
  </section>
  <section id="creitem33" title="5.28. Kwijting 2006: Europees Geneesmiddelenbureau (A6-0125/2008, Hans-Peter Martin) (stemming)"/>
  <section id="creitem34" title="5.29. Kwijting 2006: Europese Autoriteit voor voedselveiligheid (A6-0120/2008, Hans-Peter Martin) (stemming)"/>
  <section id="creitem35" title="5.30. Kwijting 2006: Europees Agentschap voor maritieme veiligheid (A6-0115/2008, Hans-Peter Martin) (stemming)"/>
  <section id="creitem36" title="5.31. Kwijting 2006: Europees Agentschap voor de veiligheid van de luchtvaart (A6-0118/2008, Hans-Peter Martin) (stemming)"/>
  <section id="creitem37" title="5.32. Kwijting 2006: Europees Spoorwegbureau (A6-0123/2008, Hans-Peter Martin) (stemming)"/>
  <section id="creitem38" title="5.33. Kwijting 2006: Europees Agentschap voor netwerk- en informatiebeveiliging (ENISA) (A6-0119/2008, Hans-Peter Martin) (stemming)"/>
  <section id="creitem39" title="5.34. Kwijting 2006: Europees Agentschap voor het beheer van de operationele samenwerking aan de buitengrenzen (FRONTEX) (A6-0126/2008, Hans-Peter Martin) (stemming)"/>
  <section id="creitem40" title="5.35. Kwijting 2006: EUROJUST (A6-0129/2008, Hans-Peter Martin) (stemming)"/>
  <section id="creitem41" title="6. Welkomstwoord">
    <intervention id="2-143" speaker_id="4308" name="De Voorzitter" is_mep="True" mode="spoken">
      <p sl="nl">Het doet me genoegen om de delegatie uit Indonesië, die hier aanwezig is voor de vijfde interparlementaire bijeenkomst tussen ons Parlement en het parlement van Indonesië, namens het Europees Parlement welkom te heten. We hebben begrepen dat de bijeenkomst van vanochtend zeer nuttig en productief is geweest. We kunnen een hele reeks onderwerpen noemen die voor beide partijen van belang zijn, en ik wil ook wijzen op de belangstelling die onze collega’s uit het parlement van Indonesië voor ons werk hebben getoond. Wij bedanken u hartelijk en wensen u een prettig verblijf bij ons toe.</p>
      <a text="(Applaus)"/>
    </intervention>
  </section>
  <section id="creitem42" title="7. Stemmingen (voortzetting)"/>
  <section id="creitem43" title="7.1. Kwijting 2006: Europese Politieacademie (CEPOL) (A6-0121/2008, Hans-Peter Martin) (stemming)"/>
  <section id="creitem44" title="7.2. Kwijting 2006: zesde, zevende, achtste en negende Europees Ontwikkelingsfonds (EOF) (A6-0106/2008, Christofer Fjellner) (stemming)"/>
  <section id="creitem45" title="7.3. Kwijting 2006: Europese GNSS-toezichtautoriteit (A6-0127/2008, Hans-Peter Martin) (stemming)">
    <intervention id="2-149" speaker_id="4517" name="Christopher Heaton-Harris" is_mep="True" mode="spoken">
      <p sl="en">Mijnheer de Voorzitter, een punt van orde: ik vroeg me af of iemand in dit gebouw weet waar de afkorting “GNSS” voor staat.</p>
    </intervention>
    <intervention id="2-150" speaker_id="4308" name="De Voorzitter" is_mep="True" mode="spoken">
      <p sl="nl">In elk geval, mijnheer Heaton-Harris, kunt er zeker van zijn dat vanaf vandaag iedereen zal weten waar die afkorting voor staat.</p>
      <p sl="nl">Hiermee is de stemming beëindigd.</p>
    </intervention>
  </section>
  <section id="creitem46" title="8. Stemverklaringen">
    <intervention id="2-154" speaker_id="34720" name="Bernard Wojciechowski" is_mep="True" mode="spoken">
      <p sl="pl">Mijnheer de Voorzitter, nieuwe vormen van criminaliteit en gespecialiseerde internationale criminele groepen vormen een enorme uitdaging voor de wetshandhavingsinstanties in de lidstaten.</p>
      <p sl="pl">Een effectieve vervolging van criminelen en de strijd tegen de meest verontrustende vormen van wetsovertreding zijn niet mogelijk zonder dat de politie over de juiste instrumenten kan beschikken om de wet te handhaven. In het geval van grensoverschrijdende criminaliteit is een snelle uitwisseling van informatie tussen diensten in afzonderlijke landen van essentieel belang om de daders te kunnen identificeren en om acties te coördineren. DNA-databanken en bestanden met digitale vingerafdrukken zijn voor de criminaliteitsbestrijding uitermate belangrijke instrumenten. Daarmee kan een dader worden geïdentificeerd ongeacht de plaats waar het delict is gepleegd.</p>
      <p sl="pl">Het verslag-Dührkop Dührkop over de intensivering van de grensoverschrijdende samenwerking tussen wetshandhavingsinstanties ter bestrijding van terrorisme en grensoverschrijdende criminaliteit is een waardevol initiatief, dat een versterking vormt van de maatregelen ten behoeve van een grotere veiligheid voor burgers van de Verenigde Staten die in 2005 in gang zijn gezet door het Prüm-Verdrag.</p>
    </intervention>
    <intervention id="2-155" speaker_id="33569" name="Syed Kamall" is_mep="True" mode="spoken">
      <p sl="en">Mijnheer de Voorzitter, zoals we weten wordt in dit verslag opgeroepen tot een uitbreiding van het Prüm-Verdrag naar de bestrijding van grensoverschrijdend terrorisme. We zijn het er allemaal over eens dat het terrorisme moet worden bestreden. Dat spreekt voor zich. We zijn allemaal voor grensoverschrijdende samenwerking. Het Prüm-Verdrag gaat echter over het verplicht delen van gegevens, zonder de zorgen over de bescherming en de veiligheid van die gegevens in acht te nemen. Te oordelen naar de verhalen in de kranten over de integriteit van de politie in bepaalde lidstaten moeten we ons allemaal zorgen maken over dat delen van informatie.</p>
      <p sl="en">De inhoud van het verslag vormt in feite een ernstige inbreuk op de burgerlijke vrijheden van de EU-burgers, omdat het verzamelen en doorgeven van DNA-gegevens aan andere lidstaten voor het eerst verplicht wordt gesteld.</p>
      <p sl="en">We zijn slaapwandelend op weg naar een “Big Brother” -Europa, terwijl onze politici passief toekijken. Dat is de reden waarom we tegen dit verslag hebben gestemd.</p>
    </intervention>
    <intervention id="2-157" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mijnheer de Voorzitter, de rol van de Ombudsman wordt steeds belangrijker, vooral in de context van de oplossingen en uitdagingen van het Verdrag van Lissabon en het Handvest van de grondrechten. We willen een Europa van de burgers bouwen, een Europa dat dicht bij de burgers staat, een Europa dat een model van eerbiediging van de mensenrechten en van onderling respect is, en daarom moeten de procedures voor het opnemen van contact met de Ombudsman en de procedures voor samenwerking tussen burgers en de Ombudsman vereenvoudigd worden. De tijd die het kost om kwesties op het niveau van de Ombudsman te onderzoeken moet tot een absoluut minimum worden beperkt.</p>
      <p sl="pl">Ik wil ook wijzen op de samenwerking tussen nationale ombudsmannen en de Europese Ombudsman in relatie tot het subsidiariteitsbeginsel. Een verdeling van de rollen en taken zal de efficiëntie van beide instellingen vergroten.</p>
    </intervention>
    <intervention id="2-159" speaker_id="26833" name="Milan Gaľa" is_mep="True" mode="spoken">
      <p sl="sk">Ik heb voor het verslag van mijn collega Adamou over orgaandonatie en -transplantatie gestemd. We moeten iets doen aan het tekort aan organen voor transplantatie dat we in Europa hebben en dat de belangrijkste beperkende factor in transplantatieprogramma’s is.</p>
      <p sl="sk">In Europa staan ongeveer zestigduizend patiënten op wachtlijsten voor donororganen. De sterfte onder patiënten die op een hart-, lever- of longtransplantatie wachten ligt over het algemeen op tussen de vijftien en dertig procent. Volgens een Eurobarometerenquête uit 2006 wil 56 procent van alle Europeanen na zijn of haar dood organen doneren. Mensen moeten worden aangemoedigd om over orgaandonatie te praten en om hun wensen kenbaar te maken aan hun verwanten. Ook moet de opleiding van medische deskundigen worden verbeterd.</p>
      <p sl="sk">Uit de statistieken blijkt dat niet minder dan 81 procent van de burgers van de Europese Unie voor het gebruik van een donorcodicil is, dat het gemakkelijker maakt om een donor te identificeren. Toch heeft op dit moment slechts twaalf procent van de Europeanen zo’n donorcodicil. Ik steun het initiatief van de Commissie voor een Europees donorcodicil.</p>
    </intervention>
    <intervention id="2-160" speaker_id="34720" name="Bernard Wojciechowski" is_mep="True" mode="spoken">
      <p sl="pl">Mijnheer de Voorzitter, het menselijk leven en de gezondheid van mensen zijn de hoogste waarden voor de gezondheidsdiensten van de lidstaten. Elke stap die leidt tot een betere bescherming van deze waarden moet door het Europees Parlement uitdrukkelijk worden goedgekeurd.</p>
      <p sl="pl">Transplantologie is een van de snelst groeiende takken van de medische wetenschap. Duizenden mensen krijgen de kans op een nieuw leven, een tweede kans als het ware. Het aantal transplantaties dat in de Europese Unie wordt uitgevoerd is in verhouding met het aantal mensen dat op een transplantatie wacht nog steeds niet adequaat, en veel patiënten die op een transplantatie wachten overlijden voordat er een operatie kan worden uitgevoerd, omdat er geen orgaan beschikbaar is.</p>
      <p sl="pl">Vooral maatregelen die gericht zijn op het vergroten van het aantal uitgevoerde transplantaties zijn belangrijk. Een van de belangrijkste methoden hiervoor is het bevorderen van transplantologie bij het publiek en het aanmoedigen van potentiële donoren om toestemming te geven voor het gebruik van hun organen na hun dood. Ook is het belangrijk om een uitgebreid monitoringsysteem voor de controle op transplantaties op te zetten teneinde de afschuwelijke illegale handel in organen te bestrijden, die niet alleen plaatsvindt in de arme regio’s van de wereld.</p>
      <p sl="pl">In mijn visie is het verslag-Adamou een belangrijk signaal voor de lidstaten die de ernst van het probleem benadrukken.</p>
    </intervention>
    <intervention id="2-161" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mijnheer de Voorzitter, ik heb voor het verslag gestemd omdat dit een buitengewoon belangrijk en moeilijk probleem is. Het ondertekenen van een verklaring dat je bereid bent om na je dood je organen af te staan voor transplantatie is als het geven van leven. Daarmee worden de levens van andere mensen gered, en dat is van uitzonderlijke waarde voor de mensheid.</p>
      <p sl="pl">Het moet echter gezegd worden dat er een verband bestaat tussen het tekort aan organen en de illegale handel in organen. Het uitvallen van een orgaan brengt sommige mensen ertoe de wet te overtreden en illegaal organen te kopen om een leven te redden. Dit is zowel een ethisch en moreel als een juridisch probleem.</p>
      <p sl="pl">Over het feit dat er strenge eisen moeten worden gehanteerd op het gebied van de kwaliteit en de veiligheid van donaties en het uit het lichaam verwijderen, testen, opslaan en vervoeren van organen bestaat geen discussie, omdat het welslagen van een transplantatie ervan afhangt.</p>
      <p sl="pl">Tot slot moeten we niet vergeten dat er een effectief voorlichtingsbeleid op EU-niveau nodig is om de burgers meer bewust te maken van dit probleem, dat een fundamentele uitdaging voor de lidstaten zou moeten zijn en dat grondig debat, verder onderzoek en morele en ethische oplossingen vereist.</p>
    </intervention>
    <intervention id="2-162" speaker_id="28352" name="Zuzana Roithová" is_mep="True" mode="spoken">
      <p sl="cs">Ik wil mijn collega-afgevaardigden bedanken voor het steunen van de voorstellen van de Europese Volkspartij inzake Europol en onderzoek. Wij vinden het teleurstellend dat Europol het belang van het monitoren van de internationale handel in menselijke organen heeft onderschat. Zelfs in Europa verdwijnen er kinderen vanwege de handel in organen. Dus niet alleen in China, maar ook in Moldavië worden menselijke organen gekocht en vervolgens voor een hoge prijs op de zwarte markt aan Europeanen verkocht. Dat is de reden waarom Europol de zwarte markt natuurlijk moet monitoren. We kunnen het internationale transplantatietoerisme niet voorkomen als we de transplantatieprogramma’s in de Unie niet beter coördineren. Daartoe moeten we allereerst overeenstemming bereiken over een gemeenschappelijke aanpak met betrekking tot een geïnformeerde toestemming voor orgaandonatie. Ik persoonlijk ben van mening dat experimenten op het gebied van de overdracht van menselijke embryo’s onethisch en onverantwoordelijk zijn. Aan de andere kant levert klinisch onderzoek met stamcellen van volwassenen uitstekende resultaten op op het gebied van weefseltransplantaties, bijvoorbeeld voor hartpatiënten. Bovendien schendt deze procedure het respect voor de uniekheid van de mens niet. Ons verslag geeft een krachtig signaal af aan de Commissie, die spoedig met een voorstel voor een bindende tekst zal komen.</p>
    </intervention>
    <intervention id="2-163" speaker_id="28115" name="Mairead McGuinness" is_mep="True" mode="spoken">
      <p sl="en">Mijnheer de Voorzitter, nu we het verslag over orgaandonatie bespreken, wil ik eer bewijzen aan mijn voormalige assistent, James Sullivan, die, zoals velen van u zullen weten, op 10 februari tragisch is gestorven.</p>
      <p sl="en">Op 8 februari spraken James en Aoife, een andere assistent, in ons kantoor over het geven van toestemming voor orgaandonatie. Ze kwamen daarbij overeen dat als een van hen beiden – allebei jonge mensen – iets zou overkomen, ze hun organen zouden doneren. We konden niet weten dat James die avond een ongeluk zou krijgen en dat de machine die hem in leven hield op zondag zou worden uitgeschakeld. Het is een eerbewijs aan James dat er nu mensen in de Europese Unie zijn die in leven zijn vanwege zijn generositeit. Voor zijn ouders, Edna en Tom, in Cork in Ierland, die rouwen om zijn dood en die dit verlies nooit meer te boven zullen komen, is de enige troost dat James weliswaar niet meer bij ons is, maar dat anderen dankzij zijn generositeit kunnen leven.</p>
      <p sl="en">Dit is uiteraard een zeer persoonlijk verslag voor ons kantoor, en ik steun het volledig.</p>
    </intervention>
    <intervention id="2-164" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">Mijnheer de Voorzitter, orgaandonatie en -transplantatie is een van de fundamentele problemen waarvoor zowel binnen als buiten de Europese Unie aandacht en consensus nodig zijn. Aan de ene kant zijn er tienduizenden mensen die op een transplantatie wachten, en aan de andere kant hebben we een serieus medisch, juridisch en ethisch/moreel probleem.</p>
      <p sl="pl">We zijn het er allemaal over eens dat er een doelmatig transplantatiesysteem moet worden ontwikkeld. Een transplantatiesysteem mag geen economische categorie worden en ertoe leiden dat organen als goederen op de interne markt worden verhandeld. In dat geval zouden criminele groepen hun kans schoon zien en misbruik maken van armoede en verdriet en daarmee de uitbuiting van mensen verdiepen, vooral in regio’s die te kampen hebben met grootschalige werkloosheid, armoede en honger.</p>
    </intervention>
    <intervention id="2-165" speaker_id="4308" name="De Voorzitter" is_mep="True" mode="spoken">
      <p sl="nl">Mijnheer Heaton-Harris, wat betreft de betekenis van “GNSS”, we hebben inmiddels twee opties: de eerste is “Galileo Navigation Satellite System” , en de andere is “Global Navigation Satellite System” . Welke van de twee prefereert u, mijnheer Heaton-Harris?</p>
    </intervention>
    <intervention id="2-167" speaker_id="4517" name="Christopher Heaton-Harris" is_mep="True" mode="spoken">
      <p sl="en">Mijnheer de Voorzitter, weet u, ik heb hier nog nooit zo veel macht gehad! Ik denk dat ik het liefst zou kiezen voor “Great British” – maar nee, doe de tweede maar. Ik weet bijna zeker dat het “Global” is. Ik wilde dat noemen in mijn stemverklaring.</p>
      <p sl="en">Ik wil nu heel kort iets zeggen over de kwijting van de Commissie. Zoals ik elke keer sinds ik hier afgevaardigde ben heb gedaan, heb ik tegen de kwijting van de Europese Commissie gestemd. Ik erken dat er binnen de Commissie hard is gewerkt aan het op orde brengen van haar rekeningen. Maar er is vooral veel gedaan op het gebied van de systemen, en de cultuur die in de Europese Commissie heerst is niet aangepakt. De cultuur die in de Europese Commissie heerst is er tot op de dag van vandaag een van “laten we het maar onder de pet houden”. Soms komen we mensen tegen die bij de Commissie werken en die ons off-the-record dingen kunnen vertellen die daar niet zouden moeten gebeuren, maar die die dingen niet officieel aan de hoofden van hun directoraat-generaal willen rapporteren.</p>
      <p sl="en">Ik weet dat dit Huis er niet van houdt om geen kwijting te verlenen. Dat is erg jammer, want er zijn geen politieke gevolgen. Daar hebben we zeven jaar geleden al een juridisch advies over ontvangen. Zoals ik al gezegd heb, heb ik tegen gestemd, en dat zal ik blijven doen zolang ik hier werk.</p>
    </intervention>
    <intervention id="2-169" speaker_id="1186" name="Astrid Lulling" is_mep="True" mode="spoken">
      <p sl="fr">Mijnheer de Voorzitter, ik heb voor de kwijting van het Europees Parlement over het jaar 2006 gestemd, maar tegen de bijbehorende marathonresolutie, omdat daar opmerkingen en vragen in staan die ofwel erg voor de hand liggend zijn (paragraaf 58), ofwel geen waarden verdedigen die ik belangrijk vind (paragraaf 65). Een meerderheid van dit Parlement heeft er zojuist voor gestemd dat leden van de instelling geen familieleden in dienst mogen nemen, maar wel hun echtgenoot/echtgenote of minnaar/minnares! Persoonlijk heb ik die allemaal niet, maar ik wil er wel op wijzen hoe absurd dit is.</p>
      <p sl="fr">In mijn eerdere interventie heb ik de inaccurate beweringen over het vrijwillig pensioenfonds proberen te corrigeren, zoals de voorzitter van het fonds dat tijdens de hele procedure heeft proberen te doen. Helaas is dat nutteloos gebleken.</p>
      <p sl="fr">In paragraaf 71 bekritiseren de auteurs het feit dat het fonds het bestaande actuariële tekort niet voor 15 maart 2008 heeft geactualiseerd tot aan december 2007. Behalve dat het absurd is om in een verslag over 2006 naar de rekeningen over 2007 te vragen, kan ik de auteurs ook geruststellen. De actualisering is gereed, maar zal eerst worden voorgelegd aan de raad van bestuur van het fonds, een in Luxemburg gevestigde non-profitorganisatie. Mijnheer de Voorzitter, vergissen is menselijk, maar in die vergissing volharden is duivels. Aangezien ik dat niet ben, heb ik tegen gestemd.</p>
    </intervention>
    <intervention id="2-170" speaker_id="33968" name="Titus Corlăţean" is_mep="True" mode="spoken">
      <p sl="ro">In het verslag-Pomés Ruiz, Afdeling I – Europees Parlement, heb ik voor het amendement gestemd waarin het leden van het Europees Parlement wordt verboden om familieleden in dienst te nemen. Ik denk dat dit een goede tekst is en ik verwelkom het feit dat de plenaire vergadering van het Parlement deze tekst heeft aangenomen.</p>
      <p sl="ro">De reden is heel simpel: in enkele lidstaten van de Europese Unie, waaronder het land waar ik vandaan kom, Roemenië, is er een debat gaande over de geloofwaardigheid van parlementaire instellingen en zelfs van parlementen.</p>
      <p sl="ro">Ik denk dat dit een goed standpunt is, omdat – en ik zal een voorbeeld geven – ook in mijn land, Roemenië, het staatshoofd zelf vaak het politieke doel heeft om de geloofwaardigheid van parlementaire actie en van het instituut parlement aan te tasten, en dat begint met fouten of kwetsbare punten met betrekking tot het handelen van de leden van het parlement.</p>
      <p sl="ro">Daarom verwelkom ik – nogmaals – de aanneming van deze tekst, die kan leiden, samen met andere acties, tot een toename van het prestige en de geloofwaardigheid van de parlementaire instellingen in de lidstaten en op Europees niveau.</p>
    </intervention>
    <intervention id="2-171" speaker_id="4517" name="Christopher Heaton-Harris" is_mep="True" mode="spoken">
      <p sl="en">Ik heb tegen de kwijting van het Parlement gestemd vanwege de vele berichten die in de pers zijn verschenen naar aanleiding van een intern controleverslag van de diensten van het Parlement. Dit verslag moet nog worden gepubliceerd en in het publieke domein worden gebracht. Er staat in dat er enkele problemen zijn met de manier waarop de leden van dit Parlement de verschillende toelagen die ze hier ontvangen besteden.</p>
      <p sl="en">Ik denk, net als andere leden, dat we zo open en transparant mogelijk moeten zijn. De beste manier om met dit interne verslag om te gaan zou zijn geweest om het binnen het publieke domein te brengen, omdat de mensen dan zouden hebben beseft dat het hier niet om miljoenen gaat, maar om kleine bedragen – die echter nog wel zo hoog zijn dat het de moeite waard is om de onderste steen boven te halen, en gelet op het feit dat er leden zijn die misbruik maken van het systeem ook om het deze zo moeilijk mogelijk te maken en ze voor de rechter te brengen, maar niet zo hoog dat het algemene publiek moet denken, zoals het dat nu denkt, dat het hier bij iedereen zo’n bende is.</p>
      <p sl="en">Ik heb dus tegengestemd, omdat ik vind dat we dat verslag moeten publiceren. Ik hoop dat de diensten van het Parlement in de toekomst, wanneer ze het voorzitterschap van het Parlement weer van advies voorzien over verslagen, voor maximale transparantie zullen kiezen en zo veel mogelijk zullen publiceren.</p>
    </intervention>
    <intervention id="2-173" speaker_id="4517" name="Christopher Heaton-Harris" is_mep="True" mode="spoken">
      <p sl="en">Mijnheer de Voorzitter, ik had een stemverklaring bij elk agentschap kunnen geven, maar u hebt mijn punt vanochtend tijdens de stemming al voor mij gemaakt. Er zijn inmiddels zo veel agentschappen dat niet iedereen meer weet welke dat zijn en wat ze doen. Sterker nog, het verbaast me dat er nog mensen zijn, behalve degenen die in de desbetreffende commissie zitten, die weten wat de GNSS-toezichtsautoriteit doet, of zelfs wat de begroting van die autoriteit is. Ik vind het zeer zorgwekkend dat enkele van deze agentschappen waaraan we kwijting hebben verleend niet eens een rechtsgrondslag hebben totdat het Verdrag van Lissabon door alle lidstaten is geratificeerd. Ik vraag me bijvoorbeeld af welke rechtsgrondslag het Bureau van de Europese Unie voor de grondrechten heeft.</p>
      <p sl="en">Dus nu stemmen we in met de rekeningen van agentschappen die hier geen rechtsgrondslag hebben, en niemand die daar echt mee zit. Ik vind dat nogal verontrustend. Ik denk dat de Europese belastingbetaler dit verbijsterend vindt en ik stem met genoegen tegen deze agentschappen, omdat ik van mening ben dat ze ondemocratisch zijn. Ik denk dat als we onze verantwoordelijkheid willen nemen, we dat hier in het Parlement moeten doen en dat we geen macht moeten overhevelen naar semi-overheidsinstellingen die we niet goed controleren.</p>
    </intervention>
    <intervention id="2-175" speaker_id="4413" name="Carlo Fatuzzo" is_mep="True" mode="spoken">
      <p sl="it">Mijnheer de Voorzitter, dames en heren, mijn gezicht is duidelijk niet meer zo bekend sinds ik niet meer tijdens elke vergadering stemverklaringen afleg, want ik vroeg of ik een verklaring kon afleggen over mijn stem voor het verslag van Marian Harkin, en daar werd wel een aantekening van gemaakt, maar ik ben niet opgeroepen. Mijnheer de Voorzitter, u bent de beste ondervoorzitter van allemaal en ik wil u bedanken voor het feit dat u me de gelegenheid geeft om mijn grote steun uit te spreken voor het verslag van Marian Harkin, waarin het belang van vrijwilligerswerk in de Europese Unie wordt beklemtoond.</p>
      <p sl="it">U weet dat ouderen – gepensioneerden – veel vrije tijd hebben en dat velen van hen die tijd gebruiken om hun buren en andere burgers te helpen, zowel in Europa als elders. Het doet me zeer veel genoegen dat de Commissie wordt verzocht om als aanvulling op het programma “Jeugd in actie” een programma “Senioren in actie” te ontwikkelen, iets waar ik jarenlang in dit Parlement voor heb gepleit. Ik ben ingenomen met feit dat er eindelijk iets goeds wordt gedaan voor de vrijwilligers en senioren in de Europese Unie.</p>
    </intervention>
    <intervention id="2-176" speaker_id="4308" name="De Voorzitter" is_mep="True" mode="spoken">
      <p sl="nl">Dank u zeer, mijnheer Fatuzzo. Wilt u dat uw opmerking dat ik de beste ondervoorzitter ben in de notulen wordt opgenomen? Goed, omdat u zo aandringt zal uw opmerking in de notulen worden opgenomen.</p>
    </intervention>
    <intervention id="2-179" speaker_id="photo_generic" name="Jan Andersson, Göran Färm, Inger Segelström en Åsa Westlund" is_mep="True" mode="written">
      <p sl="sv">Wij hebben voor dit verslag gestemd, omdat het van het grootste belang is om de efficiëntie van de samenwerking tussen de lidstaten bij de bestrijding van terrorisme en grensoverschrijdende criminaliteit te versterken en te verbeteren. In het verslag van het Parlement wordt de tekst van het Duitse initiatief over de rechten van burgers en een hoog niveau van gegevensbescherming verbeterd. Dat is goed. Helaas bevat het verslag echter ook amendementen over de verwerking van specifieke gegevens over ras, etnische herkomst, enzovoorts, en over de bevoegdheden van buitenlandse opsporingsambtenaren met betrekking tot het arresteren en verhoren van verdachten tijdens gezamenlijke operaties. We hebben er in de commissie alles aan gedaan om dit uit het verslag te krijgen, maar dat is helaas niet gelukt.</p>
    </intervention>
    <intervention id="2-998" speaker_id="33775" name="Jean-Pierre Audy" is_mep="True" mode="written">
      <p sl="nl">Ik heb mijn steun gegeven aan het verslag van mevrouw Dührkop Dührkop, die haar goedkeuring heeft gehecht, afhankelijk van de aanneming van enkele amendementen, aan het initiatief van de Bondsrepubliek Duitsland met betrekking tot de aanneming van een besluit van de Raad inzake de intensivering van de grensoverschrijdende samenwerking, in het bijzonder ter bestrijding van terrorisme en grensoverschrijdende criminaliteit.</p>
      <p sl="nl">Ik wil Duitsland feliciteren met dit initiatief, dat ervoor moet zorgen dat alle lidstaten dezelfde technieken gebruiken met betrekking tot bevragingen en vergelijkingen van DNA-profielen, dactyloscopische gegevens (vingerafdrukken, handpalmafdrukken) en registratiegegevens van voertuigen.</p>
      <p sl="nl">Ik steun de eis die in het verslag wordt gesteld dat bijzondere categorieën gegevens betreffende ras of etnische herkomst, politieke opvattingen, godsdienstige of levensbeschouwelijke overtuiging, lidmaatschap van partijen of vakbonden, seksuele geaardheid of gezondheid uitsluitend mogen worden verwerkt indien dit absoluut noodzakelijk is en evenredig met het oog op een bepaalde zaak en indien specifieke waarborgen worden geboden.</p>
    </intervention>
    <intervention id="2-180" speaker_id="4540" name="Philip Bradbourn" is_mep="True" mode="written">
      <p sl="en">De conservatieven hebben tegen dit verslag gestemd omdat het de beginselen van het Prüm-initiatief uitstrekt naar gebieden waar intergouvernementele samenwerking een betere oplossing is dan harmonisatie. In het verslag wordt gevraagd om uniforme juridische praktijken op Europees niveau die volkomen ingaan tegen de gevestigde praktijken in het Verenigd Koninkrijk. Ook wordt in het verslag gevraagd om praktijken als de verplichte overdracht van DNA-gegevens aan andere lidstaten, ongeacht of de desbetreffende persoon is veroordeeld voor een delict of daarvan wordt verdacht, en achtervolgingen door buitenlandse politie-eenheden, die de bevoegdheid krijgen om observatieactiviteiten te ontplooien en personen te arresteren en verhoren, wat een schending van de burgerrechten inhoudt.</p>
    </intervention>
    <intervention id="2-181" speaker_id="photo_generic" name="Charlotte Cederschiöld, Christofer Fjellner, Gunnar Hökmark en Anna Ibrisagic" is_mep="True" mode="written">
      <p sl="sv">De Gematigde Partij heeft vandaag gestemd voor het verslag (A6-99/2008) van mevrouw Dührkop Dührkop (PSE) over de intensivering van de grensoverschrijdende samenwerking, in het bijzonder ter bestrijding van terrorisme en grensoverschrijdende criminaliteit. We zijn het in grote lijnen eens met de inhoud van dit verslag.</p>
      <p sl="sv">Amendement 3 van de rapporteur kunnen we echter niet steunen. Onze reden hiervoor is dat we sterk gekant zijn tegen elke vorm van registratie van of verwerking van gegevens over ras en etnische herkomst. Zelfs als deze overweging bedoeld is om het gebruik van de gegevens in kwestie te beperken, kunnen we de tekst niet steunen omdat hiermee toch de mogelijkheid wordt gecreëerd om dit soort gegevens te registreren en te verwerken.</p>
    </intervention>
    <intervention id="2-182" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Politiële en justitiële samenwerking valt onder de derde pijler is dus een exclusief intergouvernementele zaak. De Junilijst is voorstander van intensivering van de samenwerking ter bestrijding van terrorisme en andere ernstige grensoverschrijdende criminaliteit tússen de lidstaten. Besluiten op dit gebied moeten daarom niet worden genomen door het Europees Parlement of enige andere supragouvernementele instantie.</p>
      <p sl="sv">Minimumvoorschriften inzake de toegang van personen tot rechtsbijstand en gegevensbescherming zijn in de wetgeving van de lidstaten neergelegd. Een fundamentele en uitgebreide bescherming is al geregeld door middel van het Europees Verdrag tot bescherming van de rechten van de mens en de fundamentele vrijheden, dat door alle lidstaten is ondertekend. En DNA wordt al uitgewisseld via Interpol.</p>
      <p sl="sv">Het is ook belangrijk om te wijzen op het privacyaspect van het gebruik van DNA. Op dit punt zijn we het eens met wat in het verslag wordt gezegd over verzoeken om DNA van mensen die zijn vrijgesproken of van rechtsvervolging zijn ontslagen.</p>
      <p sl="sv">Het verslag gaat echter in veel opzichten te ver met het voorstel om op veel gebieden kaderbesluiten in te voeren, zoals over procedurele garanties, en om een algemeen rechtsinstrument aan te nemen om het gehele terrein van de politiële en justitiële samenwerking te bestrijken. Er wordt zelfs gesproken van de oprichting van gezamenlijke politieteams. De militaire middelen van een land vormen een strikt nationale aangelegenheid en moeten daarom niet op EU-niveau worden geregeld. De Junilijst heeft er daarom voor gekozen om tegen het verslag te stemmen.</p>
    </intervention>
    <intervention id="2-183" speaker_id="31123" name="Pedro Guerreiro" is_mep="True" mode="written">
      <p sl="nl">Het verslag maakt deel uit van het proces van omzetting van het Prüm-Verdrag in het communautair acquis. Dit Verdrag is een integraal onderdeel van de veiligheidsideologie die onder het mom van de “strijd tegen het terrorisme” ten uitvoer wordt gelegd met als doel de grensoverschrijdende samenwerking op EU-niveau op het gebied van “terrorismebestrijding”, grensoverschrijdende criminaliteit en immigratie te versterken.</p>
      <p sl="nl">Ondanks dat het enkele amendementen bevat die een verbetering van het oorspronkelijke voorstel inhouden, wordt in het verslag geen afstand genomen van of stelling genomen tegen het in het leven roepen van een zorgwekkend kader voor politiesamenwerking (met inbegrip van de oprichting van “gezamenlijke politieteams”, waardoor de politie van een lidstaat op het grondgebied van een andere lidstaat kan opereren), de oprichting van een “databank van persoonsgegevens” (met onder andere DNA-informatie, en indien “dit noodzakelijk is” informatie over iemands politieke opvattingen) en gemakkelijkere toegang tot deze databanken voor inlichtingendiensten, allemaal elementen die echte schendingen van de rechten, vrijheden en garanties van de burgers van de verschillende lidstaten vormen.</p>
      <p sl="nl">Voor de inherente gevaren van een dergelijk proces is overigens al gewaarschuwd door de “Europese Toezichthouder voor gegevensbescherming” zelf, die er met klem op wijst dat dit soort instrumenten (al enige tijd) worden gebruikt zonder dat de bescherming van persoonsgegevens van burgers naar behoren is gewaarborgd.</p>
      <p sl="nl">Dat is de reden waarom wij tegen dit verslag hebben gestemd.</p>
    </intervention>
    <intervention id="2-184" speaker_id="28131" name="Anna Hedh" is_mep="True" mode="written">
      <p sl="sv">Ik ben absoluut van mening dat de bestrijding van terrorisme en grensoverschrijdende criminaliteit een van de gebieden is waarop de EU moet samenwerken. Het verslag bevat echter een groot aantal punten dat ik niet kan steunen en daarom heb ik tegen het verslag gestemd.</p>
    </intervention>
    <intervention id="2-185" speaker_id="4412" name="Véronique Mathieu" is_mep="True" mode="written">
      <p sl="nl">Gelet op de stijgende criminaliteit en de toenemende bedreigingen van haar veiligheid moet de Europese Unie twee hoofddoelstellingen formuleren. De eerste doelstelling is dat de strijd tegen het terrorisme moet worden opgevoerd. Het terrorisme stopt niet aan de grenzen en kent geen beperkingen als het gaat om het gebruik van geweld en de dreiging die er vanuit gaat. De tweede doelstelling blijft de bescherming van de fundamentele rechten waarop Europa is gebouwd.</p>
      <p sl="nl">De aanneming van het Prüm-Verdrag door alle lidstaten, zoals Duitsland in 2007 heeft voorgesteld, is onderdeel van de verbetering van de politiële samenwerking in de EU, die hard nodig is. De uitwisseling van DNA-profielen en waardevolle informatie als vingerafdrukken en kentekens van voertuigen tussen de verschillende systemen heeft al in vele onderzoeken bijgedragen aan een positief resultaat. Van ontvoeringen tot internationaal terrorisme, en niet te vergeten de organisatie van transnationale evenementen: deze maatregelen zijn essentieel.</p>
      <p sl="nl">Maar het Europees beleid moet de criminaliteit bestrijden zonder dat er een systeem wordt opgebouwd dat de rechtsstaat ondergraaft en de democratie destabiliseert. De toegankelijkheid en het gebruik van persoonsgegevens moeten worden onderworpen aan Europese wetgeving, waarvan we alleen maar kunnen hopen dat die snel wordt aangenomen.</p>
      <p sl="nl">Dit verslag is een goede illustratie van het belang van evenwicht tussen het gebruik en de bescherming van gegevens.</p>
    </intervention>
    <intervention id="2-186" speaker_id="28391" name="Zdzisław Zbigniew Podkański" is_mep="True" mode="written">
      <p sl="pl">Mijnheer de Voorzitter, ik heb voor het verslag over grensoverschrijdende samenwerking bij de bestrijding van terrorisme en grensoverschrijdende criminaliteit gestemd omdat dit een immens groot probleem is dat al bestaat sinds het ontstaan van de nationale staten.</p>
      <p sl="pl">Tot dusverre hebben criminelen die in grensstreken actief zijn altijd geprofiteerd van het feit dat landen niet bereid waren vertrouwelijk gegevens uit te wisselen, waaronder persoonsgegevens, en van het recht op privacy. Naast de georganiseerde criminelen en de criminelen die op eigen initiatief handelen hebben we er de laatste jaren nog een ander groot probleem bij gekregen, en dat is het internationale terrorisme.</p>
      <p sl="pl">Nu kunnen we eindelijk, onder auspiciën van de Europese Unie, in overeenstemming met het subsidiariteitsbeginsel en met behulp van geavanceerde en veilige telecommunicatiemiddelen, op effectieve wijze de criminaliteit bestrijden en terroristische acties voorkomen. Dankzij de uitwisseling van informatie als DNA-profielen, dactyloscopische gegevens en nationale voertuigregistraties, en ook dankzij de bredere politiële en justitiële samenwerking, kunnen we ervoor zorgen dat criminelen en terroristen zich in geen enkele EU-lidstaat veilig kunnen voelen, en zelfs niet daarbuiten. Ik ben van mening dat dit een van de prioriteiten is waarmee de EU onverwijld aan de slag moet.</p>
    </intervention>
    <intervention id="2-187" speaker_id="28457" name="Luca Romagnoli" is_mep="True" mode="written">
      <p sl="it">Mijnheer de Voorzitter, dames en heren ik heb mijn steun gegeven aan het verslag van Bárbara Dührkop Dührkop over het initiatief van de Bondsrepubliek Duitsland met betrekking tot de aanneming van een besluit van de Raad betreffende de uitvoering van Besluit 2008/ …/JBZ inzake de intensivering van de grensoverschrijdende samenwerking, in het bijzonder ter bestrijding van terrorisme en grensoverschrijdende criminaliteit.</p>
      <p sl="it">De nieuwe vormen van criminaliteit, die zijn opgekomen na het openstellen van de grenzen en de uitbreiding van de EU, vereisen een intensievere samenwerking tussen de lidstaten teneinde de criminaliteit en de illegale immigratie in te dammen. Het is belangrijk dat deze samenwerking niet beperkt blijft tot de landen die het Prüm-Verdrag hebben ondertekend, maar dat er, zoals in het eerste amendement in het verslag wordt gesteld, een uniform samenstel van procedurele garanties op EU-niveau wordt aangenomen. Ik denk dat het van fundamenteel belang is dat de Europese Unie zichzelf uitrust met niveau van gegevensbescherming dat hoog en geharmoniseerd is en zichzelf daardoor in staat stelt om een adequate rechtshandhaving en een effectieve bescherming van de burgers te waarborgen.</p>
    </intervention>
    <intervention id="2-188" speaker_id="28339" name="Daniel Strož" is_mep="True" mode="written">
      <p sl="cs">Het verslag van mevrouw Bárbara Dührkop Dührkop over grensoverschrijdende samenwerking bij de bestrijding van terrorisme en grensoverschrijdende criminaliteit (A6-0099/2008) is om twee redenen belangrijk. In de eerste plaats moeten bovenvermelde fenomenen efficiënt worden bestreden en in de tweede plaats moeten burgerlijke rechten en vrijheden worden beschermd. De problemen moeten dus zorgvuldig worden aangepakt. Amendement 3 van het ontwerpbesluit van de Raad moet worden herbekeken. Hierin staat: “bijzondere categorieën gegevens betreffende ras of etnische herkomst, politieke opvattingen, godsdienstige of levensbeschouwelijke overtuiging, lidmaatschap van partijen of vakbonden, seksuele geaardheid of gezondheid mogen uitsluitend worden verwerkt indien dit absoluut noodzakelijk is en evenredig met het oog op een bepaalde zaak, en indien specifieke waarborgen kunnen worden geboden.” Ik beschouw dit als een ernstig potentieel probleem. Wie zal beslissen wat noodzakelijk en evenredig is en hoe zal men tot die beslissing komen? Wordt het een soort “Big Brother” ? Of een anonieme politiefunctionaris die de bescherming van de mensenrechten maar als iets kleins ziet? Op welke manier zijn seksuele geaardheid en gezondheid relevant voor de bestrijding van terrorisme? Dit zijn enkele van de redenen waarom ik aanraad het huidige ontwerpbesluit te verwerpen. Wij hebben als basis een nauwkeurigere tekst nodig.</p>
    </intervention>
    <intervention id="2-997" speaker_id="33775" name="Jean-Pierre Audy" is_mep="True" mode="written">
      <p sl="nl">Ik heb voor het initiatiefverslag gestemd van mevrouw Jäätteenmäki over een voorstel voor een besluit van het Europees Parlement tot wijziging van zijn besluit inzake het Statuut van de Europese Ombudsman en de algemene voorwaarden voor de uitoefening van zijn ambt. De Ombudsman heeft tevens gevraagd deze aspecten te ontwikkelen.</p>
      <p sl="nl">Ik ben zeer blij met het voorstel in het verslag om het Statuut van de Ombudsman in die zin aan te passen dat elke mogelijke onduidelijkheid wordt weggewerkt met betrekking tot de bevoegdheid van de Ombudsman om grondig en onpartijdig onderzoek te voeren naar vermeende gevallen van wanbeheer. Op voorwaarde dat het beroepsgeheim van toepassing is, ben ik er blij mee dat ambtenaren moeten getuigen. Ik ga er ook mee akkoord dat de Ombudsman de regels met betrekking tot de toegang van gerubriceerde informatie of documenten, met name gevoelige documenten, die in betrokken instelling of orgaan van kracht zijn, ook moet naleven.</p>
      <p sl="nl">Ik wil de rapporteur feliciteren met het benadrukken dat de Ombudsman en zijn personeel geen gevoelige informatie of documenten openbaar moeten maken die binnen het bereik van de Europese wetgeving vallen inzake de bescherming van persoonlijke gegevens. Hoewel dit niet gemakkelijk zal zijn, zal de toepassing van deze regels moeten worden gemonitord.</p>
    </intervention>
    <intervention id="2-190" speaker_id="4466" name="Ilda Figueiredo" is_mep="True" mode="written">
      <p sl="nl">Wij hebben voor het verslag gestemd dat de voorstellen van de Europese Commissie verbetert, hoewel het nog niet duidelijk is wat zal worden aanvaard. Maar, zoals de rapporteur het ziet, zal tot een stemming worden overgegaan als het duidelijk is wat zal worden aanvaard.</p>
      <p sl="nl">Op 11 juli 2006 vroeg de heer Diamandouros, de Europese Ombudsman, per brief, die aan Voorzitter Pöttering was gericht, dat het Europees Parlement de wijzigingsprocedure zou opstarten voor het Statuut van de Ombudsman met betrekking tot enkele bepalingen die hij niet echt relevant acht, namelijk: de macht om te interveniëren in zaken voor het Hof van Justitie van de Europese Unie; toegang tot documenten van de instelling; de getuigenissen van beambten; de informatie over mogelijke criminele activiteiten; samenwerking met internationale instellingen op het vlak van Mensenrechten/Grondrechten.</p>
      <p sl="nl">Op initiatief van de voormalige Ombudsman de heer Söderman, werden sommige van deze zaken in 2001 reeds door het Parlement opgenomen. Op basis van een verslag van de Commissie constitutionele zaken, dat verschillende amendementen naar voor schoof die op de voorstellen die nu worden gedaan leken, nam het Parlement op 6 september 2001 een resolutie aan. Op dat ogenblik leek een akkoord met de Raad, gesteund door de Commissie, een haalbare kaart, maar de onderhandelingen werden niet afgerond omdat het mandaat van de heer Söderman verviel.</p>
    </intervention>
    <intervention id="2-191" speaker_id="2338" name="Ian Hudghton" is_mep="True" mode="written">
      <p sl="en">Ik heb het verslag van mevrouw Jäätteenmäki over de uitoefening van het ambt van de Ombudsman gesteund. Ik ben vooral zeer blij dat de Instellingen ervoor zouden moeten zorgen dat de Ombudsman de informatie ontvangt die hij vereist om zijn werk uit te voeren.</p>
    </intervention>
    <intervention id="2-996" speaker_id="1403" name="David Martin" is_mep="True" mode="written">
      <p sl="en">Ik deel de mening van mevrouw Anneli Jäätteenmäki dat het Statuut van de Europese Ombudsman moet worden herzien. De in dit verslag voorgestelde maatregelen zullen de transparantie van de EU verhogen en zouden met open armen moeten worden ontvangen. Ik heb gestemd voor de aanbevelingen in dit verslag.</p>
    </intervention>
    <intervention id="2-995" speaker_id="33775" name="Jean-Pierre Audy" is_mep="True" mode="written">
      <p sl="nl">Ik heb gestemd voor het initiatiefverslag van de heer Adamou, verheugd over de mededeling van de Commissie “Orgaandonatie en transplantatie: Beleidsmaatregelen op EU-niveau”. Hierin wordt een geïntegreerde aanpak voorgesteld voor de waarborging van de kwaliteit en veiligheid van organen, de vergroting van de beschikbaarheid van organen en de bestrijding van de orgaanhandel.</p>
      <p sl="nl">Ik ben verheugd over de bepaalde actieterreinen, namelijk: kwaliteit en veiligheid verbeteren, de beschikbaarheid van organen vergroten, transplantatiesystemen efficiënter en toegankelijker maken, een mechanisme in het leven roepen om de samenwerking tussen de lidstaten te versterken en een Europees rechtsinstrument aannemen dat zal zorgen voor kwaliteits- en veiligheidseisen voor het doneren, verkrijgen, testen, bewerken, bewaren, vervoeren en distribueren van organen binnen de EU en de middelen om aan deze eisen te kunnen voldoen.</p>
    </intervention>
    <intervention id="2-193" speaker_id="photo_generic" name="Charlotte Cederschiöld, Christofer Fjellner, Gunnar Hökmark en Anna Ibrisagic" is_mep="True" mode="written">
      <p sl="sv">Wij staan positief tegenover het verslag omdat internationale samenwerking om belangrijke organen voor transplantatie te gebruiken een goede zaak is. Wij willen de meerwaarde van verdere coördinatie promoten. Harmonisering daarentegen willen wij niet steunen.</p>
      <p sl="sv">Daarom vinden wij dat het verslag niet als een voorwendsel mag worden gebruikt om een afzonderlijk centraal coördinerend EU-orgaan in het leven te roepen. Wij willen echter de reeds bestaande samenwerkingsverbanden, die het verslag vermeldt, benadrukken.</p>
      <p sl="sv">Bovendien staan wij niet achter het voorstel om een Europese donorkaart in te voeren. Beslissingen met betrekking tot toestemmingsregels voor donatie en transplantatie moeten tot de bevoegdheden van de lidstaten blijven behoren, omdat deze grotendeels gebaseerd zijn op de morele waarden die vaak plaats- en/of cultuurgebonden zijn.</p>
    </intervention>
    <intervention id="2-994" speaker_id="28310" name="Edite Estrela" is_mep="True" mode="written">
      <p sl="pt">Ik heb gestemd voor het verslag van de heer Adamou over orgaandonatie en -transplantatie: beleidsmaatregelen op EU-niveau, omdat ik van mening ben dat het publieksbewustzijn inzake orgaandonatie en –transplantatie moet worden vergroot. Bovendien moet de niet-commerciële aard van donaties worden gevrijwaard en de internationale orgaanhandel bestreden. Dit zijn allemaal belangrijke maatregelen om de kwaliteit en veiligheid van donaties in Europa te waarborgen.</p>
      <p sl="pt">Gezien de toenemende vraag naar orgaantransplantaties, de groeiende wachtlijsten voor transplantatie en het daardoor stijgend aantal doden, dat te wijten is aan een tekort aan orgaandonaties, is de promotie van het beste transplantatiebeleid in de EU van cruciaal belang om levens te redden en Europese burgers een betere levenskwaliteit te kunnen bieden.</p>
    </intervention>
    <intervention id="2-194" speaker_id="4466" name="Ilda Figueiredo" is_mep="True" mode="written">
      <p sl="nl">Therapeutisch gebruik van menselijke organen voor de vervanging van een niet-functioneel orgaan door een donororgaan kan, indien succesvol, een volledig gezond leven schenken aan mensen die anders intensieve verzorging zouden vereisen.</p>
      <p sl="nl">Hoewel in EU-landen het gebruik van menselijke organen voor transplantatie de afgelopen decennia voortdurend is toegenomen, is het aantal mensen dat een transplantatie nodig heeft groter dan het aantal organen dat voor transplantatie beschikbaar is. Officiële studies wijzen uit dat er momenteel bijna 40 000 personen op wachtlijsten staan in West-Europa. Het sterftecijfer van mensen, die op een hart-, lever- of longtransplantatie wachten, schommelt tussen vijftien en dertig procent.</p>
      <p sl="nl">Donortesten zijn belangrijk om de risico’s voor de ontvanger te minimaliseren. Zoals het verslag vermeldt, is het van essentieel belang om donoren door te lichten en de aan- of afwezigheid van een risico om een ziekte of ziektes over te dragen na te gaan. Hiervoor zijn een reeks onderzoeken vereist. Onder de lidstaten bestaat er momenteel echter geen consensus over deze tests. Vandaar het belang van dit verslag om meer samenwerking aan te moedigen.</p>
    </intervention>
    <intervention id="2-195" speaker_id="1164" name="Bruno Gollnisch" is_mep="True" mode="written">
      <p sl="fr">Ik wil deze stem gebruiken om de voortdurende discrepantie tussen de woorden en daden van de Europese Unie op bepaalde vlakken te benadrukken.</p>
      <p sl="fr">Het is één zaak om lidstaten te vragen orgaanhandel te bestrijden en zich te bewapenen met een arsenaal aan strafrechtelijke afschrikmiddelen, maar wat te denken als de Commissie en verschillende van diezelfde lidstaten Kosovo en haar leiders erkennen? Als we mevrouw del Ponte, voormalig voorzitster van het Internationaal Straftribunaal voor het voormalige Joegoslavië, mogen geloven, zijn enkelen van deze leiders persoonlijk betrokken bij de handel in organen afkomstig van Servische gevangenen die voor dit doel worden terechtgesteld.</p>
      <p sl="fr">Wat worden wij verondersteld te denken als geen enkele lidstaat sancties oplegt aan China of zelfs niet protesteert terwijl getuigenverslagen en studies erop wijzen dat terechtstellingen afhankelijk van orgaanvereisten, soms van buitenlandse patiënten, worden ingepland? Wat zal er gebeuren met deze rijke Europeanen, die het orgaantekort omzeilen door hun aandeel in deze morbide vorm van toerisme dat deze praktijken aanmoedigt?</p>
      <p sl="fr">Het verslag van de heer Adamou is zeer onduidelijk over deze zaken. IJdele hoop vanbinnen, oorverdovende stilte vanbuiten. Wij hebben dit wat sommige landen betreft allemaal al eens gezien.</p>
    </intervention>
    <intervention id="2-196" speaker_id="2025" name="Françoise Grossetête" is_mep="True" mode="written">
      <p sl="fr">Ik heb voor dit verslag gestemd. Orgaandonaties redden levens; het is een geschenk, een laatste solidariteitsactie. Jammer genoeg is er momenteel een aanhoudend tekort aan organen; in Europa sterven er dagelijks bijna tien mensen die op de transplantatiewachtlijsten staan.</p>
      <p sl="fr">De EU moet nationale transplantatieorganisaties samenbrengen. Meer samenwerking biedt patiënten, die organen doneren of krijgen van buiten hun lidstaat, meer garanties. Sommige nieuwe lidstaten, waarvan de gezondheidszorgsystemen minder fortuinlijk zijn, zouden hierbij kunnen baten</p>
      <p sl="fr">Het orgaantekort houdt maar al te vaak verband met orgaanhandel. Wij zien de opkomst van verschillende vormen van transplantatietoerisme die armoede buiten de grenzen van de EU uitbuit. Deze “handel” in mensen zet het vertrouwen van burgers op het spel en verergert het tekort aan vrijwillige orgaan- en weefseldonaties.</p>
      <p sl="fr">Het principe van vrije donatie is fundamenteel, hoewel een compensatie voor de kosten van orgaanverwijdering aan levende donoren zou moeten worden betaald.</p>
      <p sl="fr">Ten slotte moeten wij biotechnologisch onderzoek aanmoedigen dat onderzoekers een middel zal bezorgen om organen aan te maken uit bestaand weefsel van patiënten zelf of van andere weefseldonoren.</p>
    </intervention>
    <intervention id="2-197" speaker_id="2338" name="Ian Hudghton" is_mep="True" mode="written">
      <p sl="en">Ik heb voor het verslag van de heer Adamou gestemd. Dit verslag handelt over iets dat iedere Europeaan aanbelangt en dat de samenwerking tussen lidstaten inzake orgaantransplantatiegerelateerde zaken bevordert. Mijn eigen land, Schotland, heeft een van de laagste orgaandonatiecijfers in de EU. Om deze situatie te verbeteren werkt de Schotse regering momenteel samen met andere ministeries van Volksgezondheid in het Verenigd Koninkrijk.</p>
      <p sl="en">Ik geloof sterk in Europese samenwerking om de huidige transplantatiesystemen in de verschillende landen aan te vullen. Bovendien zou dergelijke samenwerking hogere kwaliteitsstandaarden en betere veiligheidsvoorschriften aanmoedigen en de transplantatiediensten in Europa verbeteren waardoor er op niet-commerciële basis betere toegang ontstaat tot gedoneerde organen.</p>
    </intervention>
    <intervention id="2-198" speaker_id="28585" name="Diamanto Manolakou" is_mep="True" mode="written">
      <p sl="nl">Wij zijn blij met de standpunten van de rapporteur inzake de ontwikkeling van orgaandonatie en -transplantatie in de EU; het verbod op elke vorm van financiële transactie tussen donor en ontvanger en op de commercialisering van transplantaten; de bestrijding van transplantatietoerisme in landen waar orgaanhandel wordt gedreven en de erkenning dat orgaanhandel verband houdt met sociale ongelijkheid.</p>
      <p sl="nl">Transplantaten moeten worden ontwikkeld; ze redden levens en verbeteren de levenskwaliteit van veel mensen die chronisch ziek zijn, zoals nierpatiënten.</p>
      <p sl="nl">Als transplantaten worden ontwikkeld, moet een sterk humanitair bewustzijn van orgaandonatie aangemoedigd worden. Hiervoor is een bepaalde sociale omgeving vereist.</p>
      <p sl="nl">Daarom is het goed dat desbetreffende resolutie erkent dat orgaanhandel zelf orgaandonatie ondermijnt en ervoor zorgt dat transplantaties niet vaker plaatsvinden.</p>
      <p sl="nl">Opdat het publieksbewustzijn met betrekking tot orgaandonatie vergroot, geven de omstandigheden blijkbaar aan dat EU-beleid en de commercialisering van gezondheid, welzijn en menselijke behoeftes tegengewerkt moeten worden.</p>
      <p sl="nl">Om de omzet van multinationals te maximaliseren, zorgt dit beleid ervoor dat miljoenen Europeanen, zelfs in ons land, onder de armoedegrens of in de werkloosheid terechtkomen of lijden onder een gebrek aan tewerkstelling. Zij worden ertoe gedwongen alles dat zij hebben te verkopen zodat hun geliefden beter kunnen worden.</p>
    </intervention>
    <intervention id="2-993" speaker_id="1403" name="David Martin" is_mep="True" mode="written">
      <p sl="en">Ik sta volledig achter de eis van de heer Adamos Adamou om beleidsmaatregelen op EU-niveau te treffen inzake orgaandonatie en -transplantatie. In het Verenigd Koninkrijk werden vorig jaar 2 400 mensen geholpen met een orgaantransplantatie. Meer dan duizend mensen, die op een wachtlijst staan voor een geschikte donor, sterven echter jaarlijks. Lidstaten moeten met andere woorden maatregelen treffen om hun donorpool uit te breiden, door beste praktijken te delen en door mensen bewuster te maken van het zeer ernstige probleem waar we wat orgaandonatie betreft tegenoverstaan. Europese overheden en instellingen moeten ook meer actie ondernemen om de schandelijke handel in menselijke organen te voorkomen. Dit verslag roept op tot maatregelen die van essentieel belang zijn om transplantatietoerisme en de meer algemene problemen, waarmee we op dit vlak te maken hebben, tegen te gaan. Daarom heb ik voor dit verslag gestemd.</p>
    </intervention>
    <intervention id="2-199" speaker_id="4412" name="Véronique Mathieu" is_mep="True" mode="written">
      <p sl="fr">In de komende jaren zal orgaandonatie in de Europese Unie voor de drie volgende belangrijke uitdagingen komen te staan.</p>
      <p sl="fr">In de eerste plaats zijn er in de EU te weinig organen beschikbaar. Dagelijks leidt dit tekort tot de dood van bijna tien patiënten die op een transplantatie wachten.</p>
      <p sl="fr">In de twee plaats blijven de aan orgaantransplantatie verbonden risico’s een belangrijk probleem. De overdraagbaarheid van ziektes, zoals HIV, sommige soorten hepatitis of zelfs kanker, blijft een realiteit die op Europese burgers een impact heeft.</p>
      <p sl="fr">Ten slotte moeten de EU-lidstaten het probleem van orgaanhandel op efficiënte en gecoördineerde wijze aanpakken. Hoewel dit binnen de Gemeenschap nog steeds relatief zelden gebeurt, leidt dit nog altijd tot politieke en, nog belangrijker, ethische bekommernissen.</p>
      <p sl="fr">De aanbevelingen in het verslag van de heer Adamou zijn een stap in de goede richting: uitwisseling van beste praktijken, meer samenwerking, uitwisseling van meer organen tussen de lidstaten, een vergroot publieksbewustzijn en de noodzakelijkheid om de vrijwillige niet-commerciële aard van orgaandonatie te behouden.</p>
      <p sl="fr">Als deze aanbevelingen worden aangenomen, zullen ze de omstandigheden, die aan orgaandonatie en -transplantatie gerelateerd zijn, aanzienlijk en snel helpen verbeteren.</p>
    </intervention>
    <intervention id="2-200" speaker_id="28178" name="Miroslav Mikolášik" is_mep="True" mode="written">
      <p sl="sk">Veilige, geslaagde en toegankelijke orgaandonatie en -transplantatie zijn belangrijk binnen het hedendaagse Europa.</p>
      <p sl="sk">Meer dan 60 000 patiënten wachten op een hart-, lever-, long- of niertransplantatie. Sterftecijfers van mensen, die op een transplantatie wachten, liggen tussen de vijftien tot dertig procent.</p>
      <p sl="sk">Ik heb vandaag voor het verslag van mijn collega de heer Adamou gestemd.</p>
      <p sl="sk">Ik ben verheugd over het initiatief om een juridisch raamwerk op te zetten dat een gemeenschappelijke methodologie en gemeenschappelijke criteria voor de geschiktheid van donoren en orgaantransplantatie introduceert. Ik denk dat een consensus tussen de lidstaten de belangrijkste voorwaarde is om de veiligheid en kwaliteit van het volledige transplantatieproces te verbeteren, van de voorafgaande beoordeling van potentiële donoren en de keuze van een geschikte donor tot de tijdige operatie en complexe opvolging van de patiënten. Als arts wil ik ook het belang benadrukken van nauwe samenwerking en de uitwisseling van beste praktijken en informatie tussen gezondheidswerkers in de lidstaten.</p>
      <p sl="sk">Het orgaantekort wegwerken is voor Europa een grote uitdaging. Ik sta volledig achter de vraag van de rapporteur om een efficiënt Europees systeem op te starten voor de identificatie van personen die orgaandonoren kunnen zijn als ze sterven. Dergelijk systeem zou voor efficiënte communicatie- en informatiemethodes kunnen zorgen waardoor de organen, afkomstig van mensen die ze werkelijk willen afstaan, toegankelijk zijn.</p>
      <p sl="sk">Een andere belangrijke stap om de toegankelijkheid tot donoren te verbeteren, is het beter informeren van het publiek. Ik ben ervan overtuigd dat als op nationaal niveau dit debat verstandig wordt gevoerd, het publieksbewustzijn zeker zal worden vergroot.</p>
    </intervention>
    <intervention id="2-201" speaker_id="28255" name="Andreas Mölzer" is_mep="True" mode="written">
      <p sl="de">In Europa leven honderdduizenden mensen hun leven op een wachtlijst, wachtend op een tweede kans. Het zou zeker nuttig zijn om de gemeenschappelijke structuren en samenwerking te verbeteren door middel van een Europese orgaandonorkaart, een gemeenschappelijke pool voor orgaandonoren en een transplantatie-“hotline” .</p>
      <p sl="de">Zoals bepaalde andere landen is Oostenrijk op dit vlak een voorbeeld: elke Oostenrijker, die tijdens zijn leven geen bezwaar indient tegen het gebruik van zijn organen, wordt na zijn dood automatisch orgaandonor. In de landen waar dit niet het geval is, moet het publieksbewustzijn worden vergroot. Het spectaculaire tekort aan orgaandonoren is immers nauw verbonden met het gebrek aan kennis van zowel de man in de straat als de gezondheidswerkers. Enkel als wij dit probleem aanpakken, structuren verbeteren en bevorderingsacties opstarten, kunnen wij het aantal orgaandonaties en -transplantaties verhogen en de illegale orgaanhandel een halt toeroepen.</p>
    </intervention>
    <intervention id="2-992" speaker_id="28166" name="Vincent Peillon" is_mep="True" mode="written">
      <p sl="nl">Ik heb voor het verslag gestemd van de heer Adamou over “Orgaandonatie en -transplantatie: Beleidsmaatregelen op EU-niveau.”</p>
      <p sl="nl">Zoals wij allemaal weten, kan orgaantransplantatie levens redden en het dagelijks leven van velen van onze medeburgers verbeteren. Toch is er in de EU momenteel een chronisch tekort aan organen: 40 000 patiënten wachten op een transplantatie en naar schatting sterven er daar dagelijks tien van.</p>
      <p sl="nl">Wij hebben dit probleem vooral aangepakt door bepaalde maatregelen in overweging te nemen, zoals de introductie van een Europese donorkaart, de verbetering van de samenwerking tussen de lidstaten, de vergroting van het publiekbewustzijn, het opstarten van een transplantatie-“hotline” en de promotie van biotechnologisch onderzoek waardoor in de toekomst organen misschien kunnen worden aangemaakt in plaats van gedoneerd.</p>
      <p sl="nl">De noodzaak om dit tekort aan organen op te lossen mag niet de opoffering van onze waarden tot gevolg hebben. Ik ben verheugd over het feit dat deze tekst aandringt op vrijwillige, onbetaalde en, waar mogelijk, anonieme donatie en aan lidstaten vraagt orgaanhandel en transplantatietoerisme op meer efficiënte wijze te bestrijden.</p>
    </intervention>
    <intervention id="2-202" speaker_id="4253" name="Frédérique Ries" is_mep="True" mode="written">
      <p sl="nl">Op 23 april ratificeren we een verslag over orgaandonatie en -transplantatie en de maatregelen die moeten worden genomen om het aantal beschikbare organen te verhogen. Dit is een uiterst belangrijk onderwerp: door een tekort aan organen sterven in Europa dagelijks tien personen; meer dan 15 000 Europese patiënten staan op een wachtlijst; de gemiddelde wachttijd voor een nier, het meest getransplanteerde orgaan, is in België langer dan 24 maanden. Deze statistieken zijn moeilijk te aanvaarden.</p>
      <p sl="nl">Ik heb me geschaard achter het initiatief om een Europese donorkaart te lanceren. Gezien de dringende aard van orgaanafname, zou het zeer nuttig zijn, eenmaal een potentiële donor is geïdentificeerd, een Europese donorkaart te hebben. Iedereen kan deze kaart lezen en begrijpen. Dit initiatief wordt gesteund door de meerderheid van de Belgische bevolking, waarvan de grote meerderheid voorstander van orgaandonatie is. Dit, in combinatie met het systeem van veronderstelde toestemming en een goede coördinatie tussen transplantatiecentra, verklaart waarom ons land op het vlak van transplantaties zo succesvol is.</p>
      <p sl="nl">Het enige dat wij betreuren is dat wij niet ambitieuzer zijn geweest en de implementatie van het systeem van veronderstelde toestemming in heel Europa niet hebben aanbevolen.</p>
    </intervention>
    <intervention id="2-203" speaker_id="28457" name="Luca Romagnoli" is_mep="True" mode="written">
      <p sl="it">Mijnheer de Voorzitter, dames en heren, ik heb gestemd voor het verslag van de heer Adamou over “Orgaandonatie en -transplantatie: Beleidsmaatregelen op EU-niveau” voor therapeutische doeleinden, wat het belang benadrukt van de gezondheidszorg voor burgers in de EU en de wereld.</p>
      <p sl="it">Ik geloof dus dat blijvende inspanningen op het vlak van onderzoek nodig zijn om nieuwe behandelingsmethoden en betere technische en organisatorische transplantatieprocedures te ontwikkelen, door projecten en programma’s te coördineren, ook op het niveau van de lidstaten.</p>
      <p sl="it">Bovendien denk ik dat het van fundamenteel belang is een cultuur van orgaandonatie te promoten door bewustmakingscampagnes op poten te zetten om het aantal donaties te verhogen. Bovendien moet het publiek eraan worden herinnerd dat de kans dat ze ooit een orgaan zullen ontvangen, vier keer groter is dan de kans dat ze er ooit een zullen moeten doneren.</p>
      <p sl="it">Ten slotte wil ik, door de erkenning dat deze illegale handeling steeds synoniem staat voor armoede en wanhoop, het uitzonderlijk belang benadrukken van de strijd tegen orgaanhandel binnen en buiten de EU-grenzen.</p>
    </intervention>
    <intervention id="2-204" speaker_id="4545" name="Catherine Stihler" is_mep="True" mode="written">
      <p sl="en">Meer samenwerking tussen de lidstaten is van essentieel belang als wij EU-burgers, die een orgaantransplantatie nodig hebben, willen helpen.</p>
    </intervention>
    <intervention id="2-205" speaker_id="28382" name="Andrzej Jan Szejna" is_mep="True" mode="written">
      <p sl="nl">Ik heb het verslag van de heer Adamou over orgaandonatie en -transplantatie geruggensteund omdat ik denk dat orgaantransplantatie een belangrijke stap betekent in de diensten van de wetenschap aan de mens. Veel mensen danken hun leven aan een getransplanteerd orgaan en krijgen zo een kwaliteitsvoller leven.</p>
      <p sl="nl">Het publieksbewustzijn moet worden verbeterd. Tevens moet het aantal belangeloze donoren naar boven. Ik denk dat het voornaamste aspect in de bestrijding van het tekort aan orgaandonaties de ontwikkeling is van een efficiënt systeem dat mensen identificeert die na hun dood orgaandonor kunnen worden als alle vereisten met betrekking tot toestemming, die in de lidstaten van kracht zijn, worden vervuld. Publieksbewustzijn en publieke meningsvorming spelen eveneens een belangrijke rol, waardoor voortdurende voorlichting ook een voorname factor is.</p>
    </intervention>
    <intervention id="2-991" speaker_id="33775" name="Jean-Pierre Audy" is_mep="True" mode="written">
      <p sl="nl">Ik heb voor het initiatiefverslag gestemd over de rol van vrijwilligerswerk als bijdrage aan de economische en sociale samenhang van mevrouw Harkin.</p>
      <p sl="nl">Ik bewonder haar uitstekend onderzoek naar vrijwilligerswerk als een belangrijke stuwende kracht achter het voeden van de maatschappij en het versterken van solidariteit, één van de kernwaarden van de EU. De erkenning van het nut van vrijwilligerswerk in zowel de publieke als privésfeer is van essentieel belang voor de ontwikkeling ervan en om een balans te vinden tussen economische, sociale en omgevingsaspecten, i.e. de duurzame ontwikkeling die centraal staat in de Europese aanpak.</p>
      <p sl="nl">Ik vind het jammer dat het verslag de waarde van vrijwilligerswerk bespreekt zonder rekening te houden met het soort vrijwilligerswerk dat kan worden geklasseerd als betaald vrijwilligerswerk omdat de rapporteur vrijwilligerswerk als onbetaald heeft gedefinieerd. Dit verslag is een belangrijke stap in de richting van de cruciale erkenning van instellingen zonder winstoogmerk (IZW’s).</p>
    </intervention>
    <intervention id="2-207" speaker_id="23788" name="Adam Bielan" is_mep="True" mode="written">
      <p sl="pl">Mijnheer de Voorzitter, vrijwilligerswerk levert een onbetaalbare bijdrage aan de opbouw van een civiele maatschappij en de democratie door burgers op lokaal en regionaal niveau bij activiteiten te betrekken. Het potentieel om dergelijke activiteiten te ontwikkelen is vooral heel belangrijk in landen waar een actieve civiele maatschappij op mogelijke vervolging stuit door elites die de macht in handen hebben. Ik heb het verslag van mevrouw Harkin gesteund omdat ik ermee akkoord ga dat de Europese Commissie grensoverschrijdende projecten met betrekking tot vrijwilligerswerk moet stimuleren waar het onze dichtste buur, Wit-Rusland, betreft. Vooral voor Wit-Russen zou dit duidelijk blijk geven van steun aan hun inspanningen om het regime van Lukashenko te bestrijden.</p>
    </intervention>
    <intervention id="2-208" speaker_id="31123" name="Pedro Guerreiro" is_mep="True" mode="written">
      <p sl="nl">Er kan geen twijfel over bestaan dat vrijwilligerswerk een zeer belangrijke sociale rol speelt bij het oplossen van problemen van burgers en bij het vervullen van hun behoeften, namelijk door ware solidariteit en wederzijdse hulp te stimuleren.</p>
      <p sl="nl">Daarom gaan wij er niet mee akkoord dat vrijwilligersactiviteiten gezien zouden kunnen worden als een manier om binnen de openbare diensten aanzienlijk te kunnen besparen. Integendeel, wij denken dat des te meer lidstaten de gewaarborgde en aangeboden openbare diensten voor burgers verbeteren, des te belangrijker de rol van vrijwilligerswerk wordt.</p>
      <p sl="nl">Zoals vermeld is het van vitaal belang ervoor te zorgen dat vrijwilligersactiviteiten aanvullend zijn op openbare diensten, maar deze niet vervangen. Vrijwilligerswerk kan niet worden gebruikt als een voorwendsel of middel om de lidstaten aan te moedigen hun verantwoordelijkheden, vooral hun sociale taken, te verwaarlozen, door ze te overhandigen aan pseudoliefdadigheidsorganisaties.</p>
      <p sl="nl">Het is met deze achtergrond in gedachten dat wij vechten voor de efficiënte en adequate ondersteuning van non-profitorganisaties, waaronder, de coöperatieve beweging, plaatselijke organisaties en ondernemingen, buurtcomités en sportbonden, recreatiestichtingen, culturele, jeugd- en kinderverenigingen.</p>
      <p sl="nl">Ten slotte benadrukken wij het feit dat vrijwilligersactiviteiten ook afhangen van de vrije tijd van de werkers. Daarom is het nodig om misbruik van vrijwilligers te vermijden, op het vlak van werkuren, lage salarissen of onzekerheid.</p>
    </intervention>
    <intervention id="2-209" speaker_id="28275" name="Małgorzata Handzlik" is_mep="True" mode="written">
      <p sl="pl">Een democratisch systeem kan niet efficiënt functioneren zonder een civiele maatschappij. Ik ben echt blij met alle initiatieven die positief staan tegenover de opbouw van sociale verbanden en participatieve democratie. Ik twijfel er niet aan dat vrijwilligerswerk zo een initiatief is.</p>
      <p sl="pl">Ik weet ook hoe betrokkenheid en het werken voor anderen als bijkomend effect een positieve levenshouding met zich kan meebrengen. De bijdrage van de vrijwilligerssector aan de stimulatie van interculturele dialoog en sociale integratie, heropbouw van sociaal vertrouwen en herintegratie van mensen, die voordien uit de samenleving werden gesloten, is eveneens van onschatbare waarde.</p>
      <p sl="pl">Ik wil jullie aandacht tevens vestigen op wat in mijn ogen een zeer belangrijk economisch aspect van vrijwilligerswerk is. Vrijwilligerswerk is een uitstekend middel om nieuwe ervaringen op te doen en nieuwe vaardigheden te ontwikkelen. Hierdoor vergroten iemands kansen op de arbeidsmarkt en kan de overgang van studeren naar werken worden vergemakkelijkt. Dit is vooral voor jongeren van onschatbare waarde. Bovendien speelt vrijwilligerswerk, zoals de rapporteur van het verslag opmerkt, een aanzienlijke rol bij de bepaling van het bruto binnenlands product. Dit mag zeker niet over het hoofd worden gezien.</p>
      <p sl="pl">Ik hoop dat de voorstellen in dit verslag de Europese Commissie en de lidstaten zullen overhalen met meer oplossingen voor de dag te komen die de vrijwilligerssector promoten en institutioneel versterken.</p>
    </intervention>
    <intervention id="2-210" speaker_id="2338" name="Ian Hudghton" is_mep="True" mode="written">
      <p sl="en">Ik heb gestemd voor het verslag van mevrouw Harkin dat de immense bijdrage van de vrijwilligerssector aan de sociale en economische samenhang erkent. Aan de autoriteiten op het niveau van de lidstaten en op regionaal en lokaal niveau vraagt dit verslag expliciet de waarde van vrijwilligerswerk te erkennen en om samen te werken met vrijwilligersorganisaties. Volgens mij is dergelijke samenwerking van cruciaal belang. In die context ben ik er dan ook zeer blij mee dat mijn eigen overheid onlangs substantieel meer middelen heeft vrijgemaakt voor de vrijwilligerssector in Schotland.</p>
    </intervention>
    <intervention id="2-211" speaker_id="33987" name="Monica Maria Iacob-Ridzi" is_mep="True" mode="written">
      <p sl="ro">Ik heb gestemd voor de resolutie over de bijdrage van vrijwilligerswerk aan de Europese sociale samenhang, maar ik wil enkele opmerkingen van financieel-budgettaire aard maken.</p>
      <p sl="ro">In het programma Jeugd in Actie heeft de Europese Unie de Europese dienst voor vrijwilligers gelanceerd. Deze dienst geeft jonge mensen de kans om verschillende beroepsopleidingen te volgen of om met niet-gouvernementele organisaties in een andere lidstaat te werken. Ondernemingen en NGO’s maken gebruik van deze dienst en worden in elke lidstaat door de Europese Commissie erkend.</p>
      <p sl="ro">Maar het probleem is het budget van deze Europese dienst voor vrijwilligers. Dit bedraagt jaarlijks niet meer dan 42 miljoen euro, een bedrag dat de reis zou moeten financieren van enkele tienduizenden Europese vrijwilligers, alsook de minimumonkosten. Jonge mensen zijn zeer geïnteresseerd en er zijn veel organisaties die dit programma willen implementeren. In Roemenië, een nieuwe lidstaat, alleen al zijn er meer dan zestig organisaties die erkend zijn voor de uitwisseling van vrijwilligers en meer dan 5 000 aanvragen voor deze opleiding.</p>
      <p sl="ro">Hoewel intussen bewezen is dat het een uiterst aantrekkelijk programma is, wordt de Europese dienst voor vrijwilligers spijtig genoeg nog steeds onvoldoende gefinancierd.</p>
    </intervention>
    <intervention id="2-212" speaker_id="4452" name="Sérgio Marques" is_mep="True" mode="written">
      <p sl="nl">Ik heb gestemd voor dit verslag dat de rol van vrijwilligerswerk belicht in de bijdrage aan de economische en sociale samenhang in de EU. Er zijn meer dan honderd miljoen Europese burgers betrokken bij vrijwilligerswerk, wat overeenstemt met een gemiddelde economische bijdrage van vijf procent van het BBP. Vrijwilligerswerk leidt tot de directe betrokkenheid van burgers in plaatselijke ontwikkeling en speelt een belangrijke rol bij de verwerving van vaardigheden. Bovendien wordt de inzetbaarheid van vrijwilligers erdoor verbeterd omdat ze een zeer ruime waaier aan vaardigheden en kennis verwerven.</p>
      <p sl="nl">Ik steun dit verslag dat benadrukt dat de lidstaten en regionale en plaatselijke autoriteiten het aandeel van vrijwilligerswerk in het stimuleren van de sociale en economische samenhang moeten erkennen. Ze zouden tevens strategieën moeten ontwikkelen om vrijwilligerswerk aan te moedigen. De Commissie zou moeten werken aan een systeem voor alle gemeenschapsfondsen waardoor vrijwilligersactiviteiten kunnen worden erkend als een bijdrage aan gecofinancierde projecten.</p>
      <p sl="nl">De Commissie, de lidstaten en regionale en plaatselijke autoriteiten zouden door middel van opleiding op alle niveaus vrijwilligerswerk moeten stimuleren zodat dit als een normale bijdrage aan het gemeenschapsleven wordt beschouwd.</p>
    </intervention>
    <intervention id="2-990" speaker_id="1403" name="David Martin" is_mep="True" mode="written">
      <p sl="en">Ik ben blij met het verslag van mevrouw Marian Harkin over de rol van vrijwilligerswerk in de bijdrage aan de sociale en economische samenhang. De bijdrage die vrijwilligerswerk maakt is van onschatbare waarde. Het feit dat honderd miljoen burgers in onze 27 lidstaten reeds vrijwilligerswerk verrichten is bemoedigend. Maar dit cijfer moet omhoog. Ik heb gestemd voor de aanbevelingen in het verslag.</p>
    </intervention>
    <intervention id="2-213" speaker_id="28255" name="Andreas Mölzer" is_mep="True" mode="written">
      <p sl="de">Onbetaald werk door vrijwilligers is van cruciaal belang voor het publieke goed. Rampen, zoals overstromingen of grote branden, aanpakken zou zonder onbetaalde werkers onbegonnen werk zijn. Wij moeten ook beseffen dat een groot deel zonder vrijwilligerswerk eenvoudig niet zou functioneren en ook niet door de overheid gefinancierd zou kunnen worden.</p>
      <p sl="de">Het aantal actieve leden van vele vrijwilligersorganisaties daalt voortdurend. De redenen hiervoor zijn onder meer de kortere periode van gemeenschapsdienst in plaats van militaire dienst, families die zich elders vestigen en stress op het werk of op school. Bijvoorbeeld, als resultaat van een personeelstekort mogen vrijwillige brandweerlui hun werkplek niet meer verlaten, zelfs als het land het loon aan de werkgever terugbetaalt. Ondernemingen hebben een sterke boodschap nodig dat ook zij bij vrijwilligerswerk baten en dat wij beste praktijken moeten vergelijken met betrekking tot hoe vrijwilligerswerk aantrekkelijk kan worden gemaakt zodat wij onze doelstellingen kunnen bereiken.</p>
    </intervention>
    <intervention id="2-214" speaker_id="28173" name="Zita Pleštinská" is_mep="True" mode="written">
      <p sl="sk">Vrijwilligerswerk krijgt in de Europese Unie niet de verdiende steun en aandacht. Daarom heb ik gestemd voor het verslag van de rapporteur, mevrouw Marian Harkin, over de bijdrage van vrijwilligerswerk aan de economische en sociale samenhang. Ik ga akkoord met de rapporteur dat de Europese instellingen moeten zorgen voor een flexibel en onbureaucratisch ondersteuningssysteem.</p>
      <p sl="sk">Vrijwilligerswerk mag niet worden onderschat omdat het een belangrijk deel van het democratische leven in Europa vertegenwoordigt. Bovendien zijn meer dan honderd miljoen Europeanen van verschillende leeftijden, geloofsovertuigingen en nationaliteiten betrokken. Het weerspiegelt de enorme vastberadenheid van individuen en versterkt de band tussen burgers en de EU.</p>
      <p sl="sk">Vrijwilligerswerk heeft in landen van West-Europa en in de Verenigde Staten een lange traditie. In postcommunistische landen introduceerden niet-gouvernementele en non-profitorganisaties vrijwilligerswerk pas nadat de democratie geïnstalleerd was. De Wereldorganisatie van de Scoutsbeweging werd door het totalitaire communistische regime volledig verboden. Op dit moment trekken haar activiteiten meer en meer enthousiastelingen aan: mensen van verschillende leeftijden en uit verschillende delen van de EU. Wij kunnen ons vandaag geen evenement voorstellen zonder de aanwezigheid van kerk- en liefdadigheidsorganisaties, zonder de aanwezigheid van het Rode Kruis. Vrijwilligers kunnen burgers uit benadeelde gemeenschappen stimuleren en mobiliseren, bijvoorbeeld in het European Volunteer Centre en het Europees Jeugdforum, door de ontwikkeling, instandhouding en promotie van tradities, originaliteit en diversiteit van de regio’s.</p>
      <p sl="sk">Ik beschouw vrijwilligerswerk als een vorm van hernieuwbare energie en steun dus de aanbeveling van de rapporteur om 2011 uit te roepen tot Europees jaar van de vrijwilligers.</p>
    </intervention>
    <intervention id="2-215" speaker_id="4461" name="Luís Queiró" is_mep="True" mode="written">
      <p sl="nl">Ik sta borg voor de maatschappelijke waarde van vrijwilligerswerk en ik ben voorstander van de ontwikkeling ervan en van de erkenning van zijn waarde voor onze samenlevingen. Ik wil graag duidelijk maken dat de realiteit van vrijwilligerswerk misschien nog wat vaag is in de statistieke gegevens, in definities en in hun gebruik.</p>
      <p sl="nl">De verhelderingen die in het verslag zijn opgenomen, lijken mij belangrijk en de maatregelen die worden voorgesteld om licht op de bestaande gegevens over dit type activiteit te werpen zijn noodzakelijk, omdat dit een onbetaalde activiteit is, die derhalve duidelijk moet worden onderscheiden van de activiteiten van niet-gouvernementele organisaties. De toegevoegde waarde van deze vrijwillige activiteiten is heel belangrijk voor onze samenlevingen en daarom is het gerechtvaardigd ze te erkennen en te onderscheiden. We moeten echter geen misbruik maken van hun altruïstische aard om de inspanningen te vervangen die samenlevingen, verantwoordelijke overheden of de particuliere sector behoren te leveren om de kansen te vergroten die op het niveau van de Gemeenschap worden geboden.</p>
      <p sl="nl">De verschillende Gemeenschapsfondsen zijn bedoeld om de Europese economie te stimuleren en de sociaal-economische cohesie en groei en duurzame ontwikkeling van Europese samenlevingen te bevorderen. Vrijwilligerswerk is een bonus die wij als burgers aan anderen aanbieden. We dienen het aan te moedigen en erkenning te geven, maar nooit te beschouwen als een excuus om ons minder in te spannen voor het scheppen van een voortdurend beter wordende kwaliteit van leven in Europese samenlevingen.</p>
    </intervention>
    <intervention id="2-216" speaker_id="4545" name="Catherine Stihler" is_mep="True" mode="written">
      <p sl="nl">Het vrijwilligerswerk in de EU heeft meer erkenning nodig. Het verslag-Harkin zet uiteen op welke manieren de Commissie en de lidstaten het vrijwilligerswerk kunnen helpen. Ik hoop dat de Commissie haar steun zal geven aan het uitroepen van het jaar 2011 tot Europees jaar van de vrijwilligers. Ik zou graag willen dat volgend jaar, 2009, in Schotland het Schotse jaar van de vrijwilliger wordt.</p>
    </intervention>
    <intervention id="2-989" speaker_id="23894" name="Anna Záborská" is_mep="True" mode="written">
      <p sl="sk">Ten eerste is er het probleem van de subsidie voor niet-gouvernementele organisaties uit Gemeenschapsfondsen. Kleine organisaties die op lokaal en regionaal niveau zeer nuttige activiteiten verrichten, hebben speciale hulp nodig om aanvragen op te stellen. De stapel papieren die moet worden ingevuld, is bijna net zo dik als het telefoonboek van Bratislava. De bureaucratie is zo ingewikkeld geworden dat ze het enthousiasme van de vrijwilligers dempt. We moeten de Gemeenschapsprogramma’s beschermen tegen misbruik, maar voorzichtigheid en preventie moeten ze niet minder toegankelijk maken voor burgers.</p>
      <p sl="sk">Ten tweede kan ik, op basis van mijn persoonlijke ervaring als bestuurslid van het Forum for Life, getuigen dat vrijwilligerswerk bijdraagt aan de sociale cohesie door menselijk kapitaal te creëren, ongeacht de leeftijd van de vrijwilliger. In het Forum for Life leren jonge mensen verantwoordelijkheid en vrijgevigheid en doen ze ervaring op in het opbouwen van relaties met andere mensen. Menselijk kapitaal is de grootste bijdrage van vrijwilligerswerk aan de sociale cohesie. Daarom wordt aan de lidstaten en de regio’s gevraagd werk te maken van deze onovertroffen vorm van investering in onze toekomst.</p>
      <p sl="sk">Ten derde moet vrijwilligerswerk voldoende erkenning krijgen. De mannen en vrouwen die hun tijd aan vrijwillig werk wijden terwijl ze geconfronteerd worden met veranderingen in de arbeidsmarkt en in het belang van solidariteit tussen generaties in gezinnen en de samenleving, moeten officiële erkenning krijgen. In de Commissie rechten van de vrouw en gendergelijkheid ben ik de rapporteur voor het verslag over dit probleem – dat betekent dat we dit debat in de herfst kunnen voortzetten.</p>
    </intervention>
    <intervention id="2-218" speaker_id="31123" name="Pedro Guerreiro" is_mep="True" mode="written">
      <p sl="nl">Vanuit de overweging dat de EIB een publieke instelling is die het beheer voert over aanzienlijke sommen gelds behoort zij gedetailleerde informatie ter beschikking te stellen over de gefinancierde projecten en operaties. De EIB geeft op dit moment wat algemene informatie over de gefinancierde projecten, inclusief het land dat het geld ontvangt. Niettemin is zulke informatie onvoldoende. Daarom betreuren wij de verwerping van een amendement dat door onze fractie is voorgesteld, waarin de EIB werd gevraagd haar streven naar transparantie uit te breiden tot het openbaar maken van de financiële begunstigden van globale kredieten die zijn verstrekt via financiële tussenpersonen.</p>
      <p sl="nl">Voorts – naast andere belangrijke aspecten – zijn wij het er niet mee eens dat de EIB het doel heeft de interne markt te completeren door het financieren van infrastructuren die erop gericht zijn markten te liberaliseren – zoals het geval is met energie – of dat de nadruk dient te worden gelegd op het financieren van “publiek-private partnerschappen” op grond van een beleid om publieke gelden te gebruiken voor het financieren van groot privékapitaal.</p>
      <p sl="nl">Integendeel, de EIB zou haar financiële middelen moeten aanwenden als een instrument om effectief “economische en sociale cohesie” te bewerkstelligen door maatregelen om regionale ongelijkheid te verminderen te bevorderen, echte convergentie aan te moedigen en groei en werkgelegenheid te stimuleren, in het bijzonder in de economisch het minst ontwikkelde regio’s van de EU, evenals met het oog op een effectief samenwerkingsbeleid.</p>
    </intervention>
    <intervention id="2-219" speaker_id="28585" name="Diamanto Manolakou" is_mep="True" mode="written">
      <p sl="nl">Er wordt een beroep op de EIB gedaan om krachtiger steun te geven aan het financieren van privékapitaal, om de concurrentie te versterken, de privatisering van de infrastructuur van energie, vervoer en ruimtelijke ordening te bevorderen en grote projecten te financieren in een partnerschap met privéorganisaties. Deze infrastructuur is nuttig voor het kapitaal en brengt gelijktijdige privatisering met zich mee, wat op hetzelfde neerkomt als speculatie. De EIB is gericht op de regels van de concurrentie en de vrije markt; in plaats van tegemoet te komen aan de behoeften van mensen, stelt ze nieuwe winsten veilig.</p>
      <p sl="nl">De monopolies putten de Gemeenschaps- en nationale gelden, geëxploiteerde infrastructuur en grote projecten uit, naast de middelen die hun door de EIB worden gegeven. De monopolies verminderen op deze manier de toch al geringe hoeveelheid privékapitaal die ze gebruiken door aan projecten te beginnen die de gemeenschap als geheel schade berokkenen.</p>
      <p sl="nl">Belastingopbrengsten en de verlaging van uitkeringen en subsidies voor huurders, gepensioneerden, boeren en de werkende klassen als geheel zijn aangewend voor het financieren van de monopolies.</p>
      <p sl="nl">Windmolens die het milieu vernietigen, zoals op de eilanden van de Egeïsche Zee, sterk verhoogde tolgelden op grote openbare wegen, samenwerking tussen de particuliere en de publieke sector enzovoorts – deze dingen gaan allemaal om de winst die gemaakt wordt door overeenkomsten met individuen, en natuurlijk worden ze gesteund door staatsgaranties. Soortgelijke projecten zonder sociale controle worden ook bevorderd in derde landen om grotere winsten voor bedrijven zeker te stellen in naam van de groei – de groei van het kapitaal, natuurlijk.</p>
    </intervention>
    <intervention id="2-988" speaker_id="33775" name="Jean-Pierre Audy" is_mep="True" mode="written">
      <p sl="nl">Ik heb vóór het verlenen van kwijting voor de uitvoering van de algemene begroting van de Europese Unie voor het begrotingsjaar 2006 gestemd en vóór het verslag van de heer Jørgensen, dat het verlenen van kwijting aan de Commissie aanbeveelt.</p>
      <p sl="nl">Het verslag wijst erop dat tachtig procent van de uitgaven van de Gemeenschap door de lidstaten onder de noemer “gedeeld beheer” wordt gedaan en dat elke lidstaat in staat moet zijn verantwoordelijkheid te nemen voor het beheren van de EU-gelden die hij ontvangt. Op dit moment wordt hiervan rekenschap afgelegd hetzij door middel van een enkele nationale beheersverklaring, hetzij in de vorm van verschillende verklaringen binnen een nationaal kader. Het is dringend nodig dat er overeenstemming komt tussen de Commissie en de lidstaten over de verslagprocedures voor gedeeld beheer in de toekomst, aangezien het betreurenswaardig is dat voor structurele maatregelen, intern beleid en externe operaties, betalingen nog steeds te lijden hebben onder significante fouten op het niveau van de uitvoerende organisaties.</p>
      <p sl="nl">Ik betreur de stilzwijgende acceptatie door de Commissie van het collectieve gebrek aan verantwoordelijkheid van de meerderheid van de lidstaten inzake het financiële beheer van de EU. Tot slot steun ik het idee van een Europese autoriteit voor onroerend goed.</p>
    </intervention>
    <intervention id="2-221" speaker_id="4507" name="Bastiaan Belder" is_mep="True" mode="written">
      <p sl="nl">De Commissie begrotingscontrole wil de Europese Commissie kwijting verlenen voor het financieel beheer over het begrotingsjaar 2006. Daarin steun ik haar niet omdat uitstel van de kwijtingbeslissing tot de herfst beter zou zijn.</p>
      <p sl="nl">De Europese Commissie probeert het grote aantal fouten bij de structuurfondsen te herstellen. Daarnaast wil het Europees Parlement in een werkgroep een vervolg geven aan de voorgenomen actiepunten. Het is echter nog de vraag of de acties het gewenste effect zullen sorteren. Het aantal fouten bij de structuurfondsen is immers al jaren te hoog.</p>
      <p sl="nl">Juist bij de structuurfondsen is de praktijk weerbarstig: Fouten ontstaan door te veel en te zeer verschillende regels voor de subsidieontvangers. Die regels zijn onderdeel van de wetgeving die geldt tot 2013. Gerichte en verscherpte controles moeten daar de problemen aanpakken. Door het uitstellen van kwijting zou het EP grondiger de resultaten kunnen bezien en de druk op de ketel houden.</p>
      <p sl="nl">Daarnaast kan het de lidstaten aanzetten om meer werk te maken van de nationale beheersverklaringen, waarbij de minister instaat voor de besteding van de EU-gelden in de lidstaat.</p>
      <p sl="nl">Tot slot roep ik op tot een goede oplossing voor de positie van medewerkers zodat er geen problemen zijn met hun sociale verplichtingen en belastingbetaling.</p>
    </intervention>
    <intervention id="2-222" speaker_id="1419" name="James Elles" is_mep="True" mode="written">
      <p sl="en">De Rekenkamer heeft de boeken van de EU voor het dertiende achtereenvolgende jaar niet kunnen goedkeuren. Hoewel er enige vooruitgang is geboekt, moeten we doorgaan dit probleem met urgentie en daadkracht te bestrijden. De Conservatieve leden van het EP zijn vastberaden de Commissie te blijven pressen in de richting van de substantiële hervormingen waartoe we al lange tijd oproepen.</p>
      <p sl="en">Er moet geen enkele verspilling, fraude en wanbeheer gedoogd worden. De Commissie draagt de politieke verantwoordelijkheid en wij zullen het proces van de begrotingscontrole grondig tegen het licht houden.</p>
      <p sl="en">Maar het is niet alleen de Commissie die de verantwoordelijkheid voor de financiële verslaglegging draagt. Rond de tachtig procent van het EU-geld wordt feitelijk in de lidstaten uitgegeven. Het verslag van het Parlement over de Commissiebegroting beklemtoont de noodzaak van meer controlemiddelen en coördinatie op landelijk niveau.</p>
      <p sl="en">De lidstaten dienen hun verantwoordelijkheid voor deze gelden te nemen door middel van nationale beheersverklaringen. Gelukkig wordt er op dit terrein vooruitgang geboekt, maar tot nu toe te weinig om voor een gunstige betrouwbaarheidsverklaring te zorgen. Het is om deze fundamentele reden dat de Conservatieven opnieuw tegen het verlenen van kwijting aan de Europese Commissie en andere instellingen voor 2006 zullen stemmen.</p>
    </intervention>
    <intervention id="2-223" speaker_id="31123" name="Pedro Guerreiro" is_mep="True" mode="written">
      <p sl="pt">Onder andere belangrijke aspecten benadrukken wij de volgende punten:</p>
      <p sl="pt">Het is opmerkelijk dat er opnieuw “twijfels” zijn gerezen met betrekking tot het gebruik van Gemeenschapsgelden in het kader van de “externe actie” van de EU. Twijfels met betrekking tot uiteindelijke ontvangers, de feitelijk uitgegeven bedragen, de gefinancierde projecten, kortom aan welk doel de bedragen eigenlijk zijn besteed (we zouden kunnen toevoegen: in Irak, in Afghanistan of in Kosovo, om maar een paar voorbeelden te noemen). Eigenaardig genoeg is de meerderheid van het EP – gewoonlijk zo indrukwekkend in het eisen van maatregelen – in dit geval voorzichtig. Wat is hiervan de reden?</p>
      <p sl="pt">Verder blijven, opnieuw, de uitstaande verplichtingen met betrekking tot structureel beleid en het Cohesiefonds groeien en bedragen ze nu 131,6 miljard euro.</p>
      <p sl="pt">We roepen in herinnering dat dit bedrag, overeenkomstig de “n+2-regel”, zal “vervallen” als het niet gebruikt wordt voor het eind van 2008.</p>
      <p sl="pt">We merken ook op dat de Rekenkamer erop gewezen heeft dat de bedrijfstoeslagregeling onder het gemeenschappelijk landbouwbeleid heeft geleid tot een significante toename van het aantal hectares en begunstigden die directe steun ontvangen. De Rekenkamer heeft vastgesteld dat hieronder spoorwegbedrijven vallen, paardrijclubs en paardenfokkerijen, golf- en recreatieverenigingen en gemeenteraden, en heeft erkend dat er rechten zijn toegekend aan landeigenaren die nooit enige landbouwactiviteit hebben ondernomen …</p>
    </intervention>
    <intervention id="2-987" speaker_id="1403" name="David Martin" is_mep="True" mode="written">
      <p sl="en">Ik steun het verslag van de heer Jørgensen over het verlenen van kwijting voor de uitvoering van de algemene begroting van de Europese Unie voor het begrotingsjaar 2006, afdeling III – Commissie. Samenwerking tussen het Parlement en de Commissie over zulke kwesties, vooral waar het gaat om de uitvoering van het actieplan voor de Structuurfondsen, is zeer welkom. Daarom heb ik vóór dit verslag gestemd.</p>
    </intervention>
    <intervention id="2-224" speaker_id="28111" name="Mary Lou McDonald" is_mep="True" mode="written">
      <p sl="en">Ik ben ontevreden over het feit dat de Commissie niet heel precies verslag heeft gedaan van waar geld heen is gegaan en waar het aan is besteed, vooral op het gebied van buitenlandse operaties. Nu de EU het terrein van haar buitenlandse operaties probeert uit te breiden, is het onaanvaardbaar dat de financiële verslaglegging op zo’n nonchalante manier wordt afgehandeld.</p>
    </intervention>
    <intervention id="2-986" speaker_id="23787" name="Czesław Adam Siekierski" is_mep="True" mode="written">
      <p sl="pl">Op 22 april 2008 werd er een belangrijk debat gehouden in verband met het verlenen van kwijting voor de uitvoering van de begroting voor 2006.</p>
      <p sl="pl">Ondanks een reeks kritische conclusies met betrekking tot de evaluatie van de begrotingsuitvoering voor 2006 is er een positieve aanvraag bij het Parlement neergelegd om de kwijting te verlenen.</p>
      <p sl="pl">Ik zou verschillende belangrijke problemen van commentaar willen voorzien.</p>
      <p sl="pl">Ten eerste: de bureaucratie van de EU is overontwikkeld en daarom moeten we een passende evaluatie houden in agentschappen en dergelijke instellingen overal in de directoraten-generaal van de Commissie.</p>
      <p sl="pl">Ten tweede: de procedures voor en het hele systeem van openbare aanbestedingen moeten worden vereenvoudigd om ervoor te zorgen dat EU-gelden benut kunnen worden.</p>
      <p sl="pl">Ten derde: begunstigden zijn op zoek naar een groter aantal kleinere projecten en projecten waartoe de gemiddelde burger gemakkelijker toegang heeft.</p>
      <p sl="pl">Ten vierde: de vooruitgang die wordt geboekt in de manier waarop EU-gelden worden gebruikt op het gebied van het gemeenschappelijk landbouwbeleid is opmerkelijk. Intussen zou er een onderzoek moeten worden gehouden naar de reden dat er in de nieuwe lidstaten weinig gebruikt wordt gemaakt van de EFRO- en ESF-cohesiefondsen.</p>
      <p sl="pl">Ten vijfde: sommige lidstaten hebben certificaten overlegd die zijn opgesteld door nationale controle-agentschappen voor het beheren van EU-gelden. Deze vorm van financieel beheer in de EU dient naar andere landen van de Gemeenschap te worden uitgebreid.</p>
      <p sl="pl">Tot slot: het is de moeite waard te benadrukken dat 2006 het laatste jaar is van de Berlijnagenda (financieel perspectief 2000-2006), dus dit zou een begrotingsjaar moeten zijn dat een goed gebruik van EU-geld vertoont.</p>
    </intervention>
    <intervention id="2-225" speaker_id="4293" name="Gabriele Stauner" is_mep="True" mode="written">
      <p sl="de">Ik heb tegen het verlenen van kwijting aan de Commissie gestemd, omdat de begrotingsgelden in 2006 op veel terreinen niet spaarzaam en efficiënt zijn gebruikt. Dit geldt in het bijzonder voor geld uit de structuurfondsen, de corruptie op veel gebieden die in 2007 aan de kaak is gesteld, en contracten voor de veiligheid van gebouwen. Ik heb met betrekking tot dit laatste verscheidene schriftelijke vragen ingediend die door de Commissie niet bevredigend zijn beantwoord.</p>
    </intervention>
    <intervention id="2-985" speaker_id="33775" name="Jean-Pierre Audy" is_mep="True" mode="written">
      <p sl="nl">Ik heb vóór het verlenen van kwijting aan de Voorzitter van het Europees Parlement voor de uitvoering van zijn begroting voor het begrotingsjaar 2006 gestemd en vóór het verslag van de heer Pomés Ruiz dat het Parlement aanbeveelt vóór het verlenen van kwijting te stemmen. Ik verwelkom het idee dat het statuut van de assistenten tegelijk met het statuut van de leden in werking zal treden.</p>
      <p sl="nl">Wat betreft de vergoeding voor parlementaire bijstand, ben ik van mening dat de contractuele vrijheid van de leden van het EP moet worden gehandhaafd omdat die een voorwaarde is voor hun onafhankelijkheid, onder de supervisie van nationale autoriteiten, overeenkomstig het subsidiariteitsprincipe. Daarom ben ik tegen elke maatregel die de vrijheid van de Parlementsleden beknot om hun assistenten te werven, uiteraard vooropgesteld dat er feitelijk werk wordt gedaan en dienovereenkomstig wordt betaald.</p>
      <p sl="nl">Wat betreft het vrijwillige pensioenfonds, dat een aanvullende pensioenregeling is die door het Parlementslid en de werkgever gezamenlijk wordt bekostigd, ben ik het eens met de publicatie van de namen van begunstigden en met het feit dat de hervorming van deze pensioenregeling naast de hervorming van het statuut van de leden plaats dient te vinden. Tot slot steun ik de evaluatie van de behoefte aan personeel om te besluiten hoeveel functionarissen nodig zullen zijn om de Parlementsleden bij te staan wanneer het Verdrag van Lissabon in werking is getreden.</p>
    </intervention>
    <intervention id="2-227" speaker_id="1164" name="Bruno Gollnisch" is_mep="True" mode="written">
      <p sl="nl">Het dertigtal verslagen waarover vandaag gestemd wordt inzake de kwijting van het beheer van de financiën van de Gemeenschap door de verschillende EU-instellingen en -agentschappen laat zien dat er begrotingscontrole is. Het laat ook zien dat het juist deze controle is die helpt om de vinger te leggen op de tekortkomingen, verspilling en misbruik in het beheer van structuurfondsen en externe steun, of althans van een aantal. Niettemin laten deze verslagen ook zien dat het Parlement ondanks alles heeft besloten het beheer van de Europese financiën goed te keuren.</p>
      <p sl="nl">Dit is geen oefening van kritiek; het is een politiek vertoon van steun voor de Brusselse machine waar het Parlement deel van uitmaakt. Toegegeven, het is bezorgd over de tekortkomingen die het controleverslag over de vergoeding voor parlementaire bijstand aan het licht brengt. Het is ook opvallend dat de transparantie die het Parlement zo gemakkelijk van ieder ander eist – de Raad, de Commissie, lidstaten en agentschappen – duidelijk niet van toepassing is op het Parlement zelf. Dit verslag, dat de reputatie van dit huis ernstig zou kunnen ondermijnen, is niet beschikbaar voor het publiek en zelfs niet voor alle Parlementsleden. Het nemen van corrigerende maatregelen na afloop is niet genoeg om deze serieuze beschuldigingen af te doen, en ze geheim houden zal ze niet doen verdwijnen.</p>
    </intervention>
    <intervention id="2-228" speaker_id="31123" name="Pedro Guerreiro" is_mep="True" mode="written">
      <p sl="nl">De kwijting voor de begroting van het Europees Parlement van 2006 is besmet door verdenking en alle Parlementsleden zijn hier op onaanvaardbare wijze mee besmeurd, door het besluit het interne controleverslag over 2006 als “vertrouwelijk” te bestempelen, wat, naar men zegt, zou gaan over onregelmatigheden in het gebruik van de vergoeding voor parlementaire bijstand.</p>
      <p sl="nl">Een beslissing van deze aard plaatst alle gekozen leden van het EP onder verdenking en dat kunnen we niet accepteren. Daarom heeft onze fractie een amendement voorgesteld dat erop aandringt dat “de interne accountantsverklaring onmiddellijk beschikbaar wordt gesteld aan alle Parlementsleden en aan het publiek”. Helaas is dit voorstel door de meerderheid van het Parlement verworpen.</p>
      <p sl="nl">Wat betreft de meertaligheid: het is zorgwekkend dat het gebruik van de officiële talen van de EU in toenemende mate wordt beoordeeld vanuit een “economische” invalshoek – dat wil zeggen: door te kijken naar de kosten die het meebrengt – en dat er met geregelde tussenpozen nieuwe bepalingen opduiken die bedoeld zijn om het gebruik van de talen te beperken. Dit brengt het recht van de verschillende sprekers in gevaar om tijdens vergaderingen of op officiële bezoeken in het kader van de activiteiten van het Europees Parlement in hun moedertaal te spreken en te luisteren.</p>
      <p sl="nl">Verder betreuren wij het dat het Parlement het door onze fractie voorgestelde amendement niet heeft goedgekeurd waarin werd gevraagd om het gebruik van open source-software in het EP.</p>
    </intervention>
    <intervention id="2-229" speaker_id="4260" name="Eija-Riitta Korhola" is_mep="True" mode="written">
      <p sl="fi">Ik kon niet vóór punt 65 in verslag A6-0091/2008 van de heer Pomés Ruiz stemmen, omdat het geen preciezere definitie van “familieleden” geeft. Als de tekst over het verbieden van het in dienst nemen van een “gezinslid” was gegaan, zou punt 65 naar mijn mening beter verdedigbaar en acceptabel zijn geweest.</p>
    </intervention>
    <intervention id="2-984" speaker_id="23768" name="Bogusław Liberadzki" is_mep="True" mode="written">
      <p sl="nl">De rapporteur, de heer Pomés Ruiz, heeft een goed verslag geschreven.</p>
      <p sl="nl">Ik ben verheugd dat de Voorzitter van het Europees Parlement het principe van politieke dialoog in de context van de kwijtingsprocedure heeft aanvaard.</p>
      <p sl="nl">Ook ben ik blij met het aanbod dat de secretaris-generaal heeft gedaan om geregelde vergaderingen met de Commissie begrotingscontrole te houden over de uitvoering van de begroting van het Parlement, buiten het kader van de jaarlijkse kwijtingsprocedure.</p>
    </intervention>
    <intervention id="2-230" speaker_id="1309" name="Brian Simpson" is_mep="True" mode="written">
      <p sl="en">Ik heb tegen de ontwerpresolutie over dit verslag gestemd, omdat ik het het toppunt van hypocrisie vind dat Parlementsleden aan de ene kant vóór het uitsluiten van familieleden van legitiem werk stemmen en aan de andere kant vervolgens weigeren details openbaar te maken over het door de belastingbetaler bekostigde privépensioenfonds waarvan zij zelf profiteren.</p>
      <p sl="en">Hieronder valt uiteraard ook de kwestie of afgevaardigden hun eigen bijdragen terugbetalen die uit hun algemene onkostenvergoeding komen – naar verluidt, geloven wij dat velen dat niet doen. Dit is op zijn best niet transparant en op zijn slechtst schaamteloze hypocrisie.</p>
    </intervention>
    <intervention id="2-983" speaker_id="28119" name="Kathy Sinnott" is_mep="True" mode="written">
      <p sl="en">Het spijt mij te moeten zeggen dat ik tegen dit verslag heb gestemd. Ik kon de verwijzing naar het Verdrag van Lissabon in paragraaf 10 niet verdragen, waarin rekening wordt gehouden met de nieuwe begrotingsprocedure die uit het Verdrag van Lissabon voortvloeit.</p>
    </intervention>
    <intervention id="2-231" speaker_id="4545" name="Catherine Stihler" is_mep="True" mode="written">
      <p sl="en">Het is teleurstellend dat de afgevaardigden niet hebben gestemd voor meer openheid en de duidelijke publicatie van het interne controleverslag.</p>
    </intervention>
    <intervention id="2-982" speaker_id="35743" name="Glenis Willmott" is_mep="True" mode="written">
      <p sl="en">Alle amendementen over de kwijting van de begroting van het Europees Parlement over 2006 die de PSE vandaag in de plenaire vergadering heeft gesteund, waren gericht op het vergroten van de transparantie in zaken waarin het Parlement verantwoordelijk is voor het besteden van openbare gelden.</p>
      <p sl="en">Amendement 16: na de openbaarmaking van een aantal details uit het verslag van leden van de Commissie begrotingscontrole is de PSE van mening dat de publicatie van dit verslag in het openbaar belang is, vooropgesteld dat er geen lopende onderzoeken door in gevaar komen.</p>
      <p sl="en">Amendement 4: de PSE is van mening dat dit amendement kracht bijzet aan de noodzaak in actie te komen als vervolg op maatregelen die zijn genomen naar aanleiding van het interne controleverslag.</p>
      <p sl="en">Amendement 7: de PSE heeft vóór dit amendement gestemd, omdat het belangrijk is dat de Commissie begrotingscontrole onderzoeksrecht heeft inzake de plannen voor allebei deze statuten.</p>
      <p sl="en">Amendement 11: de PSE is van mening dat de lijst van leden van het vrijwillige pensioenfonds openbaar moet worden gemaakt, aangezien het deels wordt bekostigd uit openbare gelden.</p>
    </intervention>
    <intervention id="2-981" speaker_id="28496" name="Thomas Wise" is_mep="True" mode="written">
      <p sl="en">Ik heb hiertegen gestemd, eenvoudig omdat ik niet wil dat de EU me vertelt wie ik wel en wie ik niet in dienst kan nemen of werk kan laten verrichten.</p>
    </intervention>
    <intervention id="2-980" speaker_id="33775" name="Jean-Pierre Audy" is_mep="True" mode="written">
      <p sl="nl">Ik heb vóór het verlenen van kwijting voor de uitvoering van de Raadsbegroting voor het begrotingsjaar 2006 gestemd, op basis van het verslag van de heer Lundgren dat het Europees Parlement aanbeveelt de secretaris-generaal van de Raad kwijting te verlenen. Ik betreur het dat de Raad, in tegenstelling tot andere instellingen, geen jaarlijks verslag van zijn activiteiten publiceert, onder verwijzing naar het herenakkoord van 1970. Het lijkt evenwel essentieel dit wel te doen, zodat de Raad beter door de Europese burgers ter verantwoording kan worden geroepen. Onder dit herenakkoord belooft de Raad geen veranderingen aan te brengen in de schatting van de uitgaven van het Europees Parlement. Deze belofte is alleen bindend voor zover deze schatting van de uitgaven niet strijdig is met bepalingen van de Gemeenschap, in het bijzonder met betrekking tot het statuut van de ambtenaren en de regeling welke van toepassing is op de andere personeelsleden, en tot de zetel van de instellingen.</p>
      <p sl="nl">Op het gebied van het gemeenschappelijk buitenlands en veiligheidsbeleid (GBVB) steun ik de oproep tot maximale transparantie en om ervoor te zorgen dat er overeenkomstig punt 42 van het Interinstitutioneel Akkoord van 17 mei geen beleidsuitgave voor het GBVB in de begroting van de Raad hoort te verschijnen. Niettemin ben ik van mening dat de Raad over een discretionaire begroting voor het GBVB dient te beschikken.</p>
    </intervention>
    <intervention id="2-233" speaker_id="31123" name="Pedro Guerreiro" is_mep="True" mode="written">
      <p sl="nl">Het woord “transparantie” wordt te pas en te onpas gebruikt en er worden op dit gebied op het niveau van begroting en economisch beleid veel eisen gesteld aan (sommige) lidstaten.</p>
      <p sl="nl">Niettemin lijkt het erop dat de Raad, het supranationale, beslissingen nemende orgaan dat uit vertegenwoordigers van de regeringen van de verschillende lidstaten bestaat – en dat zijn bevoegdheden zal zien toenemen als het Verdrag van Lissabon wordt aangenomen – immuun is voor dergelijke “eisen”, aangezien hij geen jaarlijks activiteitenverslag heeft ingeleverd.</p>
      <p sl="nl">“Doe wat ik zeg, niet wat ik doe” … Dat zou het motto van de Raad kunnen zijn voor de kwijtingsprocedure over 2006.</p>
      <p sl="nl">Hoewel het vandaag in stemming gebrachte verslag van het Europees Parlement geen harder, kritisch standpunt over de opstelling van de Raad inneemt, roept het in elk geval op tot heroverweging van dit besluit en vraagt het bovendien om meer informatie, namelijk betreffende de bedragen die gebruikt zijn onder het gemeenschappelijk buitenlands en veiligheidsbeleid (GBVB). Het vraagt om een aanduiding van de precieze aard van de uitgaven, post voor post, en een beoordeling ex post van “missies” van het Europees buitenlands en veiligheidsbeleid en van de daden van speciale vertegenwoordigers van de EU – wat ons betreft opheldering van de bedragen die worden gebruikt in het inmengings- en militarisatiebeleid van de EU.</p>
    </intervention>
    <intervention id="2-978" speaker_id="33775" name="Jean-Pierre Audy" is_mep="True" mode="written">
      <p sl="nl">Ik heb vóór het verlenen van kwijting voor de uitvoering van de begroting van het Europees Hof van Justitie (EHvJ) voor het begrotingsjaar 2006 gestemd, op basis van het verslag van de heer Lundgren dat het Parlement aanbeveelt de griffier van het Hof van Justitie kwijting te verlenen. Ik ben zeer verheugd over het aannemen door het EHvJ van een gedragscode voor leden en voormalige leden van het Hof van Justitie, het Gerecht van eerste aanleg en het Gerecht voor ambtenarenzaken, inclusief de verplichting een verklaring van financiële belangen over te leggen, al is het te betreuren dat deze informatie niet op de website van het EHvJ wordt gepubliceerd.</p>
      <p sl="nl">Ik merk op dat de problemen rond gebouwen (het probleem met de aanstelling van een onafhankelijke deskundige voor de uitbreiding van het hoofdgebouw; het ondertekenen van een huurkoopovereenkomst tussen het Groothertogdom Luxemburg en het EHvJ waarin de bepalingen staan die nodig zijn om de kaderovereenkomst van 2001 aan te vullen en waarin wordt voorzien in de verkoop aan het EHvJ van de grond waarop het complex ligt voor het symbolische bedrag van 1 euro wanneer het EHvJ de eigenaar van de gebouwen wordt; gebrek aan geschikte concurrentie) bevestigen dat het nodig is een Europese autoriteit te creëren die alle aan gebouwen gerelateerde zaken voor onze instellingen regelt.</p>
    </intervention>
    <intervention id="2-977" speaker_id="33775" name="Jean-Pierre Audy" is_mep="True" mode="written">
      <p sl="nl">Ik heb vóór het verlenen van kwijting voor de uitvoering van de begroting van de Rekenkamer voor het begrotingsjaar 2006 gestemd, op basis van het verslag van de heer Lundgren, dat het Europees Parlement aanbeveelt de secretaris-generaal van de Rekenkamer kwijting te verlenen.</p>
      <p sl="nl">Ik feliciteer de Rekenkamer met de kwaliteit van de boeken, die door een extern bedrijf en door de interne controleur zijn gecontroleerd met een gunstige conclusie. Wat betreft de verklaring van financiële belangen van leden, merk ik evenals mijn collega’s op dat de leden van de Rekenkamer overeenkomstig de gedragscode van de Rekenkamer een verklaring van hun financiële belangen en andere activa afgeven (inclusief aandelen, converteerbare obligaties en beleggingscertificaten, evenals grond en onroerend goed, tezamen met de professionele activiteiten van hun echtgenoten).</p>
      <p sl="nl">Ik ben het met mijn collega’s eens dat leden van alle instellingen van de EU verplicht zouden moeten worden een verklaring van financiële belangen over te leggen, die via een openbaar register op het Internet toegankelijk zou moeten zijn. Er moet echter onderscheid worden gemaakt tussen verrijking, waarvoor bedragen moeten worden vermeld, en de kwestie van conflicterende belangen, waarvoor de aard bekend moet worden gemaakt van de activa die men direct of indirect bezit en de persoonlijke relaties die erbij betrokken zijn.</p>
    </intervention>
    <intervention id="2-235" speaker_id="31123" name="Pedro Guerreiro" is_mep="True" mode="written">
      <p sl="nl">Deze stemverklaring dient alleen maar om te illustreren dat een van de in de kwijting van de Rekenkamer voor 2006 geanalyseerde aspecten het tekort aan personeel was, gezien de hoeveelheid werk die deze EU-instelling moet verzetten.</p>
      <p sl="nl">In de voorgaande jaren was al opgemerkt dat de Rekenkamer te weinig functionarissen telde om volledig werkzaam te zijn en haar controlerende taken uit te voeren.</p>
      <p sl="nl">Hoewel er op dit gebied enige vordering is gemaakt, bestaat het tekort tot op de dag van vandaag. Het verslag van het Europees Parlement zelf onthult dat dit deels te wijten is aan de kloof tussen het geboden salaris en de hoge kosten van het levensonderhoud in Luxemburg, waar de Rekenkamer zetelt.</p>
      <p sl="nl">Wij weten zeker dat ook hier de gevolgen te merken zijn van het beleid van “prijsstabiliteit”, dat wil zeggen loonmatiging: meer exploitatie.</p>
    </intervention>
    <intervention id="2-975" speaker_id="33775" name="Jean-Pierre Audy" is_mep="True" mode="written">
      <p sl="nl">Ik heb vóór het verlenen van kwijting voor de uitvoering van de begroting van het Europees Economisch en Sociaal Comité (EESC) voor het begrotingsjaar 2006 gestemd, op basis van het verslag van de heer Lundgren dat het Parlement aanbeveelt de secretaris-generaal van het EESC kwijting te verlenen.</p>
      <p sl="nl">Zoals veel afgevaardigden verwelkom ik de ondertekening in december 2007 van een nieuwe overeenkomst voor administratieve samenwerking tussen het EESC en het Comité van de Regio’s (CvdR) voor de periode 2008–2014, omdat ik me ervan bewust ben dat een dergelijke samenwerking financieel gunstig zal zijn voor de Europese belastingbetaler. Op het gebied van controles achtte het EESC in zijn jaarlijkse activiteitenverslag het aantal in 2006 uitgevoerde controles ex post onvoldoende. Deze situatie lijkt echter te zijn verbeterd. Het is van cruciaal belang dat de uitgevoerde controles rigoureus zijn. We zouden blij moeten zijn met de persoonlijke garantie van de secretaris-generaal van het EESC inzake de efficiëntie en regelmaat van de controles ex ante en ex post.</p>
      <p sl="nl">Tegelijkertijd feliciteer ik, net als veel andere afgevaardigden, het EESC met het invoeren van een controlecommissie die uit drie EESC-leden bestaat, wier taken het nagaan van de onafhankelijkheid van de interne controledienst omvatten, alsmede de beoordeling van maatregelen die zijn genomen naar aanleiding van in de controleverslagen gedane aanbevelingen.</p>
    </intervention>
    <intervention id="2-973" speaker_id="33775" name="Jean-Pierre Audy" is_mep="True" mode="written">
      <p sl="nl">Ik heb vóór het verlenen van kwijting voor de uitvoering van de begroting van het Comité van de Regio’s voor het begrotingsjaar 2006 gestemd, op basis van het verslag van de heer Lundgren dat het Parlement aanbeveelt de secretaris-generaal van het Comité van de Regio’s kwijting te verlenen. Zoals veel afgevaardigden verwelkom ik de ondertekening in december 2007 van een nieuwe overeenkomst voor administratieve samenwerking tussen het EESC en het Comité van de Regio’s (CvdR) voor de periode 2008–2014, omdat ik me ervan bewust ben dat een dergelijke samenwerking financieel gunstig zal zijn voor de Europese belastingbetaler. De nieuwe overeenkomst houdt de belangrijkste terreinen (infrastructuren, IT en telecommunicatie, evenals vertaling, inclusief de productie van documenten) binnen de opdracht van de Gemeenschappelijke diensten, terwijl een beperkt aantal diensten wordt ontkoppeld (interne diensten, sociaal-medische dienst, de bibliotheek en prepress). Ik ben zeer verheugd over de uitkomst van de ongelukkige zaak van de reiskosten voor leden van het CvdR en de salarisovermakingen voor sommige functionarissen. Tot slot ben ik zeer verheugd over de toegenomen onafhankelijkheid en middelen van de financiële controledienst.</p>
    </intervention>
    <intervention id="2-971" speaker_id="33775" name="Jean-Pierre Audy" is_mep="True" mode="written">
      <p sl="nl">Ik heb vóór het verlenen van kwijting aan de Europese Ombudsman voor de uitvoering van de begroting van het budget voor het begrotingsjaar 2006 gestemd, op basis van het verslag van de heer Lundgren. Evenals veel afgevaardigden ben ik verbaasd dat de vastleggingskredieten van de Ombudsman gestaag zijn toegenomen van 4 438 653 euro naar 7 682 538 euro (+73 procent) en het aantal posten is gestegen van 31 tot 57 (+84 procent), terwijl het aantal klachten met 57 procent is toegenomen en het aantal geopende nieuwe onderzoeken van 253 naar 258 (+2 procent). Op het operationele niveau verwelkom ik de ondertekening van de nieuwe kadersamenwerkingsovereenkomst met het Parlement voor het verlenen van administratieve diensten en de aanstelling van de eerste secretaris-generaal van de Ombudsman op 1 augustus 2006. Het lijkt erop dat de efficiëntie van de controles op bepaalde terreinen zou kunnen worden verbeterd. Ik ben ook verbaasd over de wervingsproblemen die worden genoemd in het jaarrapport van de Ombudsman over 2006, vooral waar het gaat om gekwalificeerde advocaten, te wijten aan de twee achtereenvolgende uitbreidingsgolven (2004 en 2007), aan personeelsverloop en aan de moeite om kandidaten in Straatsburg op een tijdelijk contract aan te trekken en te behouden.</p>
    </intervention>
    <intervention id="2-969" speaker_id="33775" name="Jean-Pierre Audy" is_mep="True" mode="written">
      <p sl="nl">Ik heb vóór het verlenen van kwijting aan de Europese toezichthouder voor gegevensbescherming (ETGB) voor de uitvoering van zijn begroting voor het begrotingsjaar 2006 gestemd, op basis van het verslag van de heer Lundgren dat het Parlement aanbeveelt kwijting te verlenen. Net als veel andere afgevaardigden verwelkom ik het initiatief van de ETGB en de adjunct-toezichthouder om een jaarlijkse verklaring van hun financiële belangen te publiceren in een vorm die vergelijkbaar is met die van de leden van het Europees Parlement. Het is een goede zaak dat de overeenkomst over administratieve samenwerking tussen de secretarissen-generaal van de Commissie, het Parlement en de Raad, samen met de ETGB getekend op 7 december 2006, met ingang van 16 januari 2007 voor een periode van drie jaar is verlengd. Tot slot moeten we opmerken dat de procedures voor ex post-controle en het uitbrengen van definitieve adviezen door de ETGB goed gevorderd zijn en dat de ETGB besloten heeft een interne controlestructuur op te zetten die past bij zijn activiteiten en behoeften.</p>
    </intervention>
    <intervention id="2-967" speaker_id="33775" name="Jean-Pierre Audy" is_mep="True" mode="written">
      <p sl="nl">Ik heb vóór het verlenen van kwijting voor de uitvoering van de begroting van de Europese Stichting tot verbetering van de levens- en arbeidsomstandigheden voor het begrotingsjaar 2006 gestemd, op basis van het verslag van de heer Martin dat het Parlement aanbeveelt de directeur kwijting te verlenen. De kwijtingsprocedure dient te worden vereenvoudigd en gerationaliseerd voor satellietagentschappen, die in aantal zijn toegenomen (van acht in 2000 tot twintig in 2006) en die nu een totale begroting van ongeveer 1 miljard euro vertegenwoordigen. Ik steun de oproep aan de Commissie om elke vijf jaar een studie te presenteren naar de toegevoegde waarde van ieder bestaand agentschap en om niet te aarzelen een agentschap te sluiten in geval van een negatieve beoordeling van zijn toegevoegde waarde. Op vergelijkbare wijze zijn er dringend verbeteringen nodig in de interne controleprocedures van agentschappen; ik verwelkom de mogelijkheid van een gemeenschappelijke tuchtraad van de agentschappen. Ik ben verbaasd over het feit dat de Rekenkamer opnieuw hoge overdrachtspercentages in de uitvoering van de begroting van de Stichting heeft geconstateerd (43 procent voor huishoudelijke uitgaven en 45 procent voor beleidsuitgaven) en over de twijfels die de Rekenkamer heeft over de vraag of de Stichting aan de regel van de jaarperiodiciteit van de begroting voldoet.</p>
    </intervention>
    <intervention id="2-965" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb vóór het verlenen van kwijting aan de directeur van de Europese Stichting voor opleiding voor de uitvoering van haar begroting voor het begrotingsjaar 2006 gestemd, op basis van het verslag van mijn Oostenrijkse collega de heer Hans-Peter Martin, dat het Parlement aanbeveelt kwijting te verlenen. De kwijtingsprocedure dient te worden vereenvoudigd en gestroomlijnd voor de gedecentraliseerde agentschappen, die in aantal toenemen (van acht in 2000 tot twintig in 2006) en die een totale begroting van ongeveer 1 miljard euro vertegenwoordigen. Ik steun de oproep aan de Commissie om elke vijf jaar een studie te presenteren naar de toegevoegde waarde van ieder bestaand agentschap en om niet te aarzelen een agentschap te sluiten als de conclusie van de analyse is dat het niet nuttig is. De interne controleprocedures van de agentschappen moeten ook dringend worden verbeterd en ik steun de mogelijkheid van een gemeenschappelijke tuchtraad voor alle agentschappen. Ik ben verbaasd dat de Rekenkamer er geen melding van heeft gemaakt dat bij de betrouwbaarheidsverklaring van de directeur van de Stichting kanttekeningen zijn geplaatst.</p>
    </intervention>
    <intervention id="2-963" speaker_id="33775" name="Jean-Pierre Audy" is_mep="True" mode="written">
      <p sl="nl">Ik heb vóór het verlenen van kwijting aan de directeur van het Europees Centrum voor de ontwikkeling van de beroepsopleiding (CEDEFOP) voor de uitvoering van zijn begroting voor het begrotingsjaar 2006 gestemd, op basis van het verslag van mijn Oostenrijkse collega de heer Hans-Peter Martin, dat het Parlement aanbeveelt kwijting te verlenen. De kwijtingsprocedure dient te worden vereenvoudigd en gestroomlijnd voor de gedecentraliseerde agentschappen, die in aantal toenemen (van acht in 2000 tot twintig in 2006) en die een totale begroting van ongeveer 1 miljard euro vertegenwoordigen. Ik steun het verzoek aan de Commissie om elke vijf jaar een studie te presenteren naar de toegevoegde waarde van ieder bestaand agentschap en om niet te aarzelen een agentschap te sluiten als de conclusie van de analyse is dat het niet nuttig is. De interne controleprocedures van de agentschappen moeten ook dringend worden verbeterd en ik steun de mogelijkheid van een gemeenschappelijke tuchtraad voor alle agentschappen. Ik verwelkom het creëren van een kader voor samenwerking tussen het CEDEFOP en de Europese Stichting tot verbetering van de levens- en arbeidsomstandigheden teneinde ervoor te zorgen dat het beschikbare onderzoeksgeld op terreinen van gemeenschappelijk belang wordt besteed.</p>
    </intervention>
    <intervention id="2-961" speaker_id="33775" name="Jean-Pierre Audy" is_mep="True" mode="written">
      <p sl="nl">Ik heb vóór het verlenen van kwijting aan de directeur van het Vertaalbureau voor de organen van de Europese Unie voor de uitvoering van zijn begroting voor het begrotingsjaar 2006 gestemd, op basis van het verslag van mijn Oostenrijkse collega de heer Hans-Peter Martin, dat het Parlement aanbeveelt kwijting te verlenen. De kwijtingsprocedure dient te worden vereenvoudigd en gestroomlijnd voor de gedecentraliseerde agentschappen, die in aantal toenemen (van acht in 2000 tot twintig in 2006) en die een totale begroting van ongeveer 1 miljard euro vertegenwoordigen. Ik steun het verzoek aan de Commissie om elke vijf jaar een studie te presenteren naar de toegevoegde waarde van ieder bestaand agentschap en om niet te aarzelen een agentschap te sluiten als de conclusie van de analyse is dat het niet nuttig is. De interne controleprocedures van de agentschappen moeten ook dringend worden verbeterd en ik steun de mogelijkheid van een gemeenschappelijke tuchtraad voor alle agentschappen. Het is verbazend het door het Vertaalbureau vergaarde begrotingsoverschot van 16,9 miljoen euro in 2006 te zien en vast te stellen dat het Bureau in 2007 9,3 miljoen euro aan zijn opdrachtgevers moet terugbetalen. Een overschot van een dergelijke omvang laat zien dat de methode die het Bureau gebruikt om de prijzen van zijn vertalingen te bepalen niet nauwkeurig genoeg is.</p>
    </intervention>
    <intervention id="2-960" speaker_id="23894" name="Anna Záborská" is_mep="True" mode="written">
      <p sl="sk">Europa heeft meertaligheid nodig om te overleven. De eerste Richtlijn van de Europese Gemeenschap in 1958 verwijst naar meertaligheid. De Unie gebruikt niet slechts één of een paar talen naar keuze die de meerderheid van haar burgers mogelijk niet verstaan=t.</p>
      <p sl="sk">Vertalingen van wetgevende, politieke en bestuurlijke documenten stellen de Unie in staat haar wettelijke verplichtingen na te komen. Meertaligheid draagt bij aan het verbeteren van de transparantie, legitimiteit en efficiëntie van de Unie. De door het regime van meertaligheid opgelegde beperkingen hebben een positieve invloed op documenten, die conciezer zijn en binnen een gegeven tijdskader worden geproduceerd. Namens de Slowaakse taal (en degenen die haar gebruiken) roep ik op tot het nemen van de maatregelen die nodig zijn om het probleem op te lossen van het gebrek aan banen voor vertalers in de EU-instellingen die in de begroting voor 2009 moeten worden opgenomen.</p>
      <p sl="sk">Ik vraag het Europees Parlement zonder uitstel alle wetgevende, politieke en bestuurlijke documenten van deze zittingsperiode te vertalen en te blijven vertalen naar het Slowaaks en alle andere officiële talen van de Unie, zodat de burgers de politieke activiteiten van alle instellingen kunnen volgen, waarbij de woordelijke verslagen van de parlementaire debatten het belangrijkste zijn. Ik laat vastleggen dat ik een geschreven verklaring afleg ten gunste van het in stand houden van het regime van meertaligheid en ik doe een beroep op de Slowaakse vertalers en tolken om via hun talenkennis een bijdrage te leveren aan de meertaligheid van Europa.</p>
    </intervention>
    <intervention id="2-958" speaker_id="33775" name="Jean-Pierre Audy" is_mep="True" mode="written">
      <p sl="nl">Ik heb vóór het verlenen van kwijting aan de directeur van het Europees Centrum voor ziektepreventie en bestrijding voor de uitvoering van zijn begroting voor het begrotingsjaar 2006 gestemd, op basis van het verslag van mijn Oostenrijkse collega de heer Hans-Peter Martin, dat het Parlement aanbeveelt kwijting te verlenen. De kwijtingsprocedure dient te worden vereenvoudigd en gestroomlijnd voor de gedecentraliseerde agentschappen, die in aantal toenemen (van acht in 2000 tot twintig in 2006) en die een totale begroting van ongeveer 1 miljard euro vertegenwoordigen. Ik steun het verzoek aan de Commissie om elke vijf jaar een studie te presenteren naar de toegevoegde waarde van ieder bestaand agentschap en om niet te aarzelen een agentschap te sluiten als de conclusie van de analyse is dat het niet nuttig is. De interne controleprocedures van de agentschappen moeten ook dringend worden verbeterd en ik steun de mogelijkheid van een gemeenschappelijke tuchtraad voor alle agentschappen. Het is zorgwekkend dat het Centrum opnieuw wettelijke vastleggingen is aangegaan zonder voorafgaande begrotingsvastleggingen, wat tegen de financiële regelgeving indruist. Het Centrum dient de noodzakelijke maatregelen te nemen, inclusief maatregelen op het gebied van financieel management, om de vastleggings- en betalingsprocedures te verbeteren.</p>
    </intervention>
    <intervention id="2-956" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb vóór het verlenen van kwijting aan de directeur van het Europees Waarnemingscentrum voor drugs en drugsverslaving voor de uitvoering van zijn begroting voor het begrotingsjaar 2006 gestemd, op basis van het verslag van mijn Oostenrijkse collega de heer Hans-Peter Martin, dat het Parlement aanbeveelt kwijting te verlenen. De kwijtingsprocedure dient te worden vereenvoudigd en gestroomlijnd voor de gedecentraliseerde agentschappen, die in aantal toenemen (van acht in 2000 tot twintig in 2006) en die een totale begroting van ongeveer 1 miljard euro vertegenwoordigen. Ik steun het verzoek aan de Commissie om elke vijf jaar een studie te presenteren naar de toegevoegde waarde van ieder bestaand agentschap en om niet te aarzelen een agentschap te sluiten als de conclusie van de analyse is dat het niet nuttig is. De interne controleprocedures van de agentschappen moeten ook dringend worden verbeterd en ik steun de mogelijkheid van een gemeenschappelijke tuchtraad voor alle agentschappen. In het algemeen verwelkomen de leden van het Europees Parlement de inspanningen van het Waarnemingscentrum om de uitvoering van zijn begroting te verbeteren, ook al blijft het aantal kredietoverdrachten groot. Ik ben verheugd over de wens van het Waarnemingscentrum een evaluatie van zijn werkzaamheden in 2007 uit te voeren en over het feit dat er voor 2008 en 2009 een beheersplan wordt verwacht.</p>
    </intervention>
    <intervention id="2-954" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb vóór het verlenen van kwijting aan de directeur van het Bureau van de Europese Unie voor de grondrechten (voorheen het Europees Waarnemingscentrum voor racisme en vreemdelingenhaat) voor de uitvoering van zijn begroting voor het begrotingsjaar 2006 gestemd, op basis van het verslag van mijn Oostenrijkse collega de heer Hans-Peter Martin, dat het Parlement aanbeveelt kwijting te verlenen. De kwijtingsprocedure dient te worden vereenvoudigd en gestroomlijnd voor de gedecentraliseerde agentschappen, die in aantal toenemen (van acht in 2000 tot twintig in 2006) en die een totale begroting van ongeveer 1 miljard euro vertegenwoordigen. Ik steun het verzoek aan de Commissie om elke vijf jaar een studie te presenteren naar de toegevoegde waarde van ieder bestaand agentschap en om niet te aarzelen een agentschap te sluiten als de conclusie van de analyse is dat het niet nuttig is. De interne controleprocedures van de agentschappen moeten ook dringend worden verbeterd en ik steun de mogelijkheid van een gemeenschappelijke tuchtraad voor alle agentschappen. De jaarlijkse verslagen en rekeningen van het werkprogramma van het Bureau over 2006 en 2007 bevatten relatief weinig informatie over de uitvoering van de begroting, financiële informatie, risico’s, evaluatie en controle van het Bureau, dat de kwaliteit van de verstrekte informatie dient te verbeteren en zijn jaarlijkse activiteitenverslag op zijn website dient te publiceren.</p>
    </intervention>
    <intervention id="2-952" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb vóór het verlenen van kwijting aan de directeur van het Europees Bureau voor wederopbouw voor de uitvoering van zijn begroting voor het begrotingsjaar 2006 gestemd, op basis van het verslag van mijn Oostenrijkse collega de heer Hans-Peter Martin, dat het Parlement aanbeveelt kwijting te verlenen. De kwijtingsprocedure dient te worden vereenvoudigd en gestroomlijnd voor de gedecentraliseerde agentschappen, die in aantal toenemen (van acht in 2000 tot twintig in 2006) en die een totale begroting van ongeveer 1 miljard euro vertegenwoordigen. Ik steun het verzoek aan de Commissie om elke vijf jaar een studie te presenteren naar de toegevoegde waarde van ieder bestaand agentschap en om niet te aarzelen een agentschap te sluiten als de conclusie van de analyse is dat het niet nuttig is. De interne controleprocedures van de agentschappen moeten ook dringend worden verbeterd en ik steun de mogelijkheid van een gemeenschappelijke tuchtraad voor alle agentschappen. Ik ben verheugd over de rol van het Bureau bij het ontwikkelen en consolideren van de stabiliteit in de Balkanregio en bij het verstandige beheer van het programma CARDS. Het Bureau heeft zijn mandaat geheel vervuld en kan zijn activiteiten nu gaan afbouwen; dit is gepland voor het eind van 2008, met het doel het beheren van de bijstand aan Servië, Kosovo, Montenegro en de Voormalige Joegoslavische Republiek Macedonië over te dragen aan de vertegenwoordigingen van de Commissie in die landen.</p>
    </intervention>
    <intervention id="2-951" speaker_id="31123" name="Pedro Guerreiro" is_mep="True" mode="written">
      <p sl="nl">Dit bureau is opgezet na de aanval van de NAVO op het voormalige Joegoslavië en beheert de voornaamste “bijstandsprogramma’s” van de EU in de Balkan.</p>
      <p sl="nl">De doelstellingen van het Bureau zijn duidelijk en omvatten, zoals alleen maar te verwachten was, “hulp” bij “hervormingsprocessen” die leiden tot het creëren van instellingen en een “rechtsorde” naar het beeld van de EU zelf en overeenkomstig de ambities van de EU, namelijk door middel van het opzetten van een “markteconomie”, dat wil zeggen een kapitalistische economie.</p>
      <p sl="nl">Misschien stelt het EP, verwikkeld in de uitbreiding van de NAVO en de EU, “zich op het standpunt dat de Commissie, van zodra zij het beheer overneemt van het nieuwe instrument voor pretoetredingssteun (…), uiteindelijk bij de Raad een nieuwe taakomschrijving voor het Bureau moet indienen, daar dit – zoals overeengekomen – zijn werkzaamheden op de Balkan tegen eind 2008 moet beëindigen en moet worden omgevormd tot een echt Europees bureau voor buitenlandse operaties”. Het maakt verder duidelijk dat “de toekenning van een nieuwe taakomschrijving aan dit succesvolle bureau de meest doeltreffende manier zou zijn om bij externe operaties de nieuwe taken te kunnen uitvoeren” (…) “in gebieden die niet voor traditionele ontwikkelingshulp in aanmerking komen”.</p>
      <p sl="nl">Met andere woorden: de onaanvaardbare omvorming van dit bureau tot alweer een instrument ter ondersteuning van het EU-beleid van inmenging in andere regio’s van de wereld.</p>
    </intervention>
    <intervention id="2-949" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb vóór het verlenen van kwijting aan de directeur van het Europees Milieuagentschap voor de uitvoering van zijn begroting voor het begrotingsjaar 2006 gestemd, op basis van het verslag van mijn Oostenrijkse collega de heer Hans-Peter Martin, dat het Parlement aanbeveelt kwijting te verlenen. De kwijtingsprocedure dient te worden vereenvoudigd en gestroomlijnd voor de gedecentraliseerde agentschappen, die in aantal toenemen (van acht in 2000 tot twintig in 2006) en die een totale begroting van ongeveer 1 miljard euro vertegenwoordigen. Ik steun het verzoek aan de Commissie om elke vijf jaar een studie te presenteren naar de toegevoegde waarde van ieder bestaand agentschap en om niet te aarzelen een agentschap te sluiten als de conclusie van de analyse is dat het niet nuttig is. De interne controleprocedures van de agentschappen moeten ook dringend worden verbeterd en ik steun de mogelijkheid van een gemeenschappelijke tuchtraad voor alle agentschappen. Het is verbazingwekkend dat een aanzienlijke hoeveelheid begrotingskredieten voor beleidsactiviteiten volgens het verslag van het Europees Milieuagentschap is overgedragen naar het begrotingsjaar; dit veronderstelt dat het Agentschap zich niet aan het principe van jaarperiodiciteit van de begroting houdt. Er dient ook kritiek te worden geoefend op bepaalde tekortkomingen in het controlesysteem van het Agentschap, dat geen duidelijke scheiding heeft aangebracht tussen de functies van gesubdelegeerd ordonnateur en boekhouding.</p>
    </intervention>
    <intervention id="2-947" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb vóór het verlenen van kwijting aan de directeur van het Europees Agentschap voor de veiligheid en de gezondheid op het werk voor de uitvoering van zijn begroting voor het begrotingsjaar 2006 gestemd, op basis van het verslag van mijn Oostenrijkse collega de heer Hans-Peter Martin, dat het Parlement aanbeveelt kwijting te verlenen. De kwijtingsprocedure dient te worden vereenvoudigd en gestroomlijnd voor de gedecentraliseerde agentschappen, die in aantal toenemen (van acht in 2000 tot twintig in 2006) en die een totale begroting van ongeveer 1 miljard euro vertegenwoordigen. Ik steun het verzoek aan de Commissie om elke vijf jaar een studie te presenteren naar de toegevoegde waarde van ieder bestaand agentschap en om niet te aarzelen een agentschap te sluiten als de conclusie van de analyse is dat het niet nuttig is. De interne controleprocedures van de agentschappen moeten ook dringend worden verbeterd en ik steun de mogelijkheid van een gemeenschappelijke tuchtraad voor alle agentschappen. Ik feliciteer het Agentschap met zijn werk voor het verspreiden van preventiemethoden op het gebied van gezondheid en veiligheid op het werk in de EU. Niettemin betreur ik het feit dat het onvoldoende communiceert met de sociale autoriteiten van de lidstaten die zijn gespecialiseerd in gezondheid en veiligheid op het werk.</p>
    </intervention>
    <intervention id="2-945" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb vóór het verlenen van kwijting aan de directeur van het Europees Geneesmiddelenbureau voor de uitvoering van zijn begroting voor het begrotingsjaar 2006 gestemd, op basis van het verslag van mijn Oostenrijkse collega de heer Hans-Peter Martin, dat het Parlement aanbeveelt kwijting te verlenen. De kwijtingsprocedure dient te worden vereenvoudigd en gestroomlijnd voor de gedecentraliseerde agentschappen, die in aantal toenemen (van acht in 2000 tot twintig in 2006) en die een totale begroting van ongeveer 1 miljard euro vertegenwoordigen. Ik steun het verzoek aan de Commissie om elke vijf jaar een studie te presenteren naar de toegevoegde waarde van ieder bestaand agentschap en om niet te aarzelen een agentschap te sluiten als de conclusie van de analyse is dat het niet nuttig is. De interne controleprocedures van de agentschappen moeten ook dringend worden verbeterd en ik steun de mogelijkheid van een gemeenschappelijke tuchtraad voor alle agentschappen. Ik kan niet begrijpen dat het bestuur van het Europees Geneesmiddelenbureau bezorgd is dat de nieuwe taken die het krijgt toegewezen, onvoldoende worden gefinancierd. Sterker nog, de financiële situatie van het Agentschap lijkt uitstekend te zijn, met een laag gebruik van gelden (minder dan 60 procent) en aanzienlijke overschotten die met accumulaties te maken hebben, vergezeld van een subsidie van de Gemeenschap en de vergoedingen die ondernemingen betalen voor het handhaven van communautaire verkoopvergunningen voor medicijnen (met andere woorden, inkomsten van 119 miljoen euro in 2006 plus een subsidie van de Gemeenschap van 31 miljoen euro).</p>
    </intervention>
    <intervention id="2-943" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb vóór het verlenen van kwijting aan de directeur van de Europese Autoriteit voor voedselveiligheid voor de uitvoering van haar begroting voor het begrotingsjaar 2006 gestemd, op basis van het verslag van mijn Oostenrijkse collega de heer Hans-Peter Martin, dat het Parlement aanbeveelt kwijting te verlenen. De kwijtingsprocedure dient te worden vereenvoudigd en gestroomlijnd voor de gedecentraliseerde agentschappen, die in aantal toenemen (van acht in 2000 tot twintig in 2006) en die een totale begroting van ongeveer 1 miljard euro vertegenwoordigen. Ik steun het verzoek aan de Commissie om elke vijf jaar een studie te presenteren naar de toegevoegde waarde van ieder bestaand agentschap en om niet te aarzelen een agentschap te sluiten als de conclusie van de analyse is dat het niet nuttig is. De interne controleprocedures van de agentschappen moeten ook dringend worden verbeterd en ik steun de mogelijkheid van een gemeenschappelijke tuchtraad voor alle agentschappen. Ik vind het eigenaardig dat er onderbesteding van de begroting van de Autoriteit plaatsvindt, wat blijkbaar vooral komt door de problemen in verband met het beleid om in Parma hooggekwalificeerde wetenschappers te werven (slechts tweederde van de 250 banen waarin de Autoriteit voorziet, was aan het eind van 2006 vervuld), evenals gebrek aan samenhang in de boeken.</p>
    </intervention>
    <intervention id="2-941" speaker_id="33775" name="Jean-Pierre Audy" is_mep="True" mode="written">
      <p sl="nl">Ik heb vóór het verlenen van kwijting aan de directeur van het Europees Agentschap voor maritieme veiligheid voor de uitvoering van zijn begroting voor het begrotingsjaar 2006 gestemd, op basis van het verslag van mijn Oostenrijkse collega de heer Hans-Peter Martin, dat het Parlement aanbeveelt kwijting te verlenen. De kwijtingsprocedure dient te worden vereenvoudigd en gestroomlijnd voor de gedecentraliseerde agentschappen, die in aantal toenemen (van acht in 2000 tot twintig in 2006) en die een totale begroting van ongeveer 1 miljard euro vertegenwoordigen. Ik steun het verzoek aan de Commissie om elke vijf jaar een studie te presenteren naar de toegevoegde waarde van ieder bestaand agentschap en om niet te aarzelen een agentschap te sluiten als de conclusie van de analyse is dat het niet nuttig is. De interne controleprocedures van de agentschappen moeten ook dringend worden verbeterd en ik steun de mogelijkheid van een gemeenschappelijke tuchtraad voor alle agentschappen. Wat het Agentschap betreft, betreur ik het dat het gebruik van betalingskredieten voor maatregelen tegen verontreiniging op zee te laag is (67,7 procent), terwijl het Parlement dit type maatregelen in de context van de begrotingsprocedure in hoge mate heeft gesteund. Tot slot is het zorgwekkend dat het aantal kredietoverschrijvingen te hoog is, dat de planning van de personeelswerving onvoldoende is en de presentatie van de begroting incorrect.</p>
    </intervention>
    <intervention id="2-940" speaker_id="31123" name="Pedro Guerreiro" is_mep="True" mode="written">
      <p sl="pt">Het aantal agentschappen en andere organen van de Gemeenschap is de laatste jaren vermenigvuldigd – van het Verdrag van Nice tot wat bekend staat als het ontwerp-Verdrag van “Lissabon”. Gebaseerd op de meest uiteenlopende doelstellingen is hun doel voor het merendeel als een katalysator te fungeren voor het versterken van de in toenemende mate supranationale aard van de instellingen en beleidslijnen van de Europese Unie.</p>
      <p sl="pt">Over het algemeen worden ze opgezet om te “coördineren” of lidstaten te “helpen” op verschillende terreinen. Het aantal van deze agentschappen en lichamen is geleidelijk toegenomen: met betrekking tot de kwijtingsprocedure waren er acht in het jaar 2000 en meer dan twintig in 2006!</p>
      <p sl="pt">Hoewel niet uitputtend, geef ik hier een paar voorbeelden: het Europees Agentschap voor het beheer van de operationele samenwerking aan de buitengrenzen van de lidstaten van de Europese Unie (Frontex), het Europees Spoorwegbureau, het Europees Milieuagentschap, het Europees Bureau voor wederopbouw (de Balkan), de Europese Autoriteit voor voedselveiligheid, het Europees Agentschap voor maritieme veiligheid, het Europees Agentschap voor de veiligheid van de luchtvaart, …</p>
      <p sl="pt">Wat betreft de kwijting van deze agentschappen, heeft de Rekenkamer een algemene opmerking gemaakt over het feit dat zij nalaten zich bij hun activiteiten aan maatregelen te houden die zijn vastgelegd in het Financieel Reglement, de personeelsstatuten en de regels inzake openbare aanbestedingen, om maar een paar voorbeelden te noemen.</p>
    </intervention>
    <intervention id="2-938" speaker_id="33775" name="Jean-Pierre Audy" is_mep="True" mode="written">
      <p sl="nl">Ik heb vóór het verlenen van kwijting aan de directeur van het Europees Agentschap voor de veiligheid van de luchtvaart voor de uitvoering van zijn begroting voor het begrotingsjaar 2006 gestemd, op basis van het verslag van mijn Oostenrijkse collega de heer Hans-Peter Martin, dat het Parlement aanbeveelt kwijting te verlenen. De kwijtingsprocedure dient te worden vereenvoudigd en gestroomlijnd voor de gedecentraliseerde agentschappen, die in aantal toenemen (van acht in 2000 tot twintig in 2006) en die een totale begroting van ongeveer 1 miljard euro vertegenwoordigen. Ik steun het verzoek aan de Commissie om elke vijf jaar een studie te presenteren naar de toegevoegde waarde van ieder bestaand agentschap en om niet te aarzelen een agentschap te sluiten als de conclusie van de analyse is dat het niet nuttig is. De interne controleprocedures van de agentschappen moeten ook dringend worden verbeterd en ik steun de mogelijkheid van een gemeenschappelijke tuchtraad voor alle agentschappen. Het is nodig dat we de vergoedingsstructuur van het Europees Agentschap voor de veiligheid van de luchtvaart herzien om de kosten en inkomsten voor certificeringsactiviteiten in balans te brengen (inkomsten van 35 miljoen euro tegen kosten van 48 miljoen euro).</p>
    </intervention>
    <intervention id="2-936" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb vóór het verlenen van kwijting aan de directeur van het Europees Spoorwegbureau voor de uitvoering van zijn begroting voor het begrotingsjaar 2006 gestemd, op basis van het verslag van mijn Oostenrijkse collega de heer Hans-Peter Martin, dat het Parlement aanbeveelt kwijting te verlenen. De kwijtingsprocedure dient te worden vereenvoudigd en gestroomlijnd voor de gedecentraliseerde agentschappen, die in aantal toenemen (van acht in 2000 tot twintig in 2006) en die een totale begroting van ongeveer 1 miljard euro vertegenwoordigen. Ik steun het verzoek aan de Commissie om elke vijf jaar een studie te presenteren naar de toegevoegde waarde van ieder bestaand agentschap en om niet te aarzelen een agentschap te sluiten als de conclusie van de analyse is dat het niet nuttig is. De interne controleprocedures van de agentschappen moeten ook dringend worden verbeterd en ik steun de mogelijkheid van een gemeenschappelijke tuchtraad voor alle agentschappen. Met betrekking tot het functioneren van het Europees Spoorwegbureau is het betreurenswaardig zeer significante kredietoverdrachten te constateren (85 procent van de beleidsuitgaven) en wij dienen het feit te verwelkomen dat het Bureau heeft besloten de 24 internecontrolenormen in te voeren die de Commissie voor 2008 heeft vastgesteld, evenals zijn besluit een aanbestedingsmedewerker aan te stellen om deze functie te versnellen en betrouwbaar te maken, naast een interne auditor.</p>
    </intervention>
    <intervention id="2-934" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb vóór het verlenen van kwijting aan de directeur van het Europees Agentschap voor netwerk- en informatiebeveiliging de uitvoering van zijn begroting voor het begrotingsjaar 2006 gestemd, op basis van het verslag van mijn Oostenrijkse collega de heer Hans-Peter Martin, dat het Parlement aanbeveelt kwijting te verlenen. De kwijtingsprocedure dient te worden vereenvoudigd en gestroomlijnd voor de gedecentraliseerde agentschappen, die in aantal toenemen (van acht in 2000 tot twintig in 2006) en die een totale begroting van ongeveer 1 miljard euro vertegenwoordigen. Ik steun het verzoek aan de Commissie om elke vijf jaar een studie te presenteren naar de toegevoegde waarde van ieder bestaand agentschap en om niet te aarzelen een agentschap te sluiten als de conclusie van de analyse is dat het niet nuttig is. Met betrekking tot het Europees Agentschap voor netwerk- en informatiebeveiliging zou ik willen zeggen dat ik het niet eens ben met het Europees Parlement, dat het voorstel van de Commissie verwerpt om de verantwoordelijkheden van het Agentschap over te dragen aan een nieuwe Europese Autoriteit voor telecom-marketing, wier taken er vanaf 2010 uit zouden bestaan ervoor te zorgen dat de nationale regelgevers als een efficiënt team werken op basis van gemeenschappelijke uitgangspunten, adviezen uit te brengen en medewerking te verlenen bij het opstellen van de internemarktmaatregelen van de Commissie voor de telecommunicatiesector.</p>
    </intervention>
    <intervention id="2-933" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb vóór het verlenen van kwijting aan de directeur van het Europees Agentschap voor het beheer van de operationele samenwerking aan de buitengrenzen (Frontex) voor de uitvoering van zijn begroting voor het begrotingsjaar 2006 gestemd, op basis van het verslag van mijn Oostenrijkse collega de heer Hans-Peter Martin, dat het Parlement aanbeveelt kwijting te verlenen. De kwijtingsprocedure dient te worden vereenvoudigd en gestroomlijnd voor de gedecentraliseerde agentschappen, die in aantal toenemen (van acht in 2000 tot twintig in 2006) en die een totale begroting van ongeveer 1 miljard euro vertegenwoordigen. Ik steun het verzoek aan de Commissie om elke vijf jaar een studie te presenteren naar de toegevoegde waarde van ieder bestaand agentschap en om niet te aarzelen een agentschap te sluiten als de conclusie van de analyse is dat het niet nuttig is. De interne controleprocedures van de agentschappen moeten ook dringend worden verbeterd en ik steun de mogelijkheid van een gemeenschappelijke tuchtraad voor alle agentschappen. Wat Frontex betreft, is het niet correct dat het Agentschap pas vanaf 1 oktober 2006 volledige financiële autonomie kreeg en dat vóór die datum voor alle huishoudelijke uitgaven de goedkeuring van de Commissie in Brussel nodig was. Ik feliciteer het Agentschap met zijn werk, ondanks onvoldoende middelen, en ik hoop dat deze in de toekomst aanzienlijk zullen toenemen.</p>
    </intervention>
    <intervention id="2-237" speaker_id="31123" name="Pedro Guerreiro" is_mep="True" mode="written">
      <p sl="nl">Onder andere mogelijke relevante overwegingen over de kwijting voor de begroting van dit Agentschap zou opgemerkt moeten worden dat er aan het eind van 2006 aanzienlijke bedragen over zijn, en wat meer is, dat er in datzelfde jaar twee corrigerende begrotingen zijn goedgekeurd die tot doel hadden de begroting van het Agentschap te verhogen.</p>
      <p sl="nl">Na deze corrigerende begrotingen nam het budget van het Agentschap toe tot 19,2 miljoen euro. Maar aan het eind van 2006 had het, volgens de boeken van het Agentschap zelf, 14,3 miljoen euro aan kasmiddelen!</p>
      <p sl="nl">Er zijn ook wat onregelmatigheden met betrekking tot het personeelsbeheer opgemerkt, namelijk op het gebied van wervingscriteria en -procedures die niet overeenstemden met de algemene bepalingen van het statuut van de ambtenaren van de EU-instellingen (in feite is dit een steeds terugkerende situatie in de kwijting voor de begroting van de verschillende agentschappen van de Gemeenschap, waarin verschillende kritische opmerkingen zijn gemaakt over het niet voldoen aan de statuten van de ambtenaren).</p>
      <p sl="nl">De politieke wens om voortgang te maken met de communautarisering van het “grensbeheer” op EU-niveau en Frontex op te zetten – waar wij uiteraard tegen zijn – is zo groot, dat er voor financiële middelen is gezorgd die de bewezen capaciteit te boven gaan. Wat voor mij aanleiding is op te merken dat het in 2006 beslist een geval was van het paard achter de wagen spannen …</p>
    </intervention>
    <intervention id="2-238" speaker_id="28255" name="Andreas Mölzer" is_mep="True" mode="written">
      <p sl="de">Al sinds het begin van de EU hebben we geworsteld om de verspilling en het misbruik van geld onder controle te krijgen. Het is tijd dat het gevecht tegen corruptie op het hoogste niveau eindelijk begint, op zo’n manier dat er daadwerkelijk wordt geëist dat ten onrechte uitbetaalde bedragen worden terugbetaald, en we moeten kansen om geld te besparen optimaal benutten. Dit zou bijvoorbeeld ook betekenen dat we onszelf beperken tot één locatie voor het Parlement en dat de EU-agentschappen hun financiële middelen verstandiger gebruiken. We keuren de verdubbeling van sommige dingen goed, zoals het Bureau voor de grondrechten, terwijl er tegelijkertijd belangrijke agentschappen zoals Frontex worden uitgehongerd. We kunnen niet goedvinden dat dit doorgaat.</p>
    </intervention>
    <intervention id="2-931" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb vóór het verlenen van kwijting aan de directeur van Eurojust voor de uitvoering van zijn begroting voor het begrotingsjaar 2006 gestemd, op basis van het verslag van mijn Oostenrijkse collega de heer Hans-Peter Martin, dat het Parlement aanbeveelt kwijting te verlenen. De kwijtingsprocedure dient te worden vereenvoudigd en gestroomlijnd voor de gedecentraliseerde agentschappen, die in aantal toenemen (van acht in 2000 tot twintig in 2006) en die een totale begroting van ongeveer 1 miljard euro vertegenwoordigen. Ik steun het verzoek aan de Commissie om elke vijf jaar een studie te presenteren naar de toegevoegde waarde van ieder bestaand agentschap en om niet te aarzelen een agentschap te sluiten als de conclusie van de analyse is dat het niet nuttig is. De interne controleprocedures van de agentschappen moeten ook dringend worden verbeterd en ik steun de mogelijkheid van een gemeenschappelijke tuchtraad voor alle agentschappen. Wat betreft Eurojust, ben ik verbaasd over de problemen in verband met het negeren van het beginsel van de scheiding van taken van de ordonnateur en de financiële controleur en over het feit dat de samenwerking met het Europees Bureau voor fraudebestrijding (OLAF) nog zo veel te wensen overlaat.</p>
    </intervention>
    <intervention id="2-929" speaker_id="33775" name="Jean-Pierre Audy" is_mep="True" mode="written">
      <p sl="nl">Ik heb vóór het verlenen van kwijting aan de directeur van de Europese Politieacademie (EPA) voor de uitvoering van haar begroting voor het begrotingsjaar 2006 gestemd, op basis van het verslag van mijn Oostenrijkse collega de heer Hans-Peter Martin, dat het Parlement aanbeveelt kwijting te verlenen. De kwijtingsprocedure dient te worden vereenvoudigd en gestroomlijnd voor de gedecentraliseerde agentschappen, die in aantal toenemen (van acht in 2000 tot twintig in 2006) en die een totale begroting van ongeveer 1 miljard euro vertegenwoordigen. Ik steun het verzoek aan de Commissie om elke vijf jaar een studie te presenteren naar de toegevoegde waarde van ieder bestaand agentschap en om niet te aarzelen een agentschap te sluiten als de conclusie van de analyse is dat het niet nuttig is. Op vergelijkbare wijze zijn er dringend verbeteringen nodig in de interne controleprocedures van agentschappen; ik verwelkom de mogelijkheid van een gemeenschappelijke tuchtraad van de agentschappen. Rekening houdend met de redenen die de Academie opgeeft, met name dat het voor dit nieuwe lichaam van de Gemeenschap moeilijk was direct te voldoen aan de beginselen van het Financieel Reglement en dat er sindsdien controlesystemen zijn aangebracht, zou het normaal zijn dat dit lichaam uiterlijk in juni 2008 geheel aan de bepalingen van het Financieel Reglement voldoet.</p>
    </intervention>
    <intervention id="2-927" speaker_id="33775" name="Jean-Pierre Audy" is_mep="True" mode="written">
      <p sl="nl">Ik heb vóór het verlenen van kwijting aan de Commissie voor de uitvoering van de begroting van het 6e, 7e, 8e en 9e Europees Ontwikkelingsfonds (EOF) voor het begrotingsjaar 2006 gestemd, op basis van het verslag dat het Parlement aanbeveelt kwijting te verlenen dat is opgesteld door de heer Fjellner, die het zeer goede werk heeft overgenomen van de heer Stubb, die tot minister is benoemd in de Finse regering.</p>
      <p sl="nl">Zoals veel Parlementsleden betreur ik het dat het EOF niet is opgenomen in de begroting onder het financieel perspectief 2007–2013; het opnemen van de begroting dient met voorrang te worden nagestreefd voor het financiële meerjarenkader na 2013. Intussen moeten de procedures voor het beheer van het EOF worden vereenvoudigd, in het bijzonder door het mogelijk te maken eerdere EOF’s zo snel mogelijk af te sluiten en door hun financiële regels te standaardiseren. Met het begin van een tiende EOF in 2008 zijn er niet minder dan vier EOF’s die de Commissie tegelijkertijd moet beheren.</p>
      <p sl="nl">Ten slotte ben ik verbaasd over het bedrag van 10,3 miljard euro aan “nog betaalbaar te stellen verplichtingen”, dat 25 procent bedraagt van het totaal aan verplichtingen, en het is van groot belang dat de Commissie deze bedragen nog drastischer terugdringt, met name oude en slapende verplichtingen.</p>
    </intervention>
    <intervention id="2-925" speaker_id="33775" name="Jean-Pierre Audy" is_mep="True" mode="written">
      <p sl="nl">Ik heb vóór het verlenen van kwijting aan de directeur van de Europese GNSS-toezichtautoriteit voor de uitvoering van de begroting voor het begrotingsjaar 2006 gestemd, op basis van het verslag van de heer Martin, dat het Parlement aanbeveelt kwijting te verlenen. De kwijtingsprocedure dient te worden vereenvoudigd en gerationaliseerd voor satellietagentschappen, die in aantal zijn toegenomen (van acht in 2000 tot twintig in 2006) en die nu een totale begroting van ongeveer 1 miljard euro vertegenwoordigen. Ik steun de oproep aan de Commissie om elke vijf jaar een studie te presenteren naar de toegevoegde waarde van ieder bestaand agentschap en om niet te aarzelen een agentschap te sluiten in geval van een negatieve beoordeling van zijn toegevoegde waarde. Op vergelijkbare wijze zijn er dringend verbeteringen nodig in de interne controleprocedures van agentschappen; ik verwelkom de mogelijkheid van een gemeenschappelijke tuchtraad van de agentschappen. Aangaande de Europese GNSS-toezichtautoriteit (wereldwijd satellietnavigatiesysteem) dient te worden opgemerkt dat de Autoriteit sinds 1 januari 2007 de eigenaar is van de tastbare en niet-tastbare activa van het Galileoprogramma, dat voor honderd procent openbaar zal worden gefinancierd en derhalve aan bijzonder nauwkeurig onderzoek moet worden onderworpen.</p>
    </intervention>
  </section>
  <section id="creitem47" title="9. Rectificaties stemgedrag/Voorgenomen stemgedrag: zie notulen"/>
  <section id="creitem48" title="10. Goedkeuring van de notulen van de vorige vergadering: zie notulen"/>
  <section id="creitem49" title="11. Stijging van de prijzen van voedingsmiddelen in de Europese Unie en in de ontwikkelingslanden (debat)">
    <intervention id="2-244" speaker_id="1838" name="De Voorzitter" is_mep="True" mode="spoken">
      <p sl="nl">Aan de orde zijn de verklaringen van de Raad en de Commissie over de stijging van de prijzen van voedingsmiddelen in de EU en in de ontwikkelingslanden.</p>
    </intervention>
    <intervention id="2-245" speaker_id="photo_generic" name="Louis Michel" is_mep="True" mode="spoken">
      <p sl="fr">lid van de Commissie . Mijnheer de Voorzitter, dames en heren, de dramatische stijging van de voedselprijzen sinds het begin van dit jaar heeft een wereldwijd bewustzijn van de mondiale voedselcrisis teweeggebracht.</p>
      <p sl="fr">Over een paar uur zal er in Londen een vergadering beginnen die de voornaamste partijen bij elkaar brengt die bij de voedselhulp betrokken zijn. Begin mei zal er een internationale conferentie worden gehouden met als onderwerp “Naar een groene revolutie in Afrika”. Alle politieke spelers, operatoren en deskundigen in deze sector zijn nu gemobiliseerd. We zien nu al een aantal jaren een gestage toename van de voedselprijzen in de wereld.</p>
      <p sl="fr">Sinds 2000 is de tarweprijs in dollars verdrievoudigd en zijn de prijzen van rijst en maïs verdubbeld. Het begin van 2008 heeft een stijging van nog eens twintig procent gebracht; dit leidde in onze geïndustrialiseerde landen tot zorgen over de koopkracht en in ontwikkelingslanden tot het risico van hongersnood voor hele bevolkingen. Wanneer je van minder dan een dollar per dag leeft en je het grootste deel van je inkomen aan eten uitgeeft, zijn deze stijgingen heel eenvoudig onhoudbaar.</p>
      <p sl="fr">Dit feit ligt ten grondslag aan de voedselprotesten die de afgelopen weken overal ter wereld hebben plaatsgevonden: in Haïti, Mexico, Egypte, Marokko, Kameroen, Senegal, Ivoorkust, Guinee, Mauretanië, Ethiopië, Oezbekistan, Jemen, de Filipijnen, Thailand en Indonesië. Onderzoeken tonen aan dat het tijdperk van goedkoop voedsel op de internationale markt voorbij is. We zullen niet meemaken dat de voedselprijzen naar hun vroegere niveau teruggaan en als er niet snel maatregelen worden genomen, zou de situatie nog onstabieler kunnen worden.</p>
      <p sl="fr">Het huidige klimaat van pijlsnel omhoog schietende voedselprijzen is een ernstige dreiging als het gaat om de politieke, financiële en sociale destabilisatie in veel landen over de hele wereld, dus we moeten snel reageren. Dit gaat de capaciteit van de Europese Commissie of zelfs de Europese Unie ver te boven. De hele internationale gemeenschap moet handelen.</p>
      <p sl="fr">Bij het kijken naar mogelijke oplossingen hebben we twee hoofdmogelijkheden aangewezen. Ten eerste moeten we levens redden en reageren op de sociale crises die zijn ontstaan door de snelle prijsstijgingen, in sommige gevallen verergerd door de nationale politieke situatie. Ten tweede hebben we duidelijk een strategie op de middellange en de lange termijn nodig. Het is evident dat de grootste fout het bieden van een humanitaire oplossing in de vorm van voedselhulp voor een structureel probleem als voedselzekerheid zou zijn. Ongetwijfeld zou dit op de korte termijn het geweten van sommige mensen sussen, maar noodvoedselhulp is niet genoeg om een structureel probleem aan te pakken.</p>
      <p sl="fr">Dus op korte termijn is het duidelijk nodig – naast maatregelen op landelijk niveau die gericht zijn op betere beheersing van de voedselprijzen – tegemoet te komen aan de behoeften van de kwetsbaarste bevolkingen die in echte humanitaire nood verkeren. Daarom moeten we aanvullende humanitaire noodhulp mobiliseren om de capaciteit van ECHO te vergroten om noodvoedselhulp te verstrekken.</p>
      <p sl="fr">Maar dit is geen gewone voedselcrisis. Dit is een koopkrachtcrisis die vooral de armsten treft die niet langer eten kunnen kopen. Daarom moet onze reactie ook gebaseerd zijn op andere vormen van voedselhulp, die bijvoorbeeld zijn bedoeld om de negatieve effecten op ondervoeding van kinderen tegen te gaan en de koopkracht van de kwetsbaarste huishoudens te ondersteunen. We moeten ook de snelle groei van het lokale landbouwaanbod bevorderen door de lokale boeren toegang te geven tot agrarische productiemiddelen, zaad en mest.</p>
      <p sl="fr">Met het oog op de omvang van de crisis en haar waarschijnlijke duur is het absoluut cruciaal dat de Europese Unie zich ook inzet voor een benadering op de middellange termijn die steun geeft aan het socialebeschermingsbeleid in de landen die het meeste risico lopen, met name in Afrika.</p>
      <p sl="fr">Op de lange en middellange termijn is de enige goede reactie dat we alles doen wat in onze macht ligt om het landbouwaanbod veilig te stellen. De productie moet wereldwijd toenemen om de internationale vraag bij te houden, al moet dit niet worden overgelaten aan de voornaamste exporterende landen. De Europese Unie heeft hiertoe al concrete maatregelen genomen. De braaklegging is bevroren, de melkquota zijn verhoogd en het douanerecht op graanproducten is afgeschaft.</p>
      <p sl="fr">Afrika dient zijn deel te doen, met onze hulp, en een groene revolutie te beginnen, zodat het zijn algemene afhankelijkheid van de internationale markt kan verminderen. De Afrikaanse landbouw is op dit moment de minst productieve ter wereld, maar hij heeft een enorm ontwikkelingspotentieel, op voorwaarde dat beleid wordt gehandhaafd dat familiebedrijfjes begunstigt en dat er prioriteit wordt gegeven aan investeringen, het vergroten van de productiviteit en het vergemakkelijken van de toegang van boeren tot landelijke en regionale markten.</p>
      <p sl="fr">De Commissie is al bezig van deze aanpak een kernprioriteit te maken. Wij waren de eersten die het belang van landbouw in het ontwikkelingsbeleid benadrukten, lang voordat andere internationale spelers dat deden. We hebben onze eigen programma’s geëvalueerd op basis van die van de Afrikaanse Unie en voorgesteld de Europese hulp voor landbouw en plattelandsontwikkeling op één lijn te brengen met het landbouwontwikkelingsprogramma van de Afrikaanse Unie dat in juni 2007 is onthuld.</p>
      <p sl="fr">Bij het programmeren van het 10e Europees Ontwikkelingsfonds hebben we ervoor gezorgd dat de plattelandsontwikkelingssector als geheel een verdubbeling van de steun zou zien – 650 miljoen euro voor het 9e EOF, 1.250 miljoen voor het 10e EOF. Dat was niet gemakkelijk, omdat het zoals u weet aan de ontwikkelingspartners is de sectoren te kiezen waar de hulp zal worden geconcentreerd. Dit is een significante toename, een absolute stijging van honderd procent, hoewel ze zich niet laat vertalen naar een procentuele toename van het bedrag dat wordt gereserveerd voor landbouw en plattelandsontwikkeling. Het beschikbare geldbedrag is verdubbeld, maar het percentage van het Europees Ontwikkelingsfonds blijft min of meer hetzelfde.</p>
      <p sl="fr">In deze context stellen wij met voldoening vast dat de donorengemeenschap hernieuwde belangstelling toont voor de landbouwsector, die de laatste 25 jaar genegeerd is. De Commissie in haar geheel en in het bijzonder ik zelf als Commissaris die verantwoordelijk is voor Ontwikkeling en humanitaire hulp, zijn ons maar al te bewust van het politieke belang van de huidige crisis. Ik was in de gelegenheid hierover met de secretaris-generaal van de Verenigde Naties te spreken bij de laatste vergadering van de Africa MDG Steering Group, vorige maand in New York. Ik heb het ook besproken met de voorzitter van de Commissie van de Afrikaanse Unie, de heer Ping. Tijdens deze vergadering heb ik de uitdrukking “humanitaire tsunami” gebezigd, omdat ik het nodig vond de politieke leiders met een schok tot actie te bewegen, in plaats van gewoon te praten en beloften te doen.</p>
      <p sl="fr">De oorzaken van de crisis zijn divers en gecompliceerd, al moeten we ervoor waken ons in de details te verliezen. De vraag is toegenomen, met name in Azië, door de verbeterde levensstandaard van veel mensen die zich nu kunnen veroorloven meer en beter te eten. Dan is er de stijging van de olieprijzen, die een direct effect heeft op de kosten van transport en kunstmest. Voeg hier nog de problemen aan de aanbodkant aan toe die worden veroorzaakt door het effect van de klimaatverandering, en dan zien we een aantal van de ingrediënten van de huidige crisis.</p>
      <p sl="fr">Wat doet de Commissie? Ze werkt aan een langetermijnstrategie, waarvan ik al eerder zei dat ze cruciaal is. Het zal echter twee jaar duren voordat we de resultaten in de praktijk zien. Het vergroten van de landbouwproductie is geen kwestie van eenvoudig de kraan open draaien, dus we kijken ook naar de korte termijn en naar noodhulp. In maart jongstleden hebben we besloten nog 160 miljoen euro voedselhulp te geven; zojuist hebben we besloten 57 miljoen extra vrij te geven die waren begroot voor 2008, maar die veel eerder in het jaar beschikbaar zullen worden gesteld. We zullen 60 miljoen aan nieuw geld mobiliseren, dat ofwel uit een herschikking van rubriek 4 zal komen, ofwel uit een verzoek aan het Parlement om de noodreserve aan te spreken.</p>
      <p sl="fr">Ten slotte zou ik erop willen wijzen dat de Commissie deze situatie nauwlettend zal blijven volgen en klaarstaat om, al naar gelang de behoeften zich ontwikkelen, aanvullende financiering te overwegen indien noodzakelijk.</p>
    </intervention>
    <intervention id="2-246" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad . – Allereerst zou ik me bij de afgevaardigden willen verontschuldigen voor mijn late binnenkomst. Ik was zojuist bij een vergadering met de Conferentie van commissievoorzitters en ik dank u dat u het debat zo hebt geregeld dat ik nu kan spreken.</p>
      <p sl="sl">De Europese Unie is zeer bezorgd over de stijging van de prijzen van landbouwproducten, die niet alleen in de Europese Unie een probleem wordt, maar ook elders in de wereld. Wij zijn ons bewust van de ernst en omvang van de potentiële gevolgen, in het bijzonder voor de armste landen van de wereld.</p>
      <p sl="sl">Waar liggen de oorzaken van dit probleem? Aan de kant van het aanbod is de prijsstijging voornamelijk te wijten aan het achterblijven van de opbrengsten, deels ten gevolge van de klimaatverandering, vooral waar het om graanproducten gaat, en de hogere productiekosten. Aan de andere kant doen de groei van de wereldbevolking en de snelle ontwikkeling van een aantal grote landen, zoals China, India en Brazilië, de vraag toenemen. Toegenomen koopkracht en een hogere levensstandaard in deze landen leiden tot veranderingen in de eetgewoonten. De toenemende vraag naar vlees en zuivelproducten heeft een indirect effect op de prijzen van voedergraan.</p>
      <p sl="sl">Sommige, of liever gezegd veel mensen noemen ook de zich uitbreidende markt voor biobrandstoffen en de daarmee gepaard gaande vraag naar landbouwproducten voor non-foodgebruik als een reden. Precies om deze reden proberen wij in de Europese Unie door middel van speciaal voor dit doel opgerichte werkgroepen heldere duurzaamheidscriteria op te stellen die de duurzame productie van biobrandstoffen met een minimaal effect op factoren als de voedselprijzen zullen vergemakkelijken.</p>
      <p sl="sl">Aangezien de redenen die voor de hogere voedselprijzen worden aangevoerd, zowel aan de vraag- als aan de aanbodkant structureel van aard zijn, valt te verwachten dat de prijzen en prijsstijgingen ook op de lange termijn op een hoger niveau zullen blijven dan dat waaraan we de afgelopen tien jaar gewend waren geraakt. Op mondiaal niveau heeft de stijging van de voedselprijzen een bijzonder kwalijk effect op landen waar landbouwproducten en voedsel een significant deel van de import uitmaken. Deze kwestie is vooral urgent in landen met lage en gemiddelde bruto binnenlandse producten en minder concurrentiegerichte structuren op het gebied van de productie van en handel in voedingsmiddelen.</p>
      <p sl="sl">Om de voorziening van basale voedingsmiddelen veilig te stellen is het onder andere noodzakelijk de landbouwproductie in armere landen te stimuleren. Tegelijkertijd moeten rijkere landen worden aangemoedigd subsidies voor ontwikkelingshulp aan de armste landen te verlenen en zich actiever met humanitaire organisaties te gaan bezighouden.</p>
      <p sl="sl">De Europese Unie streeft op diverse manieren naar het beteugelen van de stijgende voedselprijzen. Het doel van de recente hervormingen van het gemeenschappelijk landbouwbeleid was de Europese landbouw duurzamer en meer marktgeoriënteerd te maken. De Europese Unie heeft de braakleggingseis voor 2008 al goedgekeurd en zodoende de hoeveelheid bouwland bestemd voor de voedselproductie in de Europese Unie doen toenemen. De definitieve afschaffing van deze verplichting en de intrekking van energiegewaspremies zijn ook voorgesteld als deel van de herziening van het gemeenschappelijk landbouwbeleid.</p>
      <p sl="sl">Ook inspanningen om onderzoek te bevorderen dat de weg vrijmaakt voor productie van biobrandstoffen van de tweede generatie zijn belangrijk. Voor de productie hiervan zouden bijproducten zoals stro, schaafsel en afval in het algemeen worden gebruikt.</p>
      <p sl="sl">Als aanvulling is de EU bereid de exportsubsidies in 2013 op te heffen. In elk geval is de kwestie van de instabiliteit van de landbouwmarkten bezig een van de grootste uitdagingen te worden waarmee de landbouw en het landbouwbeleid van de Europese Unie te maken krijgen.</p>
      <p sl="sl">Met het oog op de omvang van de mogelijke gevolgen heeft de Raad Landbouw en visserij van de Europese Unie de kwestie van de hoge prijzen besproken tijdens zijn vergadering in april. Het is zeer waarschijnlijk dat hij dit op toekomstige vergaderingen verder zal bespreken en ministers zullen het probleem ook bespreken in andere Raadsformaties.</p>
      <p sl="sl">Internationale organisaties als de Voedsel- en landbouworganisatie (FAO), het Internationaal fonds voor landbouwontwikkeling, het Wereldvoedselprogramma en andere organisaties zetten zich ook actief in om de stijging van de voedselprijzen te beteugelen. Het Sloveense voorzitterschap zal deelnemen aan de internationale conferentie over wereldvoedselzekerheid en de uitdagingen van de klimaatverandering en bio-energie die begin juni in Rome zal worden gehouden onder de auspiciën van de FAO.</p>
      <p sl="sl">Ter afsluiting: de stijging van de voedselprijzen is een wereldwijd probleem en moet derhalve worden aangepakt met gepaste aandacht en met verhoogde krachtsinspanning op alle gerelateerde terreinen. Ons doel is het herstellen van de marktprijsstabiliteit.</p>
      <a text="(Applaus)"/>
    </intervention>
    <intervention id="2-247" speaker_id="4342" name="Joseph Daul" is_mep="True" mode="spoken">
      <p sl="fr">namens de PPE-DE-Fractie. − Mijnheer de Voorzitter, fungerend voorzitter van de Raad, commissaris, ik verwelkom uw verslag. U hebt absoluut gelijk, in het bijzonder met betrekking tot Afrika. De PPE-DE-Fractie is zeer bezorgd over het voedseltekort dat talrijke arme landen overal ter wereld treft, maar ook over de significante stijging van de kosten van de boodschappenmand van de consument in Europa. We horen hier niet genoeg over.</p>
      <p sl="fr">Allereerst roept de voedselcrisis om noodmaatregelen om verhongerende bevolkingen te helpen. In dit opzicht ben ik verheugd over het vrijmaken van middelen voor het Wereldvoedselprogramma. Deze maatregelen, hoe positief ook, zullen slechts tijdelijke verlichting van het probleem opleveren. In werkelijkheid is het de landbouw van de wereld die in al zijn onderdelen structureel moet worden hervormd. De voedselcrisis is een kans om diepgaand te discussiëren over de gewenste plaats van voedsel en landbouw in de wereldeconomie en in de Europese economie.</p>
      <p sl="fr">Vandaag de dag is Europa zich er meer dan ooit van bewust dat het de landbouw nodig heeft om zijn voedselzekerheid te garanderen. Om tegemoet te komen aan de groeiende vraag van economieën in opkomst moeten we de landbouwontwikkeling van deze landen stimuleren. De voornaamste uitdaging voor arme landen is zelfvoorziening op het gebied van voedsel; daarom moeten we hen helpen bij het opzetten van een economisch levensvatbare landbouw.</p>
      <p sl="fr">Het bevriezen van de Europese productie is niet langer een geschikt middel, zoals u opmerkte. Als we naar het aantal consumptiedagen kijken, is de graanreserve van de EU sinds 2005 gehalveerd en zou hij in een crisis maar een maand meegaan. Import zou niet genoeg zijn, omdat veel derde landen de neiging hebben hun productie voor de binnenlandse markt te bewaren. Daar hebben ze gelijk in. Basisproducten zijn het voorwerp van speculatie geworden. Een ton tarwe kan herhaaldelijk worden verkocht voordat hij bij de molen komt.</p>
      <p sl="fr">Veel mensen denken dat biobrandstoffen de schuld van de huidige voedselcrisis zijn. Dit is verre van waar. Zij vertegenwoordigen slechts twee procent van de huidige landbouwproductie in Europa. Wat ik zou willen zeggen is dat ik de lobby ten gunste van biobrandstoffen niet wil verdedigen, maar we moeten niet direct opgeven. We moeten aan die twee procent vasthouden, zodat Europa ook betrokken is bij de ontwikkeling van biobrandstoffen in de toekomst.</p>
      <p sl="fr">We moeten ons wenden tot plantenvariëteiten die bestand zijn tegen de nieuwe uitdagingen van de klimaatverandering en het toenemende tekort aan water. Om dit te bereiken moeten we in landbouwonderzoek investeren en realistisch en verantwoordelijk nadenken, en ik bedoel echt nadenken, over de kwestie van genetisch gemanipuleerde gewassen. Laten we onze ogen openen. De “check-up” van het gemeenschappelijk landbouwbeleid is het ideale moment om een echt debat te lanceren over het landbouw- en voedselbeleid van Europa.</p>
      <p sl="fr">Herinnert u zich het oude VS-beleid nog? Twee heilige beleidslijnen waar niemand aan mocht komen, defensie en voedselzekerheid; dat was wat het Congres ons vertelde. We moeten ophouden met het bepleiten van simplistische en puur economische oplossingen die geen langetermijnoplossingen voor de huidige crisis opleveren. Laten we erkennen dat het antwoord op het voedselprobleem alleen mondiaal kan zijn. Europa moet oplossingen vinden in samenwerking met internationale organisaties als de Wereldbank, het IMF en natuurlijk de WTO. We moeten een manier vinden om de schadelijke effecten van financiële speculatie te beperken terwijl bevolkingen door hongersnood worden getroffen. Sommige landen hebben aanzienlijke reserves die ze tot export blijven beperken. Speculanten gokken met de levens van hele bevolkingen. We moeten alles in het werk stellen om deze verschijnselen de kop in te drukken en de handel te vergemakkelijken.</p>
      <p sl="fr">Tot slot moet er een onderzoek komen naar de vraag waarom de prijsstijging zo hoog is, terwijl landbouwbasisproducten slechts een heel klein percentage van de totale prijs van voedingseindproducten vertegenwoordigen. De verantwoordelijkheden zijn nog niet duidelijk afgebakend en het lijkt erop dat sommigen welvaren bij de voedselcrisis.</p>
      <p sl="fr">Commissaris, we moeten de zaken ter hand nemen, we moeten de verschillende onderzoeken uitvoeren die nodig zijn zodat niemand kan profiteren ten koste van de armsten van de wereld of de meest benadeelde burgers van Europa.</p>
    </intervention>
    <intervention id="2-248" speaker_id="1911" name="Martin Schulz" is_mep="True" mode="spoken">
      <p sl="de">namens de PSE-Fractie . – Mijnheer de Voorzitter, dames en heren, mijn fractie heeft om dit debat gevraagd omdat wij geloven dat er dringend actie nodig is. Commissaris Michel heeft een aantal relevante en goede opmerkingen gemaakt over wat de Commissie nu direct kan doen. We hebben dit debat echter ook aangevraagd omdat we willen discussiëren over de principes achter de manier waarop de voedselprijzen zich nu ontwikkelen en de gevolgen hiervan.</p>
      <p sl="de">Er zijn veel verklarende factoren. De wereldbevolking neemt toe, de hoeveelheid beschikbare bouwgrond is beperkt, de levensstandaard – en daarmee de mogelijkheid om eten te kopen en te consumeren – stijgt in grote delen van de wereld. Op zich is dat een positieve ontwikkeling. De vleesconsumptie in China neemt bijvoorbeeld snel toe. Dit doet echter de hoeveelheid afnemen die wereldwijd beschikbaar is. De stijging van de energieprijzen evenals politieke doelen – inclusief onze politieke doelen met betrekking tot het klimaat, bijvoorbeeld het feit dat de productie van biobrandstoffen aantrekkelijker wordt – leiden allemaal tot de resultaten die de heer Daul zojuist heeft beschreven.</p>
      <p sl="de">Dit zijn allemaal verklarende modellen waarmee wij allen vertrouwd zijn. Er is echter één punt waarover ik het wil hebben, waarvan ik vind dat het niet vaak genoeg genoemd wordt. Mijn medeafgevaardigden zullen in hun opmerkingen in meer detail ingaan op de verschillende punten die ik net heb beschreven, maar ik wil één punt in onze besprekingen introduceren waarover we nooit spreken en dat volgens mij wezenlijk is in de crisis, en dat is het feit dat de grote beleggingsfondsen die bezit hebben genomen van alle niveaus van het economische leven en die elke dag honderden miljarden dollars over de wereld verplaatsen – dat deze beleggingsfondsen, de hedgefondsen, de voedselsector hebben overgenomen.</p>
      <p sl="de">Het is niet mijn bedoeling kritiek te uiten op de mensen die de laatste honderdveertig jaar internationaal in basisproducten hebben gehandeld. Dat is volstrekt normaal, maar wat er nu gebeurt is niet meer normaal, namelijk dat er enorme bedragen worden ingezet op stijgingen van voedselprijzen en dat er een gigantisch gokspel aan de gang is. Dit betekent dat de banken in Europa hun klanten adviseren: “Profiteer zo veel mogelijk van de stijgende voedselprijzen, zodat u winst uit uw investeringen haalt.” Impliciet betekent dit: “Creëer een voedseltekort, zodat de prijzen zullen stijgen en u winst kunt maken.” Dames en heren, dat is niets minder dan naar “casinokapitalisme” kijken, dat voor ons op alle niveaus een bron van zorg is nu het aanschuift aan de tafels van de armen in de wereld. Dat is het echte morele schandaal achter deze crisis en dat is de reden dat we het in dit forum willen bespreken.</p>
      <p sl="de">Meer dan ooit maakt deze crisis de noodzaak duidelijk van internationale controle van de financiële markten. Ik kan ermee leven dat er in een paar seconden enorme winsten worden gemaakt op welk terrein dan ook, in de goudhandel zo u wilt, maar niet als het gaat over het voeden van grote delen van de wereldbevolking. Dat is extreem immoreel en dat moet in dit debat niet onderschat worden.</p>
      <p sl="de">Op dit punt moeten we de directe gevolgen bespreken die dit voor ons heeft. Wat voor repercussies heeft het voor de hervorming van het beleid inzake de landbouwbasisproductenmarkt hier in Europa? Welke rol speelt ons eigen exportsubsidiebeleid? Zijn wij met onze exporteurs bezig een bijdrage te leveren aan de voedseltekorten omdat de landbouw in de getroffen regio’s zich zelfstandig niet voldoende kan ontwikkelen? Wat is ons antwoord op de vraag over grotere beschikbaarheid van bio-energie? Moet die automatisch vergezeld gaan van voedseltekorten en beperkte productie van voedingsmiddelen? Of zullen er in de volgende generatie technologische ontwikkelingen op het gebied van de biochemie plaatsvinden – en de heer Daul heeft hier gelijk – die ons op het punt kunnen brengen waar we niet langer alleen land hoeven te gebruiken dat tot dusver voor voedselproductie werd gebruikt?</p>
      <p sl="de">Al deze vragen moeten we overwegen, maar ze moeten ons niet afleiden van één ding, en dat is dat we niet kunnen toestaan dat een uit zijn voegen barstend financieel systeem de honger in deze wereld verergert, alleen maar om een paar kapitalisten nog meer winst te laten maken.</p>
      <a text="(Applaus)"/>
    </intervention>
    <intervention id="2-249" speaker_id="2155" name="Graham Watson" is_mep="True" mode="spoken">
      <p sl="fr">namens de ALDE-Fractie . − Mijnheer de Voorzitter, de heer Michel sprak voor de Commissie, maar op de plaats van de Raad. Gelukkig heeft hij veel ervaring in beide instellingen en hebben wij daar profijt van.</p>
      <p sl="en">Mijnheer de Voorzitter, het afgelopen jaar is getuige geweest van alarmerende stijgingen in de kosten van basale voedingsmiddelen, zodat honderd miljoen mensen over de armoedegrens geduwd worden en honderdduizenden het risico lopen te verhongeren. Deze dreiging is zo ernstig dat ze alle voortgang in de richting van het doel van het halveren van de wereldarmoede in 2015 teniet zal doen.</p>
      <p sl="en">De stijging van de levensstandaard in Europa is snel gegaan, zo snel dat zelfs mijn generatie zich op ons continent tuinen herinnert waar weinig groeide, behalve de eetlust van jonge kinderen. We moeten niet werkeloos toezien vanuit onze geprivilegieerde positie terwijl zich een ramp ontvouwt. We moeten nu meer geld aan het Wereldvoedselprogramma geven zodat het de bezitlozen kan voeden en mijn fractie verwelkomt de toezeggingen van de commissaris op dit gebied.</p>
      <p sl="en">Velen geven de schuld aan de biobrandstoffen. De speciale rapporteur van de Verenigde Naties heeft biobrandstoffen zelfs een “misdaad tegen de menselijkheid” genoemd. Maar de redenen van de recente voedselprijsstijgingen zijn meervoudig en divers en dat moet de reactie van de internationale gemeenschap ook zijn.</p>
      <p sl="en">De toename van de wereldbevolking, slechte groeiomstandigheden die verband houden met de klimaatverandering, verlies van bouwland aan industrieel gebruik, immorele speculatie met basisproducten en veranderende eetgewoonten hebben allemaal aan de huidige crisis bijgedragen. Zo is de vleesconsumptie in China gestegen van twintig kilo per hoofd in 1980 tot vijftig kilo per hoofd in 2007, en als voor elk kilo rundvlees 185 m2 land en 13 000 liter water nodig is terwijl dezelfde voedingswaarde uit soja kan worden gehaald tegen één procent van het land- en watergebruik, dan gaan we inzien hoe ingewikkeld het probleem is.</p>
      <p sl="en">Verreweg de grootste boosdoener is de marktvervorming, die arme boeren in een armoedecirkel gevangen houdt en ze weinig stimuli geeft om meer voedsel te produceren. De hoge maatstaven voor duurzaamheid van bronnen en productie beschermen Europa doeltreffend tegen niet-duurzaam gebruik. Dus in plaats van biobrandstoffen als zondebok te gebruiken, moeten we een eind maken aan landbouwprotectionisme en uitvoerbeperkingen; we moeten actie ondernemen om de landbouwontwikkeling in de armste landen te verbeteren en om het succes te verzekeren van de Doha-ontwikkelingsronde om vrije, eerlijke en duurzame boerenhandel op wereldniveau aan te moedigen.</p>
      <p sl="en">Het is het gemeenschappelijk landbouwbeleid dat aan de wortel van dit probleem ligt, niet de Europese biobrandstoffen; en het is de hervorming van het GLB die het zal oplossen, niet het laten zakken van de biobrandstofdoelstellingen.</p>
      <p sl="en">We moeten ook ons collectieve gewicht in de strijd gooien om ervoor te zorgen dat criteria met betrekking tot de klimaatverandering en duurzaamheid in het handelsbeleid worden geïntegreerd. De waarheid is dat we ons kunne veroorloven de wereld te voeden en, zoals Dominique Strauss-Kahn heeft gezegd, “wereldwijde samenwerking kan het macro-economische kader en de stimuli leveren die nodig zijn om het probleem aan te pakken”.</p>
      <p sl="en">Mijn fractie is van mening dat, met de goede politieke wil en de goede internationale samenwerking, globalisering de oplossing kan zijn in plaats van het probleem. Het is aan de Europese Unie om het voortouw te nemen.</p>
    </intervention>
    <intervention id="2-251" speaker_id="28113" name="Eoin Ryan" is_mep="True" mode="spoken">
      <p sl="en">namens de UEN-Fractie . – Mijnheer de Voorzitter, alleen om te zeggen dat ik niet zal ingaan op de redenen waarom we zijn waar we zijn: de reden dat de wereld door enorme voedseltekorten getroffen wordt of zal worden, is hier door veel mensen grondig in kaart gebracht. Maar het zal voor ons op veel manieren een uitdaging zijn bij onze poging in 2015 een eind te maken aan de honger in de wereld. Ik denk dat hier op dit moment een enorme uitdaging voor ons ligt.</p>
      <p sl="en">Dit is een wereldwijd probleem en er zal een wereldwijde reactie nodig zijn. We hebben op dat niveau andere problemen aangepakt en andere problemen geprobeerd aan te pakken, zoals de opwarming van de aarde. Ik ben ervan overtuigd dat de enige manier waarop we dit probleem kunnen aanpakken, door middel van een wereldwijde reactie is.</p>
      <p sl="en">Zoals al gezegd is, zijn er veel redenen – toegenomen bevolking – en ja, ik denk dat het belangrijk is dat we de hulp direct uitbreiden. Maar we moeten naar een oplossing meer op de lange termijn kijken om erachter te proberen te komen hoe het precies komt dat de voedselmarkt zo is geworden. Zoals ik al zei, veel redenen zijn al geschetst, maar ik denk dat we naar een langetermijnoplossing moeten zoeken en ik geloof dat wij in deze Kamer de politieke wil hebben.</p>
      <p sl="en">De ene groep die we zouden moeten aanmoedigen om hier meer aan te doen, zijn de Verenigde Naties. Die zouden een conferentie bijeen moeten roepen over de situatie op dit moment, en wij zouden alle steun moeten verlenen die we kunnen. Dat is de enige manier om dit te proberen te doen, want mensen zeggen dat de oorzaak misschien bij de hedgefondsen ligt, of bij speculanten, of bij droogte of wat ook maar, maar ik denk dat we wereldwijd al onze middelen en al onze politieke wil bij elkaar zullen moeten voegen om dit probleem de komende jaren te proberen op te lossen, omdat het een heel ernstig probleem is, in het bijzonder voor arme mensen over de hele wereld.</p>
    </intervention>
    <intervention id="2-252" speaker_id="1040" name="Friedrich-Wilhelm Graefe zu Baringdorf" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, dames en heren, in de jaren en decennia die nu achter ons liggen, hadden we een rampzalig lage prijs voor landbouwproducten en was het wezenlijk en dringend dat die wereldwijd zou stijgen. Dit is een zeer goede ontwikkeling omdat het prijsniveau onder de productiekosten voor biologische/rurale landbouw lag en dat het levensonderhoud van honderden miljoenen boeren vernietigd heeft, niet alleen in de derde wereld maar ook hier in de Europese Unie.</p>
      <p sl="de">Als, zoals de heer Schulz zegt, dit wordt opgestookt door speculatie, dan heeft dat iets te maken met het feit dat nu, sinds de Europese Unie de uitvoersubsidies heeft afgeschaft en toegelaten dat de premies lager werden, we iets hebben dat meer op een interventiemechanisme lijkt, waar voedsel en veevoer met de prijs van olie verbonden zijn, omdat we benzine van voedsel en veevoer beginnen te maken. Dit bevordert speculatie, omdat in de hele wereld de mogelijkheid en noodzaak van veevoertransport toeneemt.</p>
      <p sl="de">De Europese Unie is ’s werelds grootste importeur van voedsel en veevoer. Dat betekent dat wij geen overschotten hebben en dat het mechanisme waarmee wij de import – die vijftig miljoen ton graaneenheden bedraagt, bijna onder de armoedegrens gekocht van derdewereldlanden – in levensmiddelen omzetten, die vervolgens weer tegen een miljardenprijs gedumpt en geëxporteerd wordt en onder de prijs van de regionale markten in de derde wereld wordt verkocht, uiteindelijk de boerenlandbouweconomie en de regionale subsistentie-economie heeft verwoest.</p>
      <p sl="de">Daarom moeten we dit als een kans zien. Dat betekent niet dat ik denk dat biobrandstoffen de panacee zijn, want de energiebalans is negatief en dat wakkert speculatie aan, maar we moeten proberen materiaal dat feitelijk beschikbaar is, als afval, in energie om te zetten. Om het bot uit te drukken: we moeten goud uit stront maken, in plaats van te denken dat we concurreren met voedsel voor mensen. Het is niet haalbaar dat iedereen in de wereld een volle benzinetank en een vol bord heeft alleen op basis van de planten die groeien. In Europa zou het haalbaar kunnen zijn, omdat wij rijk genoeg zijn om die producten en die oogsten voor onszelf te kopen, maar de rest van de wereld zou honger lijden.</p>
      <p sl="de">Ter afsluiting zou ik nog één gedachte willen toevoegen: we hebben achthonderdvijftig miljoen mensen die verhongeren, en die achthonderdvijftig miljoen mensen verhongerden ook al toen het prijsniveau rampzalig laag was. Wat er nu is gebeurd, is dat de koopkracht van de middenklassen in derdewereldlanden is afgenomen, zodat het voor deze mensen moeilijk is geworden andere consumptiegoederen te kopen. Dit dwarsboomt de strategie van de Wereldbank en het Internationaal Monetair Fonds. Nu roepen mensen om meer geld, maar de achthonderdvijftig miljoen hongerende mensen hadden dat geld eerder ook al nodig.</p>
    </intervention>
    <intervention id="2-253" speaker_id="4453" name="Luisa Morgantini" is_mep="True" mode="spoken">
      <p sl="it">namens de GUE/NGL-Fractie . – Mijnheer de Voorzitter, dames en heren, voedsel is een recht en zou dus niet alleen onderworpen moeten zijn aan marktregels of financiële speculatie. We zijn getuige van een crisis en van protesten die herinneren aan onze rellen om brood, mensen die worden gedood omdat ze honger hebben.</p>
      <p sl="it">Er zijn vele oorzaken en ze zijn al genoemd: de stijging van de olieprijs, subsidies voor de productie van biobrandstoffen, slecht weer, de toename van de vleesconsumptie, termijnspeculatie met voedingsmiddelen. Waar liggen onze verantwoordelijkheden? De heer Ziegler vat het probleem samen wanneer hij zegt dat de globalisering het monopolie op de schatten van de aarde heeft gekregen. De multinationals zijn verantwoordelijk voor structureel geweld; ze hebben een wereld van ongelijkheid en gruwelen gebouwd. We moeten een eind maken aan dit alles, zegt hij. Zullen we naar hem luisteren?</p>
      <p sl="it">Naast de WTO-regels heeft de Europese Unie gekozen voor een gemeenschappelijk landbouwbeleid van subsidies dat nu, ook al leek het ooit inadequaat, nogal destructief blijkt voor het internationale evenwicht. De toepassing van quota op onze graanproductie, gecombineerd met braakleggingsmaatregelen, is mede verantwoordelijk voor de situatie waarmee we nu worden geconfronteerd.</p>
      <p sl="it">Laten we oppassen voor de gemakkelijke aantrekkingskracht van een lobby voor genetisch gemodificeerde organismen die belooft de wereld van honger te verlossen – het is een vluchtige kortetermijnoplossing die enorme schade zou aanrichten. De Britse wetgeving is als waanzin omschreven omdat ze, al levert ze misschien minder vervuiling op, zeker biobrandstoffenquota omvat die de vernietiging van natuurlijke habitats niet voorkomen.</p>
      <p sl="it">Van de mogelijke handelwijzen zou ik voorstander zijn van het voorstel van de heer Ziegler: een moratorium van vijf jaar op de productie van biobrandstoffen. We moeten ons houden aan onze belofte voor 2015 het aantal mensen dat van de honger sterft te halveren en Louis Michel heeft gelijk: het vergroten van de financiële steun voor het Wereldvoedselprogramma is niet de oplossing, ook al is het onze plicht, en zijn wij verheugd over het noodpakket en de tien miljoen dollar voor Haïti.</p>
      <p sl="it">Wat betreft de steun die al is aangekondigd voor de Afrikaanse landbouw, ben ik zeer verheugd dat ik Louis Michel hoorde zeggen – als ik hem goed heb begrepen – dat die naar kleinere producenten zal gaan en zodoende de subsistentielandbouw zal steunen, die bijdraagt aan het overwinnen van de crisis met name voor de armsten, en niet naar multinationale bedrijven die zich vooral met export bezighouden, wat landen feitelijk nog armer en afhankelijker van invoer zou maken.</p>
    </intervention>
    <intervention id="2-254" speaker_id="23286" name="Graham Booth" is_mep="True" mode="spoken">
      <p sl="en">namens de IND/DEM-Fractie . – – Mijnheer de Voorzitter, de EU heeft besloten dat we nu brandstof kunnen telen en vertelt ontwikkelingslanden dat ze in plaats van voedsel brandstof moeten verbouwen, zodat de EU zijn limousines kan blijven laten rijden. Sinds ik Parlementslid werd, is het moeilijk me een kwestie te herinneren die zo’n stortvloed aan brieven heeft veroorzaakt als het onderwerp van de biobrandstoffen. Ik heb meer dan honderd verzoeken ontvangen om tegen de duurzame-energiedoelstelling van de Commissie te stemmen.</p>
      <p sl="en">Er was niet veel overtuigingskracht nodig, omdat ik als UKIP-Parlementslid sowieso tegen elke oplegging van EU-doelstellingen aan mijn land stem. In dit geval stem ik echter met genoegen tegen, omdat de stormloop op biobrandstoffen, een wezenlijk deel van de strategie van de Commissie, een sleutelfactor is in de dramatische stijging van voedselprijzen over de hele wereld.</p>
      <p sl="en">Professor John Beddington, adviseur van de Britse regering, heeft gezegd dat er reële problemen zijn met het gebrek aan duurzaamheid van biobrandstoffen. Hij heeft gelijk. We zijn zo geobsedeerd geraakt door de opwarming van de aarde dat we de echte olifant in de kamer over het hoofd hebben gezien – de wereldwijde voedselcrisis. Voor boeren in bijvoorbeeld Afrika is er nu minder land beschikbaar voor het kweken van voedsel, omdat veel mensen in plaats daarvan brandstof kweken. Het leidt ook tot de vernietiging van regenwouden, met desastreuze gevolgen. Dus minder land voor voedsel betekent minder voedsel maar een toename in het aanbod aan mensen, wat onvermijdelijk een toename van de voedselprijzen inhoudt. Over de hele wereld en in Europa in het bijzonder zijn de voedselprijzen veel sneller gestegen dan de inflatie.</p>
      <p sl="en">De EU gaat er prat op dat ze het voortouw neemt in milieuzaken. Zal zij dus het voortouw nemen in de erkenning dat biobrandstoffen niet het antwoord zijn? Biobrandstoffen doen de prijzen in de boodschappenmandjes over de hele wereld stijgen. Wij in het Westen zullen kreunen, een gezicht trekken en ons erbij neerleggen; in ontwikkelingslanden is het een zaak van leven en dood. De EU is nooit een vriend van de ontwikkelingslanden geweest. Reusachtige fabrieksschepen hebben de zeeën ten westen van Afrika leeggevist. Het dumpen van gesubsidieerde landbouwoverschotten heeft de winstmarges van veel van hun boeren verwoest en nu hun bevolkingen groeien, wordt hun land in plaats van voor het leveren van voedsel aan hun eigen mensen, gebruikt om onze auto’s op de weg te houden.</p>
      <p sl="en">Er zijn al gewelddadige voedselrellen over de hele wereld geweest, met wanhopige, hongerige mensen die graansilo’s en supermarkten aanvielen. In sommige landen zijn er troepen op straat om wat er nog aan voedsel is te beschermen. Het risico van gewapende conflicten tussen en binnen staten is sterk toegenomen door het beleid van de EU – tot zover de EU als bewaarder van de vrede. Wat is nuttiger voor een dorpeling in Afrika? Een volle tank of een volle maag? Luister alstublieft naar het gezonde verstand en draai uw biobrandstoffenbeleid onmiddellijk terug.</p>
    </intervention>
    <intervention id="2-255" speaker_id="28195" name="Peter Baco" is_mep="True" mode="spoken">
      <p sl="sk">De stijgende voedselprijzen worden veroorzaakt door de huidige instabiliteit van de landbouwmarkten, die sowieso van nature instabiel zijn. De voornaamste taak van landbouwbeleid is derhalve altijd geweest, en is nog steeds, het elimineren van deze instabiliteit.</p>
      <p sl="sk">Laten we ons het bijbelse verhaal herinneren van de zeven vette en de zeven magere koeien: duizenden jaren geleden was de maatschappij al in staat de landbouwmarkten te organiseren en daardoor fluctuaties op deze markten te voorkomen en Egypte de voorwaarden voor welvaart te geven terwijl andere samenlevingen onder honger en oorlog leden door gebrek aan voedsel.</p>
      <p sl="sk">In de loop van haar geschiedenis heeft de mensheid zich in hoge mate ontwikkeld naar het vermogen van elke samenleving om de prioriteit van landbouwbeleid te accepteren. De worstelingen die we nu in de WTO zien, waar de nadruk ligt op militair en beheersingsbeleid of op nationale commerciële en economische belangen, bevestigen echter jammer genoeg dat het landbouwbeleid van vandaag totaal andere prioriteiten heeft.</p>
      <p sl="sk">Het veiligstellen van de stabiliteit van de landbouwmarkten moet derhalve een prioriteit voor de WTO worden, als we willen dat om het even welk nationaal beleid, inclusief ons gemeenschappelijk landbouwbeleid, enige zin heeft. Anders, dames en heren, zijn we een dood paard aan het schoppen en zullen we dat blijven doen totdat de mondiale voedselcrisis ons dwingt tot het nemen van radicale maatregelen, die uiteraard schadelijk zullen zijn voor boeren en het publiek, maar gunstig voor speculanten. Daarom is het het allerbelangrijkst dat we genoeg moed hebben om de koe bij de horens te vatten.</p>
    </intervention>
    <intervention id="2-256" speaker_id="28115" name="Mairead McGuinness" is_mep="True" mode="spoken">
      <p sl="en">Mijnheer de Voorzitter, ik denk dat dit één van de belangrijkste debatten is die we in dit Parlement hebben gevoerd sinds ik er deel van uitmaak. Ik wil iedereen echter verzoeken hun obsessies, misvattingen en wellicht ook hun opvattingen te laten varen, omdat dit probleem nu eenmaal niet zal worden opgelost door tegen het GLB aan te schoppen, door onszelf de schuld te geven van de situatie waarin we ons bevinden.</p>
      <p sl="en">Niemand had gedacht dat het zo ver zou komen – geen van de experts in de Commissie heeft voorspeld dat voedselveiligheid een probleem zou worden, geen van de grote politieke leiders heeft het er ooit over gehad – maar feit is dat Europeanen plotseling meer moeten betalen voor voedingsmiddelen en dat maakt ze erg bang. Misschien zit er toch een positieve kant aan het feit dat we op dit punt zijn aanbeland, want met dit besef zullen we wellicht werkelijk rekening gaan houden met de behoeften van de allerarmsten op de wereld, die momenteel buitensporig veel moeten betalen voor voedsel.</p>
      <p sl="en">Ik wil graag een paar suggesties doen, te beginnen op Europees niveau, die een aantal van de voorgaande sprekers mogelijk zullen afschrikken. Mag ik u er opmerkzaam op maken dat niet alleen de prijzen van landbouwproducten stijgen, maar ook de productiekosten? Om voedingsmiddelen te produceren hebben landbouwers brandstof en energie nodig, en de kosten daarvan nemen toe. Landbouwers zullen hun productie alleen verhogen als dat winstgevend is, en dat is nu precies het probleem. Kijk maar naar de prijzen van meststoffen en de trend die daarin plaatsvindt. En vanwege de klimaatverandering hebben we in Europa de voedselproductie juist verminderd. Het is het één of het ander.</p>
      <p sl="en">Maar laat ik het nu over de ontwikkelingslanden hebben. Bij andere gelegenheden – niet in dit Parlement, maar elders – heb ik al gezegd dat Afrika een gemeenschappelijk landbouwbeleid nodig heeft. Zo heeft Europa ook de basis voor zijn voedselproductie ontwikkeld – daarmee hebben we onszelf gevoed – en we moeten nu erkennen, zoals dat vandaag al eerder werd gedaan in dit Parlement, dat we onvoldoende hebben geïnvesteerd in landbouwkundig onderzoek en ontwikkeling en in landbouwvoorlichting.</p>
      <p sl="en">Ik herhaal mijn standpunt: als de hoge voedselprijzen in Europa ons doen inzien dat we in de basis van onze beschaving moeten investeren, namelijk voedselproductie, en dat we in eerste instantie voor de ontwikkelingslanden moeten zorgen, dan zit er toch nog een positieve kant aan dit alles.. Ondanks het feit dat ook ik mij zorgen maak over de huidige situatie, ben ik hier vandaag wel gekomen in de hoop dat we eindelijk echt actie gaan ondernemen en het probleem van de voedselveiligheid serieus gaan nemen. Maar schop niet tegen het GLB aan!</p>
    </intervention>
    <intervention id="2-257" speaker_id="2295" name="Hannes Swoboda" is_mep="True" mode="spoken">
      <p sl="de">Mijnheer de Voorzitter, dames en heren, een aantal objectieve factoren draagt bij aan of veroorzaakt de prijsstijgingen. Ook is er sprake van speculatie, zoals de heer Schulz uitvoerig heeft uitgelegd. Betekenen al deze dingen dat we machteloos zijn, dat we alleen maar lijdzaam kunnen toezien? Ik denk van niet. De commissaris en de vertegenwoordigers van het voorzitterschap van de Raad hebben een aantal punten genoemd. Ik wil u, commissaris, en uw collega’s van de Commissie, hierbij verzoeken in de komende weken een uitgebreid programma op te stellen waarin mogelijke antwoorden aan bod komen. De burgers – zowel hier in Europa als wereldwijd – willen namelijk een antwoord op de vraag wat we wel en niet kunnen doen.</p>
      <p sl="de">Een eerste punt is de ontwikkeling van een gezonde, duurzame landbouw. Dat is een aspect van vitaal belang. Ik wil niet herhalen wat al eerder is gezegd, maar enkel een korte aanvullende opmerking plaatsen. Kort geleden waren we in Kosovo, waar heel veel gebieden zijn waar de Europese Unie niets doet om het de eenvoudige mensen aldaar mogelijk te maken een passende vorm van landbouw te ontwikkelen. We moeten dus in onze eigen regio – in de Balkanlanden, Oekraïne en andere landen – meer doen om de ontwikkeling van duurzame landbouw te bevorderen.</p>
      <p sl="de">Ten tweede kunnen we niet gewoon zeggen: “Ja, de prijzen stijgen nu eenmaal, en wat dan nog?”, omdat we weten wie er het zwaarst door worden getroffen. We weten dat mensen een groter aandeel van hun inkomen aan voedsel moeten besteden naarmate ze armer zijn, en dat zij er dus erger door worden getroffen. We dienen daarom duidelijke signalen af te geven met betrekking tot verdeling en welzijn, zodat toekomstige loonstijgingen, en in het bijzonder pensioenstijgingen, voornamelijk ten goede zullen komen aan de lagere inkomensgroepen hier in Europa. Uiteraard dient onze steun ook uit te gaan naar de lagere inkomens in de rest van de wereld.</p>
      <p sl="de">Verder moeten we erop wijzen dat er in democratische landen, ook al is er sprake is van sociale onrust, natuurlijk toch veel beter wordt gereageerd op hongersnood en schaarste. De ontwikkeling van democratie is een belangrijke factor bij het bestrijden van deze ontberingen, niet alleen in alle EU-landen, maar ook vooral in de derde wereld.</p>
      <p sl="de">Ten vierde zijn daar de effecten van speculatie, die al eerder ter sprake zijn gekomen. Betekent dit dus dat we helemaal niets kunnen doen? Zou Europa zich misschien proactief kunnen opstellen, bijvoorbeeld in het kader van het ontwikkelingsprogramma van de Verenigde Naties (UNDP) of de Wereldbank, en zou het door adequaat voorraden te beheren en beschikbaar te stellen in ieder geval deels de effecten van speculatie kunnen verminderen? We kunnen nu eenmaal niet zeggen “zo gaat dat nu eenmaal met speculatie”; we moeten onderzoeken wat we eraan kunnen doen. Hetzelfde geldt wellicht ook voor olie en gas – ook daar ligt voor ons nog een taak weggelegd.</p>
      <p sl="de">Wat de doelstellingen van ons energiebeleid aangaat, denk ik dat we het kind niet met het badwater moeten weggooien. Het is absoluut waar dat de verwachtingen buitensporig hoog zijn, vooral met betrekking tot de eerste ontwikkelde technologieën. We moeten juist meer energieonderzoek doen om tot een tweede of derde technologie te komen, die vooral gericht is – en daar ben ik het volkomen mee eens – op het gebruik van biomassa en andere grondstoffen die geen schadelijk verdringingsseffect hebben, zoals nu nog het geval is. Ook op dit punt moet de Commissie samen met ons nadenken over oplossingen en de doelstellingen niet overboord zetten, maar ze aanpassen.</p>
      <p sl="de">Tot slot herhaal ik nog eenmaal mijn duidelijke, krachtige boodschap: laten we de allerarmsten helpen – over de hele wereld, maar ook in Europa – toegang te krijgen tot gezonder voedsel ondanks de moeilijke situatie waarin we ons bevinden. Dat is het belangrijke doel van de Sociaal-democratische Fractie.</p>
    </intervention>
    <intervention id="2-258" speaker_id="4338" name="Thierry Cornillet" is_mep="True" mode="spoken">
      <p sl="fr">Mijnheer de Voorzitter, het onderwerp is bij andere sprekers al uitgebreid aan bod gekomen, maar het is beter dat we elkaar herhalen dan dat we elkaar tegenspreken.</p>
      <p sl="fr">Als je per dag een dollar hebt om van te leven en je daarvan 75 cent moet besteden om jezelf te voeden, kun je geen kant meer op als die kosten met veertig procent stijgen. Je kunt de kosten niet anders verdelen, dus verlaag je je dagelijkse voedselportie, stuur je je kinderen minder vaak naar school omdat dat geld kost en het belangrijker is dat ze te eten hebben, en vervolgens krijg je alle sociale problemen die daarmee gepaard gaan.</p>
      <p sl="fr">Dat is het probleem van de mensen, op individueel niveau geschetst. Het merendeel van de oorzaken is al de revue gepasseerd. Ik vind dat we deze oorzaken niet op ideologische wijze moeten willen interpreteren, omdat er nu eenmaal meerdere interpretaties mogelijk zijn. Biobrandstoffen kunnen zeker een oorzaak zijn, maar zij vormen slechts twee procent van de productie en één procent van het areaal, zoals de heer Daul zei, dus we moeten ophouden hier teveel belang aan te hechten.</p>
      <p sl="fr">Klimaatverandering is niet per definitie overal schadelijk, hoewel de gevolgen in sommige landen rampzalig zijn. Wat de verandering in eetgewoonten betreft, vind ik het zelf tamelijk goed nieuws dat een deel van de wereldbevolking beter eet. En met betrekking tot speculatie moeten we uiteraard een manier vinden om westerse kapitalisten ervan te weerhouden geld te verdienen dat eigenlijk aan rijsttelers in Vietnam toebehoort.</p>
      <p sl="fr">Het geldprobleem zal worden opgelost. Het spreekt voor zich dat we de 315 miljoen euro zullen vinden om aan de 2,9 miljard euro van het Wereldvoedselprogramma toe te voegen. De echte oplossing ligt echter, zoals de commissaris in zijn verslag schreef, bij de productieproblemen. We moeten de landbouw verbeteren, de productiviteit verhogen, in het bijzonder in Afrika, wat uiteraard investeringen vereist in onderzoek naar hybriden, en we moeten ophouden GGO’s (genetisch gemodificeerde organismen) te demoniseren, omdat ze deel kunnen uitmaken van de oplossing.</p>
      <p sl="fr">We moeten ook in opleiding investeren. Om met de heer Dumont te spreken: “Geef een man een vis en je voedt hem voor één dag. Leer de man vissen en je voedt hem levenslang”. Ik denk dat we dat hier ook moeten toepassen. We moeten vooral in de infrastructuur investeren, want om de landbouw te verbeteren moet de irrigatie worden verbeterd en ook het transport, zodat goederen kunnen worden verstuurd van punt A naar punt B om te worden verkocht, en we moeten de opslag en de koelketen verbeteren als we export van deze goederen mogelijk willen maken.</p>
      <p sl="fr">Het is niet alleen aan de humanitaire fondsen om actie te ondernemen, maar aan iedereen. Alle steunmiddelen – het IMF, de Wereldbank, de Afrikaanse Ontwikkelingsbank (ADB) – moeten worden gemobiliseerd om de landbouw weer een centrale positie binnen het ontwikkelingsbeleid te geven. Voor ons is het tevens een gelegenheid om de voedselveiligheid bij humanitaire hulp opnieuw te overdenken. Laten we de nederigheid opbrengen om toe te geven dat de afhankelijkheid niet is verminderd, ondanks vele jaren humanitaire hulp. We moeten onszelf vragen stellen over de humanitaire hulp om ons geweten te sussen. Dit is geen geschikt moment voor ideologische interpretaties. Laten we ons concentreren op de externe oorzaken, bevolkingsdichtheid, natuurrampen, verlies van mensenlevens als gevolg van HIV en AIDS, en, bovenal, op het verband tussen slecht bestuur en humanitaire gevolgen.</p>
    </intervention>
    <intervention id="2-259" speaker_id="23784" name="Janusz Wojciechowski" is_mep="True" mode="spoken">
      <p sl="pl">Mijnheer de Voorzitter, het is nog niet zo heel lang geleden dat de Europese Unie zich voornamelijk bezighield met de overproductie van voedsel en onze debatten voornamelijk gingen over hoe we minder konden produceren. Het loskoppelen van subsidies en productie, het afschaffen van exportpremies en het behouden van productiequota hebben allemaal meegeholpen bij het beperken van de mogelijkheden van de Europese landbouw.</p>
      <p sl="pl">De werkelijkheid heeft dit beleid ingehaald. De eerste tekenen van een voedselcrisis zijn sneller verschenen dan wie dan ook had kunnen verwachten. Levensmiddelen worden duurder, er is steeds minder voedsel van eigen bodem, en importproducten worden steeds duurder en steeds minder veilig. In grote lijnen zijn dat de gevolgen van het beleid dat beoogt de landbouwproductie te verlagen.</p>
      <p sl="pl">We moeten onze benadering van het landbouwbeleid drastisch herzien en erkennen dat landbouw één van de steunpilaren van de Europese veiligheid is. Naast fysieke en energieveiligheid is ook voedselveiligheid een fundamentele veiligheidspilaar die zowel voor volken en staten als voor elk individu van belang is. Laten we ophouden aan te modderen met de landbouw. Laten we de landbouw erkennen als steunpilaar van onze veiligheid en laten we er onze steun aan verlenen, om de Europese voedselveiligheid te waarborgen en voedsel voor iedereen toegankelijk te maken.</p>
    </intervention>
    <intervention id="2-260" speaker_id="4432" name="Claude Turmes" is_mep="True" mode="spoken">
      <p sl="en">Mijnheer de Voorzitter, landbouwbrandstoffen zijn niet de belangrijkste veroorzakers van deze crisis, maar het stimuleren van de productie van onefficiënte landbouwbrandstoffen van de eerste generatie op een moment als dit is geen goede beleidskeuze, en de verplichting van tien procent landbouwbrandstoffen is dan ook een slechte beleidskeuze.</p>
      <p sl="en">Laten we onszelf nog eens in herinnering brengen hoe die verplichting is ontstaan. De automobielindustrie heeft druk uitgeoefend op de Commissie om de doelen inzake efficiëntie van auto’s minder ambitieus te maken, en dit minder ambitieuze beleid is gekocht of gecompenseerd met de hogere doelstelling voor landbouwbrandstoffen. Op die manier wordt een mythe in stand gehouden waarmee we suggereren dat, in een wereld waarin miljoenen Chinese en Indiase jongeren ook dromen van een eigen auto, we kunnen doorgaan met het bouwen van enorme limousines en ze kunnen laten rijden op landbouwbrandstoffen.</p>
      <p sl="en">Aangezien dit feitelijk niet mogelijk is op een planeet die over beperkte hulpbronnen beschikt, verzoek ik de Commissie dringend dit te heroverwegen. Wees ambitieuzer met betrekking tot efficiëntie van auto’s. We moeten van een eendimensionaal beleid voor landbouwbrandstof naar een holistisch beleid voor energie uit biomassa toe, en we moeten de biomassa daar inzetten waar deze het meest efficiënt is, namelijk bij de productie van elektriciteit en warmte. Dat is overigens goedkoper dan het gebruik van inefficiënte landbouwbrandstoffen.</p>
    </intervention>
    <intervention id="2-261" speaker_id="28586" name="Dimitrios Papadimoulis" is_mep="True" mode="spoken">
      <p sl="el">Mijnheer de Voorzitter, volgens de VN worden meer dan veertig landen en meer dan honderd miljoen mensen met hongersnood bedreigd door een ware vloedgolf van hoge prijzen. Leden van de Commissie en de Raad, ook de inflatie voor de armen in de EU wordt erdoor opgedreven, in een veel sneller tempo dan de totale inflatie. Daarom is het noodzakelijk dat u de constateringen gaat omzetten in gecoördineerd overheidsingrijpen. We zijn immers geen theoretische instelling die enkel analytische verantwoordelijkheden heeft. Er is gecoördineerd optreden op Europees niveau nodig. Ook dient de Veiligheidsraad van de VN met spoed bijeen te worden geroepen.</p>
      <p sl="el">U moet ophouden het GLB continu te onderschatten. U dient uw beleid inzake biobrandstoffen aan te passen en ervoor te zorgen dat de voedselprijzen niet langer zijn blootgesteld aan de ongecontroleerde markt en aan winstbejag.</p>
    </intervention>
    <intervention id="2-262" speaker_id="24029" name="Koenraad Dillen" is_mep="True" mode="spoken">
      <p sl="nl">Voorzitter, vandaag titelt de Franse krant Le Monde: “Voor 1 euro kan je niet veel meer kopen”. De stijgende voedselprijzen, de inflatie en de stijgende olieprijzen knagen aan het budget van de gezinnen. De sociale gevolgen van de recessie laten zich meer en meer voelen. De analyse van Le Monde geldt ongetwijfeld ook voor de andere lidstaten. Enkele sprekers hebben er al op gewezen dat in dit debat te vaak vergeten wordt dat het koopkrachtprobleem ook een probleem van Europa is geworden. Goed, solidariteit met de derde wereld juichen we allemaal toe, ook ik. Maar zoals een oud Frans spreekwoord het zegt: Charité bien ordonné commence par soi-même . Want als we dat vergeten, dan dreigen de Europeanen zich andermaal af te keren van een beleid dat ze niet begrijpen als het niet óók op hen wordt afgestemd.</p>
      <p sl="nl">We hebben het allemaal gehoord: de Commissie volgt de situatie op de voet. De Commissie heeft honderden miljoenen noodhulp uitgetrokken voor de meest getroffen mensen. We kunnen al deze blijken van goede wil alleen maar toejuichen, ware het niet dat ze andermaal getuigen van die typisch Europese ziekte kurieren am Symptom . Ik wil hierbij slechts op twee paradoxen wijzen. De Commissie zegt er alles aan te doen om de dalende koopkracht een halt toe te roepen. Maar hoe leg je de Europeanen uit dat je de koopkracht op peil wil houden als zij de enige zijn die morgen 200 euro per jaar en per gezin moeten ophoesten voor een ambitieus klimaatplan? Hoe wil je biobrandstoffen ontwikkelen voor onze energienoden, en tegelijkertijd de voedselschaarste tegengaan? Het zijn slechts twee elementen uit een groot debat, waar veel te weinig aandacht aan wordt besteed.</p>
    </intervention>
    <intervention id="2-263" speaker_id="28223" name="Andreas Schwab" is_mep="True" mode="spoken">
      <p sl="de">Mijnheer de Voorzitter, commissaris, dames en heren, de discussie is al een heel eind gevorderd. Daarom wil ik me op twee punten concentreren. Ik vind dat de heer Schulz volledig gelijk heeft als hij stelt dat de markten – met name de kapitaal- en beleggingsmarkten – zeer heftig hebben gereageerd op de toenemende onzekerheden die de afgelopen maanden zijn onstaan, niet alleen als gevolg van de subprime-crisis en ook niet alleen in Europa, en dat veel investeerders om die reden zijn overgegaan op betrouwbaardere investeringen voor de langere termijn. Dit heeft uiteindelijk bijzonder dramatische gevolgen voor consumenten over de hele wereld, omdat het onder meer een snelle stijging van de voedselprijzen heeft veroorzaakt.</p>
      <p sl="de">Als we bijvoorbeeld naar de fondsen voor grondstoffen kijken, kunnen we vaststellen dat bepaalde fondsen tot wel dertig procent winst hebben behaald in de afgelopen jaren. Ons idee van een rechtvaardige wereld of een duurzaam beleid kan er toch zeker niet uit bestaan dat we eerst onze prijzen inflateren, dat de kapitaalmarkt de grondstof- en voedselprijzen opdrijft, en dat we daarna trachten solidariteit op te bouwen met de staten van zuidelijk Afrika en Zuid-Amerika om vervolgens navenant dure producten daarheen te verzenden?</p>
      <p sl="de">We moeten inderdaad een beroep doen op de ECB en de internationale kapitaalmarkten om al het mogelijke te doen teneinde het vertrouwen in de bestaande, conventionele beleggingsmogelijkheden weer te doen toenemen, opdat beleggers de weg terug vinden naar deze strategieën en beleggingsmogelijkheden. Helaas heeft de heer Schulz niet aangegeven op welke manier dit zou moeten gebeuren. Ik geloof niet dat we machteloos staan, en denk dus dat we wel degelijk mogelijkheden hebben, maar ik denk dat we vooral moeten proberen de Europese Centrale Bank hierin een centrale rol te laten spelen.</p>
      <p sl="de">Mijn tweede punt is dat we naar mijn mening ook moeten waarschuwen voor overdreven paniekreacties. De stijging van de voedselprijzen is op dit moment inderdaad aanzienlijk, zoals onze collega eerder al opmerkte. Ze is zeker ook van groot belang voor de consumenten in Europa en heeft drastische begrotingsbezuinigingen tot gevolg. Toch ben ik van mening dat het onze taak is ook hier in het Parlement er op duurzame wijze voor te pleiten – een aantal collega’s heeft dit al aangekaart – dat we realistisch moeten omgaan met de verschillende energiebronnen als we ons deze doelstellingen werkelijk willen verwezenlijken.</p>
    </intervention>
    <intervention id="2-264" speaker_id="28267" name="Josep Borrell Fontelles" is_mep="True" mode="spoken">
      <p sl="es">Mijnheer de Voorzitter, plotseling zijn door een crisis in de financiële en de onroerend-goedsector in het noorden en een voedselcrisis in het zuiden alle tegenstellingen van een ontregelde globalisering zichtbaar geworden.</p>
      <p sl="es">Plotseling zijn de markten begonnen te speculeren met voedingsmiddelen, omdat er enorme winstmarges te behalen zijn. Als de prijs van rijst in zeven weken tijd stijgt van vierhonderd naar duizend US-dollar, kan geen enkele hoeveelheid biobrandstof die enorme prijsstijging verantwoorden. Dit is gewoonweg de markt, de heilige markt, die eerst met woningen heeft gespeculeerd en miljoenen mensen met schulden heeft geruïneerd, en die nu met voedsel speculeert, omdat daar nu eenmaal geld kan worden verdiend: duizend US-dollar voor een ton rijst!</p>
      <p sl="es">Dit heeft niets te maken met een rationeel, structureel probleem dat kan worden verklaard door een gestegen vraag van de Chinezen of door een verminderd aanbod als gevolg van droogte.</p>
      <p sl="es">Deze wereld heeft iets minder markt en iets meer regulering nodig. De globalisering kan niet blijven voortschrijden door middel van klappen die dit soort rampen veroorzaken; ze moet worden bestuurd. En op dit moment betekent het besturen van de globalisering onder andere het bevorderen van de mogelijkheden voor landbouwproductie in Afrika.</p>
      <p sl="es">Een werelddeel als Afrika kan geen voedsel importeren, zoals de commissaris volkomen terecht zei. Afrika moet zelfvoorzienend zijn en om dat te bereiken zullen we vele beleidsmaatregelen moeten aanpassen, zodat we deze landen in staat kunnen stellen hun productiviteit te ontwikkelen, hen kunnen helpen bij de dingen waarvoor ze de kennis en de mogelijkheden hebben en bij wat ze zouden doen als ze geen rekening hoefden te houden met de omstandigheden van de markten – alweer die markten – die in de zoektocht naar concurrentie tot elke prijs menselijke tragedies van enorme omvang hebben veroorzaakt.</p>
      <p sl="es">Haïti importeert tachtig procent van de rijst die het consumeert. Een paar jaar geleden was het nog volledig zelfvoorzienend. Waarom importeert het nu ineens rijst die in de Verenigde Staten wordt geproduceerd en in hoge mate gesubsidieerd is? Waarom hebben we dit land in een extreem afhankelijke positie geplaatst? Biobrandstoffen hebben inderdaad gezorgd voor een hogere prijs van Amerikaanse mais. Als dertig procent van de productie wordt verlegd, is het logisch dat de prijzen fluctueren.</p>
      <p sl="es">De prijs van tarwe is echter niet veranderd als gevolg van biobrandstoffen: één procent kan onmogelijk zulke veranderingen teweegbrengen. We kunnen de technologische ontwikkeling van wat mogelijkerwijs het enige alternatief voor vloeibare brandstoffen is, niet stopzetten. Laten we dus buitensporige verlegging vermijden, maar laten we het kind niet met het badwater weggooien en laten we geen zondebokken zoeken voor problemen die niet worden veroorzaakt door technologische veranderingen of een wisselende vraag, maar door speculatieve activiteiten die de wereld niet zou moeten toestaan en waar we dan ook gezamenlijk, met alle politieke spelers, de strijd mee aan moeten gaan.</p>
    </intervention>
    <intervention id="2-266" speaker_id="4442" name="Niels Busk" is_mep="True" mode="spoken">
      <p sl="da">Mijnheer de Voorzitter, sinds het gemeenschappelijk landbouwbeleid in 1957 is ingevoerd, heeft het ons voorzien van overvloedige hoeveelheden voedsel tegen redelijke prijzen. Als gevolg van een gestegen vraag worden consumenten nu echter geconfronteerd met forse prijsstijgingen van brood en melk, in het bijzonder omdat we over de hele wereld een aantal jaren met zeer slechte oogsten achter de rug hebben. De Europeanen beginnen hier nu de financiële gevolgen van te merken en voor de minder fortuinlijken leidt dit al tot moeilijke situaties. De situatie is compleet onhoudbaar voor de armste ontwikkelingslanden en voor de ontwikkelingslanden die afhankelijk zijn van voedselimport. Voor de ontwikkelingslanden die voedsel exporteren, zijn de hoge prijzen echter voordelig, omdat hun inkomsten hierdoor toenemen.</p>
      <p sl="da">Ik wil hier graag benadrukken dat we onderscheid moeten maken tussen aanbodtekorten en hoge prijzen. We dienen aanbodtekorten serieus te nemen en er actie op te ondernemen. Zolang een liter cola nog meer kost dan een liter melk, denk ik echter niet dat de melkprijs onrealistisch hoog ligt. De Wereldbank heeft voorspeld dat de vraag naar voedsel in de periode tot 2030 met zestig procent zal toenemen, voornamelijk als gevolg van de gestegen vraag van landen als China en India, waar de toename van de vraag naar voedsel gelijk opgaat met de groei van de welvaart. Daarnaast moet worden opgemerkt dat onze graanvoorraden zich op het laagste niveau van de afgelopen zestig jaar bevinden – een gevaarlijk laag niveau. Als 2008 ook een slecht oogstjaar wordt, kan dat een tekort in voedselaanbod tot gevolg hebben waarvan niemand ooit had gedacht dat het mogelijk was.</p>
      <p sl="da">We moeten de ernst van de situatie onderkennen; we moeten handeldrijven en de kansen die zich voordoen benutten. We moeten het juiste evenwicht zien te vinden tussen milieubehoeften enerzijds en de noodzaak voldoende voedsel te produceren om aan de vraag te kunnen voldoen anderzijds. In dit verband zullen we geen vooruitgang boeken, tenzij we bereid zijn over biotechnologie te praten en de angstcampagne op het gebied van genetisch gemodificeerd voedsel het hoofd te bieden door middel van objectieve informatie. Biotechnologie biedt naar mijn mening een aantal mogelijke oplossingen voor de huidige situatie. De in Europa alom heersende vrees voor GGO’s heeft volkomen absurde gevolgen. We voeren onze dieren graanproducten die als voedsel voor de mensen gebruikt zouden kunnen worden, in plaats van diervoeder in de vorm van sojabonen en mais te importeren. Dat biobrandstoffen de schuld krijgen van de stijging van de voedselprijzen moet wel het gevolg zijn van een gebrek aan feitenkennis, want voedselgewassen worden in Europa doorgaans niet gebruikt voor biobrandstoffen.</p>
      <p sl="da">We hebben veel bruikbare instrumenten tot onze beschikking. Bovenal zouden we gebruik moeten maken van de landbouwindustrie, die klaar is om de uitdaging aan te gaan. We zouden de landbouwindustrie juist moeten ontwikkelen in plaats van haar capaciteit te beperken, zoals de politiek de afgelopen jaren heeft gedaan. We moeten de bereikte milieuvoordelen handhaven, maar er zijn voldoende manieren waarop we deze voordelen kunnen behouden en tegelijkertijd de productie kunnen verhogen. Politieke beslissingen bepalen bijvoorbeeld hoeveel meststof er aan een maisveld mag worden toegevoegd. Dat moet natuurlijk hoofdzakelijk worden bepaald op basis van feitelijke en objectieve overwegingen.</p>
    </intervention>
    <intervention id="2-267" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">Mijnheer de Voorzitter, halverwege deze eeuw zullen er meer dan negen miljard mensen op onze planeet wonen. Niet alleen de bevolking, maar ook de vraag naar voedsel zal groeien, en dat is iets waar we nu al een tekort aan hebben – niet alleen in derde landen, maar ook in Europa. Europa en de wereld kunnen een grote voedselcrisis tegemoetzien.</p>
      <p sl="pl">Het gemeenschappelijk landbouwbeleid van de Europese Unie, dat is gebaseerd op beschikkingen, verboden, quota en contingenten, heeft ervoor gezorgd dat sommige staten van een voedselcrisis profiteren, terwijl andere staten erbij inschieten. Slechts een paar EU-lidstaten zullen goed uit deze crisis komen. Helaas zal het merendeel van de landen er schade van ondervinden, waaronder Polen, dat tot voor kort de op twee na grootste voedselproducent van de EU was en dat in het verleden genoeg vooraad had om zijn bevolking twee keer te kunnen voeden.</p>
      <p sl="pl">Voedseltekorten hangen nauw samen met hogere kosten. Volgens de Wereldbank zijn de voedselprijzen de afgelopen drie jaar in totaal met 83 procent gestegen. Ze stijgen nog steeds en zullen dat ook blijven doen.</p>
      <p sl="pl">Het Internationaal Monetair Fonds, de Wereldbank en de regeringen van veel landen weten dat voedseltekorten de biologische veiligheid van volkeren bedreigen. Na betogen van talloze vertegenwoordigers, waaronder een aantal uit Polen, heeft de Europese Unie 2 900 000 hectare braakland vrijgegeven voor graanproductie en de melkquota met twee procent verhoogd. Daarmee was het probleem echter niet opgelost. Het kortzichtige EU-landbouwbeleid is nog altijd van kracht. Er worden verwerkingsbedrijven gesloten, het bebouwde areaal wordt teruggebracht, er worden bomen gekweekt op landbouwgrond, en zo worden er nog veel meer maatregelen genomen die de voedselproductie beperken.</p>
      <p sl="pl">Wie zal ons in de toekomst voorzien van gezonde, goedkope voedingsmiddelen? In ieder geval Amerikaanse producenten, hoewel hun voedingsmiddelen genetisch gemodificeerd en dus niet gezond zullen zijn. Waarom wachten we dan nog? We weten toch immers al dat het EU-landbouwbeleid, dat is uitgevoerd om te voldoen aan de verwachtingen van bepaalde belangengroepen, nergens toe leidt, behalve dan tot een verlies van biologische zekerheid in de EU en een verslechtering van de situatie wereldwijd. Daarom is het niet alleen noodzakelijk het gemeenschappelijk landbouwbeleid te herzien, maar moet er ook opnieuw worden onderhandeld over reeds gesloten verdragen en moet er een nieuwe oplossing komen voor de toekomst.</p>
    </intervention>
    <intervention id="2-268" speaker_id="28213" name="Marie-Hélène Aubert" is_mep="True" mode="spoken">
      <p sl="fr">Mijnheer de Voorzitter, de Europese Unie, de internationale gemeenschap, het IMF en de Wereldbank slaan alarm en bundelen hun krachten, wat een goede zaak is gezien de huidige voedselcrisis. Ze gedragen zich daarbij echter als pyromane brandweerlieden.</p>
      <p sl="fr">Ik ben van mening dat we toch de beleidsmaatregelen moeten herzien die de afgelopen twintig jaar zijn vastgesteld in het noorden en het zuiden: de structurele-aanpassingsplannen die zijn uitgevoerd door grote internationale financiële instellingen en die het vermogen van staten hun eigen economieën te organiseren en reguleren hebben ondermijnd, de terugtrekking uit en het gebrek aan belangstelling voor de landbouw in het kader van openbare ontwikkelingshulp, deregulering, de plotselinge liberalisering van de wereldhandel en de financiële stromen, die heeft geleid tot een soort ecologische sociale dumping en tot speculatie. Ik voel me niet prettig bij het feit dat wij wel advies geven en oplossingen aandragen, maar nog geen echte kritiek hebben geuit op wat er de afgelopen decennia is gebeurd.</p>
      <p sl="fr">Daarom zouden we niet zozeer moeten praten over voedselveiligheid, maar zouden we de betrokken landen, met name in Afrika, moeten toestaan hun eigen landbouw te ontwikkelen, hun eigen regionale markten te organiseren en te beschermen, jawel, ze op een bepaalde manier te beschermen, net als de Europese Unie heeft gedaan toen zij haar gemeenschappelijk landbouwbeleid ontwikkelde. Om dit te bereiken moeten we ook meer naar de landbouworganisaties in deze landen luisteren, want zij ondernemen actie, zij hebben ideeën en eenvoudige eisen die kunnen worden ondersteund met middelen die niet per definitie buitensporig zijn. Laten we in de eerste plaats beginnen te luisteren naar de spelers in het veld, die een hele reeks initiatieven voorstellen die het verdienen te worden aangemoedigd en ondersteund, vooral door de Europese Unie.</p>
    </intervention>
    <intervention id="2-269" speaker_id="28585" name="Diamanto Manolakou" is_mep="True" mode="spoken">
      <p sl="el">Mijnheer de Voorzitter, hoe extremer arbeiders worden uitgebuit, hoe meer rijkdom er wordt vergaard door een kleine minderheid. Dat is kapitalisme. Tijdens betogingen van mensen die honger lijden klinkt overal, van Afrika tot het Midden-Oosten en van Zuidoost-Azië tot Latijns-Amerika, dezelfde slogan: “wij hebben honger!”.</p>
      <p sl="el">In Egypte, Somalië, Bangladesh, India en elders in de wereld worden betogingen op bloedige wijze neergeslagen. Daarbij zijn doden en gewonden gevallen, en zijn honderden mensen gearresteerd. In Haïti, dat al bezet is door imperialistische troepen, zijn de vredestroepen van de VN de onderdrukkers – zij hebben zelfs op kinderen geschoten. Imperialisme is namelijk niets minder dan bezetting, toe-eigening en onderwerping. De woede die tijdens de betogingen wordt geuit geldt niet alleen de prijzen van voedsel, olie of biobrandstoffen; het is ook een protest van de mensen tegen armoede en vernedering, die worden verergerd door het kapitalistisch barbarisme.</p>
      <p sl="el">Imperialistische organisaties en associaties maken zich zorgen om de opstand van de hongerenden en roepen op tot maatregelen die nauwelijks verschillen van de maatregelen die er nu toe leiden dat miljoenen mensen van honger omkomen. Jullie maatregelen zijn fragmentarisch. Jullie willen niet voldoen aan de basisbehoeften van de mensen, en deze maatregelen zorgen daar dus ook niet voor, want als ze dat wel zouden doen, dan zouden jullie aan rijkdom inboeten. Er is wél een oplossing. Werkelijke ongehoorzaamheid en verzet zullen namelijk de uitbuitende barbaarsheid van het kapitalisme omverwerpen.</p>
    </intervention>
    <intervention id="2-270" speaker_id="28457" name="Luca Romagnoli" is_mep="True" mode="spoken">
      <p sl="it">Mijnheer de Voorzitter, dames en heren, ik ben het niet eens met wat er eerder is gezegd over het omhoogschieten van de prijzen. Ik vind het absurd dat er mensen zijn die überhaupt overwegen ontwikkelingslanden te voeden door ze planten voor brandstof te laten verbouwen in plaats van voedsel. Ik kan de pro-GGO-lobby absoluut niet steunen, omdat biobrandstoffen helemaal losstaan van voedingsmiddelen. Wat me vooral zorgen baart is het monopolie buiten Europa op octrooien en zaden, dat velen in hoge mate afhankelijk maakt van de Verenigde Staten en van Europese landbouwers.</p>
      <p sl="it">Naar mijn mening is de prijsstijging niet het gevolg van klimaatverandering of van dure brandstof; zij hebben wel enige invloed, maar niet zoveel als de mensen zeggen. Er moet onder meer op worden gewezen dat we momenteel ook een zeer gunstige euro/dollar-wisselkoers hebben. Ik ben er daarentegen van overtuigd dat de prijsstijging het gevolg is van speculatie door de distributiesector, en in het bijzonder de grote detailhandelaren. Hoe valt het anders te verklaren dat de prijzen voor landbouwproducten in Italië de afgelopen zeven jaar bijna niet zijn veranderd en zeker niet in de mate waarin de consumentenprijzen zijn gestegen?</p>
      <p sl="it">In Italië zijn het ofwel de multinationale grote detailhandelaren ofwel de coöperaties die gebruikmaken van een volkomen speculatieve kartelstrategie, ten nadele van de consument. Ik denk dat de koopkracht zich pas zal herstellen als er een moratorium op de consumentenprijzen komt. Ik ben het ermee eens dat de productiviteit en de consumptie worden bevorderd door minder markt, minder concurrentie en minder globalisering. Daarom zal ik tegen de verklaring van de Raad en de Commissie stemmen.</p>
    </intervention>
    <intervention id="2-271" speaker_id="4527" name="John Bowis" is_mep="True" mode="spoken">
      <p sl="en">Mijnheer de Voorzitter, we hebben dertig jaar lang enige mate van voedselstabiliteit gehad in de wereld en daar is nu een einde aan gekomen. Het is een dramatisch, plotseling en schokkend einde. We hebben de voedselrellen gezien in Haïti, waarbij twintig mensen zijn omgekomen, en de prijzen van rijst, bonen en fruit die in een jaar tijd met vijftig procent zijn gestegen.</p>
      <p sl="en">Een deel van het probleem is natuurlijk de bevolkingsgroei: tijdens mijn leven tot nu toe is de wereldbevolking gegroeid van tweeënhalf miljard naar zesenhalf miljard mensen. Daar kunnen we niet veel aan doen. Deels is het ook het gevolg van de nieuwe rijkdom in landen als China, waar de vraag naar chocola bijvoorbeeld met vijftien procent per jaar toeneemt, en daar kan van de aanbodzijde gewoonweg niet aan worden voldaan. Daar kunnen we ook niet veel aan doen.</p>
      <p sl="en">Het is deels ook een gevolg van klimaatverandering, verwoestijning, veranderde neerslagpatronen, meer overstromingen enzovoort, en daar proberen we iets aan te doen. We hebben een pakket maatregelen om dat probleem aan te pakken en we beschikken uiteraard ook over de maatregelen die de commissaris vandaag heeft toegelicht: voedselhulp en landbouwsteun voor de armste landen.</p>
      <p sl="en">Het is echter ook deels een gevolg van de stormloop op biobrandstoffen: de EU heeft voorgesteld het aandeel biobrandstoffen in de vervoersector op tien procent te zetten; in Amerika is dertig procent van de graangewassen nu bestemd voor de productie van ethanol, waardoor het voor voedsel beschikbare areaal kleiner wordt en de prijs van maismeel omhoog wordt gedreven.</p>
      <p sl="en">De gevolgen hiervan zijn benadrukt door de verklaringen van de heer Jean Ziegler, waarin hij spreekt van misdaad tegen de menselijkheid. Dat gaat misschien iets te ver, maar er zit wel een kern van waarheid in. Het is ook zeker waar dat we op zoek moeten gaan naar biobrandstoffen van de tweede generatie. We moeten zoeken naar houtachtige biobrandstoffen voor transport in plaats van vloeibare. We moeten duurzaam biobrandstoffen gaan kweken. Als we dat doen – en niet door middel van monocultuur – dan zullen we ontdekken dat biobrandstoffen onderdeel van de oplossing kunnen uitmaken. Op dit moment lopen ze echter grote kans onderdeel van het probleem te worden.</p>
    </intervention>
    <intervention id="2-272" speaker_id="28311" name="Luis Manuel Capoulas Santos" is_mep="True" mode="spoken">
      <p sl="pt">We weten allemaal dat Europa en de wereld onverwacht zijn overvallen door een probleem dat vanwege zijn omvang en zijn economische en humanitaire gevolgen een veelzijdige benadering vereist en dat op Europees en internationaal niveau moet worden aangepakt. Dit is duidelijk geen landbouwprobleem, maar het is wel een probleem dat niet zonder de landbouw kan worden opgelost.</p>
      <p sl="pt">We zijn ons bewust van de verschillende oorzaken, maar we weten nog lang niet wat hun individuele bijdrage is aan de huidige situatie: een duidelijke stijging van de vraag, biobrandstoffen, het pure toeval van slechte oogsten in diverse gebieden op de wereld, de gevolgen van klimaatverandering, pure speculatie ontstaan uit de voorgaande oorzaken? De Commissie moet actie ondernemen om ons snel en gedetailleerd antwoord te geven op deze vragen. Daarnaast is het van bijkomend belang dat het onderbroken debat over de “health check” van het GLB en de WTO-onderhandelingen wordt verdiept en dat het tempo ervan wordt opgevoerd.</p>
      <p sl="pt">Deze crisis dwingt ons, als politieke beleidsmakers, een aantal vragen te beantwoorden, waarvan ik er een aantal wil aanstippen: Is het liberale model dat geleidelijk aan is toegepast op het gemeenschappelijk landbouwbeleid doeltreffend genoeg om met een dergelijk probleem om te kunnen gaan? Hoe kunnen we meer produceren zonder de duurzaamheid van de hulpbronnen in gevaar te brengen en welke alternatieven zijn er mogelijk, in het bijzonder voor diervoeding? Wat voor nieuwe interventiemechanismen kunnen we instellen om te voorkomen dat strategische openbare voorraden worden vervangen door speculatieve particuliere hamstervoorraden? Zijn de prioriteiten van het beleid inzake ontwikkelingssamenwerking van de Europese Unie en internationale instellingen de juiste?</p>
      <p sl="pt">We moeten snel actie ondernemen om te voorkomen dat we op nog onverwachtere wijze of door nog ergere situaties worden overvallen. De socialisten, en in het bijzonder degenen die zich met landbouwzaken bezighouden, zijn zich van hun verantwoordelijkheden bewust en zijn klaar om aan dit debat deel te nemen en bij te dragen aan het vinden van doeltreffende oplossingen voor dit probleem, dat op korte termijn wel eens het belangrijkste wereldwijde probleem zou kunnen worden.</p>
    </intervention>
    <intervention id="2-273" speaker_id="33946" name="Andrzej Tomasz Zapałowski" is_mep="True" mode="spoken">
      <p sl="pl">Mijnheer de Voorzitter, de groei van de wereldbevolking en de kwalitatieve toename van de consumptie in ontwikkelde landen hebben tot een aanzienlijke stijging van de voedselprijzen geleid. Dit hadden we kunnen zien aankomen. We zouden er eigenlijk niet geschokt door moeten zijn. Dit probleem zal alleen nog maar groter worden, aangezien de bevolkingsgroei zal doorzetten en de mensen in ontwikkelde landen kwaliteitsvoedsel zonder genetische vervuiling zullen vragen, dat uiteraard beduidend duurder zal zijn.</p>
      <p sl="pl">Intussen vragen we ons niet af hoe we de voedselprijzen in de EU kunnen verlagen, maar subsidiëren we de dure landbouw in de oude lidstaten, terwijl we in de nieuw toegetreden landen de goedkopere productie van gezonde voedingsmiddelen maar op beperkte schaal ondersteunen. Dit heeft uiteraard tot gevolg dat productie in deze landen geen enkele kans krijgt om te groeien. Europa heeft nu een uitgelezen kans om de negatieve handelsbalans met landen als China en India te herstellen, omdat de levensstandaard in deze landen gestaag toeneemt en de bevolkingsaantallen extreem snel stijgen. Zij zullen dan ook veel meer voedsel nodig hebben.</p>
    </intervention>
    <intervention id="2-274" speaker_id="1930" name="Horst Schnellhardt" is_mep="True" mode="spoken">
      <p sl="de">Mijnheer de Voorzitter, commissaris, dames en heren, ik heb twee berichten die zijn gerelateerd aan het debat van vandaag. Ten eerste hebben er in Haïti, Banglades, Egypte en ander landen hevige protesten plaatsgevonden tegen de hoge voedselprijzen. Ten tweede betogen de Europese landbouwers tegen de prijsdalingen in de zuivelsector. Dit lijken twee geheel tegenstrijdige berichten te zijn, maar ze horen toch echt bij elkaar en ze tonen aan dat er vele kanten zijn aan deze crisis. Er is een pakket maatregelen nodig om dit aan te pakken, want de verleidelijke optie van protectionisme via voedselproducenten en detailhandelketens is een aspect dat serieus moet worden genomen en dat als eerste moet worden aangepakt met beleidsmaatregelen.</p>
      <p sl="de">In tegenstelling tot de heer Borrell ben ik niet van mening dat we zouden moeten reguleren, maar vind ik dat we voor meer concurrentie zouden moeten zorgen. Dat is de sleutel! Daarom zie ik ook niet het vaak genoemde verband tussen de voedselprijzen en de verbouw van hernieuwbare grondstoffen. Dat is onevenredig en lukraak. Feit is dat de vraag naar voedingsmiddelen is toegenomen, vooral in China en India. Dat is onvermijdelijk, maar desondanks moeten we vaststellen dat het voedseltekort nog niet dusdanig is, dat het deze prijsstijging rechtvaardigt.</p>
      <p sl="de">Ik denk echter wel dat we maatregelen moeten nemen om de voedselproductie te verhogen. De steun aan onze landbouwers zou dienovereenkomstig moeten worden verhoogd. Ik geloof dat het verkeerd is het landbouwbeleid te herzien; het moet verder ontwikkeld worden, dat is een belangrijk uitgangspunt.</p>
      <p sl="de">Daarnaast moeten we echter ook onze wetgeving onderzoeken en beoordelen of deze wel geschikt is voor een verhoging van de productie. Zo hebben we een heel aantal verordeningen die het gebruik van meststoffen en pesticiden beperken en die druk veroorzaken op de Kaderrichtlijn Water. Zij zijn nu niet verantwoordelijk voor de prijsstijgingen. We moeten nogmaals overdenken of op dit punt wel belangrijke ontwikkelingen nodig zijn.</p>
      <p sl="de">Ook de kwestie van het braakland moet verder ontwikkeld worden. De braakligging moet worden opgeheven – er zou voedsel moeten worden verbouwd op dat land.</p>
    </intervention>
    <intervention id="2-275" speaker_id="28282" name="Alain Hutchinson" is_mep="True" mode="spoken">
      <p sl="fr">Mijnheer de Voorzitter, met het oog op de huidige voedselcrisis heeft de Europese Commissie zojuist aangekondigd dat ze de noodvoedselhulp aanzienlijk gaat uitbreiden. Dat is geweldig nieuws, maar de Commissie kan vooral door zich op deze structurele oorzaken te richten aantonen dat ze de omvang van de crisis heeft begrepen en dat ze erkent dat zij zelf en de EU volledig verantwoordelijk zijn voor wat er momenteel gebeurt.</p>
      <p sl="fr">Voor ons, de Europese socialisten, heeft de huidige crisis niets te maken met noodlot; ze is eenvoudigweg het gevolg van zeer duidelijke politieke beslissingen door de noordelijke landen in het algemeen over een hele serie onderwerpen. We moeten ons realiseren dat, terwijl iedereen zich – terecht – opwindt over de hongeroproeren, de Commissie, die met meerdere stemmen spreekt, de export van EU-landbouwproducten blijft subsidiëren ten koste van miljoenen kleine producenten in het zuiden die niet in staat zijn de concurrentie aan te gaan.</p>
      <p sl="fr">Onthoud dat sommigen binnen de Europese Unie het bedrag verlagen dat is bestemd voor openbare ontwikkelingshulp, terwijl ze precies het tegenovergestelde blijven beloven en volhouden. Ook goed om te onthouden is dat de Commissie nog steeds probeert zogenoemde economische partnerschapsovereenkomsten op te leggen aan ACS-landen, de armste landen ter wereld. Dat zijn overeenkomsten die zij niet willen, omdat het voor hen duidelijk is dat deze overeenkomsten de kiemen bevatten voor andere crises in de toekomst.</p>
      <p sl="fr">De lijst met beslissingen die de Unie en de Europese Commissie blijven nemen terwijl ze regelrecht ingaan tegen de aangekondigde doelstellingen inzake ontwikkelingssamenwerking, is lang. Wat valt er verder nog te zeggen over een systeem, ons systeem, waarin rijst of tarwe veilige beleggingen zijn geworden? Is het werkelijk rechtvaardig dat Europese banken hun klanten beleggingsproducten aanbieden die speculeren op de prijsstijging van landbouw- en voedselproducten?</p>
      <p sl="fr">Leunen we gewoon achterover en accepteren we dat we miljoenen mensen uithongeren zodat wij in milieuvriendelijke auto’s kunnen rondrijden en onze groenvoorzieningen kunnen bewonderen? Nee, dat doen we niet. Daarom roepen we op tot meer samenhang tussen de verschillende beleidsmaatregelen van de Europese Unie en daarom lobbyen we krachtig bij de Commissie en bij de heer Barroso om de run op biobrandstoffen een halt toe te roepen door te werken aan de invoering van een moratorium, vergelijkbaar met dat uit het voorstel van de heer Ziegler bij de Verenigde Naties, op zowel hun gebruik als hun productie, en dat zolang ze concurreren met voedsel.</p>
      <p sl="fr">Tot slot wil ik mijn collega de heer Cornillet nog laten weten dat het citaat over vis van Mao Tse-tung afkomstig is en niet van René Dumont.</p>
    </intervention>
    <intervention id="2-276" speaker_id="4559" name="Maria Martens" is_mep="True" mode="spoken">
      <p sl="nl">Voorzitter, leden, commissaris, het is al gezegd, zo’n 850 miljoen mensen lijden dagelijks honger of zijn ondervoed. Het curieuze is dat het merendeel van deze mensen leeft op het platteland en zelf nota bene voedsel produceert. Dit is bizar. Iets is daar heel erg mis. Inmiddels hebben we ook te maken met de geweldige stijging van de voedselprijzen. Verschillende ontwikkelingen zijn hier debet aan en ze zijn al genoemd. Welvaartstijging in China en India met een toenemende vraag naar vleesproducten, de biobrandstofdoelstellingen van Europa en de Verenigde Staten, stijgende energieprijzen, noemt u maar op. Het Wereldvoedselprogramma heeft dit jaar 7 miljoen dollar meer nodig om hetzelfde aantal mensen te helpen als vorig jaar. De gevolgen voor de allerarmsten zijn immens.</p>
      <p sl="nl">Nieuwe strategieën zullen nodig zijn, allereerst op de korte termijn. Op de korte termijn zullen we de tekorten die bestaan bij het Wereldvoedselprogramma moeten aanvullen. En ik ben blij met de toezeggingen van de commissaris om hiervoor extra middelen in te zetten, bijvoorbeeld door de uitgaven voor de voedselhulp die voor later dit jaar zijn voorzien, naar voren te halen en door de reserves voor humanitaire hulp aan te spreken.</p>
      <p sl="nl">Maar een goed Nederlands spreekwoord zegt: voorkomen is beter dan genezen. Daarom moeten we vooral ook kijken naar de beleidsmaatregelen voor de lange termijn. Hoe kunnen wij ervoor zorgen dat de ontwikkelingslanden voedselzekerheid kennen? Wat kunnen we stimuleren en hoe kunnen we hun de ruimte laten? Weten wij welk beleid van ons, van het IMF, van de Wereldbank, voedselzekerheid steunt dan wel in gevaar brengt? Kunnen wij met ons landbouwbeleid niet meer doen? Mijn vraag is ook aan de Commissie in hoeverre voedselzekerheid deel is geweest van het werkprogramma tot nu toe in de laatste jaren, want de globalisering komt immers niet uit de lucht vallen.</p>
      <p sl="nl">Als het gaat om “voorkomen is beter dan genezen”, dan wijs ik graag op de succesformule van het hongerproject, een internationale organisatie die via geïntegreerde aanpak in diverse landen al goede en duurzame resultaten heeft bereikt. Ik wil ook wijzen op de implementatie van de gemeenschappelijke strategie voor Afrika, de EU-Afrika-strategie. Daarin wordt nadrukkelijk aandacht gegeven aan partnerschap voor de ontwikkeling van de Afrikaanse landbouwsector. Mijn vraag is hoe de Commissie ook in dit opzicht actief is.</p>
    </intervention>
    <intervention id="2-277" speaker_id="2301" name="Reino Paasilinna" is_mep="True" mode="spoken">
      <p sl="fi">Mijnheer de Voorzitter, commissaris, dames en heren, de energiesector staat voor een zeer ethische uitdaging. Energie en brood liggen nu met elkaar overhoop. Dit is niets minder dan het verschil tussen voorspoed en armoede.</p>
      <p sl="fi">Speculatie heeft tot gevolg dat de prijs van graan in de praktijk is gebonden aan de prijs van olie. Hoe hoger de olieprijs, hoe meer graan er zal worden ingezet als brandstof – tenzij we ingrijpen. Op dit moment wordt slechts zo’n twee procent van het graan gebruikt voor de productie van biobrandstoffen, maar dat percentage is aan het stijgen. De Organisatie voor Economische Samenwerking en Ontwikkeling en de Verenigde Naties hebben berekend dat als de olieprijs de 56 dollar zou bereiken, de productie van graan voor voedsel met een paar procentpunten zou dalen en de prijs van graan, dus feitelijk die van voedsel, met ongeveer tien procent zou stijgen. Hoe zou die berekening eruitzien als de olieprijs zou blijven stijgen en de honderd dollar zou bereiken, zoals momenteel het geval is? We hebben dringend internationale normen en overeenkomsten nodig, zodat we een einde kunnen maken aan de stijging van de voedselprijzen en kunnen zorgen dat graan dat is bedoeld om brood mee te maken niet langer wordt gebruikt om brandstof te produceren voor de 4x4s op onze wegen.</p>
      <p sl="fi">We zouden ons nu allerlei bedreigende scenario’s kunnen voorstellen, maar er is ook nog wat goed nieuws. Rusland werkt aan een programma om concurrerende hernieuwbare energie te produceren voor de Europese markt. Daarbij gaat het om hydro-elektrische energie, waarbij op grote schaal gebruik wordt gemaakt van waterreserves en bosmassa – het grootste project ter wereld in zijn soort.</p>
    </intervention>
    <intervention id="2-278" speaker_id="1038" name="Karl-Heinz Florenz" is_mep="True" mode="spoken">
      <p sl="de">Mijnheer de Voorzitter, commissaris, ik ben absoluut van mening dat we met een ernstig probleem te maken hebben. Ik wil u echter met klem adviseren het kind niet met het badwater weg te gooien, maar in plaats daarvan de werkelijke oorzaken van deze situatie te achterhalen.</p>
      <p sl="de">Ik ben nogal verbaasd dat dit debat over voedsel voor veel van onze collega-parlementsleden zo onverwacht komt. De wereldbevolking is de afgelopen twintig jaar continu gegroeid. Elk jaar komen er tachtig miljoen mensen bij. Wie nu verbaasd is, zou zichzelf daarom moeten afvragen waar hij/zij de afgelopen tijd gezeten heeft.</p>
      <p sl="de">We moeten onderzoeken op welke gebieden we wel iets kunnen doen en op welke punten we waarschijnlijk niets kunnen veranderen. Eén afkeurenswaardig punt is de kwestie van de wereldwijde beursspeculaties met graan- en cacaoproducten. De liquiditeiten aan de beurzen zijn enorm en speculanten zetten nu in op grondstoffen in plaats van op aandelen. Dit leidt vanzelfsprekend tot stijgende prijzen en menselijk leed, dat overigens ook veehouders in Europa treft. Op dit gebied moeten we aggressieve maatregelen instellen.</p>
      <p sl="de">De uitvoerkorting is ons dierbaar, maar iedereen zegt dat deze nu moet worden afgeschaft. Dat is overigens al gebeurd, ze loopt in 2013 ten einde. We moeten echter niet vergeten de Verenigde Staten te zeggen dat ze hun voedselhulp op vergelijkbare wijze geleidelijk afbouwen, want alleen als we dat samen doen, kan dit middel functioneren. Om dit voor elkaar te krijgen, moeten we het landbouwbeleid en de landbouwproductie in de lastige landen van deze wereld begeleiden. En daarvoor zijn stabiele politieke verhoudingen in deze landen nodig. Voor veel landbouwers is wanbeleid teleurstellend, zijn eigendomsrechten onduidelijk en moeten ze torenhoge grondbelastingen betalen aan corrupte regeringen. Helaas bestaan er rassenconflicten en hebben mensen helemaal geen eigen vermogen om zaaigoed en tractoren aan te schaffen. Hoe moet een landbouwer gewassen verbouwen – en dat weet ik uit mijn eigen ervaring als boer – als hij geen zaaigoed heeft? Daar moeten we onze aandacht op richten.</p>
      <p sl="de">Ik zou me kunnen voorstellen dat we behoefte hebben aan een Europees buitenlands landbouwbeleid. De Europese Unie dient haar hele gewicht in de schaal te werpen om deze tekortkomingen aan te pakken.</p>
    </intervention>
    <intervention id="2-279" speaker_id="28143" name="Bernadette Bourzai" is_mep="True" mode="spoken">
      <p sl="fr">Mijnheer de Voorzitter, vertegenwoordiger van de Raad, commissaris, dames en heren, in de eerste plaats wil ik de ernst en de dramatische gevolgen van de voedselcrisis benadrukken, die namelijk de armoede en de honger van de mensen in ontwikkelingslanden verergert.</p>
      <p sl="fr">De meest benadeelde mensen in onze westerse landen worden ook getroffen door de stijging van de voedselprijzen en lijden al maanden onder de dagelijkse prijsstijgingen. Er is nu dringend een oplossing nodig voor deze situatie, maar ook op maat gemaakte oplossingen voor de langere termijn, door het gemeenschappelijk landbouwbeleid dusdanig te herzien dat het kan dienen als beleid inzake ontwikkelingssamenwerking en door het instellen van een handelsbeleid in WTO-stijl dat misbruik van de machtspositie van supermarkten in Europa en voedselspeculatie tegengaat, omdat de landbouw nu eenmaal geen doorsnee economische sector is. De risico’s van hongersnood en sociale en politieke destabilisering zijn te groot en bovendien is het recht op voedsel een fundamenteel mensenrecht. We kunnen de landbouw niet overleveren aan de markteconomie alleen of aan speculanten die vandaag de dag, na de crisis in de onroerend-goedsector en de crisis in energetische en minerale grondstoffen, op zoek zijn naar veilige investeringen.</p>
      <p sl="fr">We moeten onszelf uitrusten met instrumenten voor marktregulering en met solide en samenhangende beleidsmaatregelen op het gebied van landbouw en voedsel, en we moeten de noodvoorraden zo spoedig mogelijk aanvullen, zodat we voortaan op een dergelijke noodsituatie kunnen inspelen. Daarnaast moeten we in ontwikkelingslanden de prioriteit geven aan voedselproductie en voedselgewassen boven productie die niet voor voedseldoeleinden is bestemd, en dan met name landbouwbrandstoffen.</p>
    </intervention>
    <intervention id="2-280" speaker_id="28124" name="Gunnar Hökmark" is_mep="True" mode="spoken">
      <p sl="sv">Mijnheer de Voorzitter, het risico bestaat dat de voedselcrisis waar we momenteel mee te maken hebben, de mensheid een decennium terugzet op het gebied van armoede en dat ze instabiliteit en menselijk lijden veroorzaakt in een groot deel van de wereld.</p>
      <p sl="sv">Ik vind het belangrijk dit te benadrukken en tevens vast te stellen dat de landbouwsector niet zo’n snelle ontwikkeling heeft doorgemaakt als het geval was in de gemondialiseerde onderdelen van de wereldeconomie. Wat we momenteel zien gebeuren is het falen van gereguleerde landbouwmarkten, een gebrek aan open handel, en regelgeving die landbouwers verhindert hun land te gebruiken. Het is duidelijk dat we, als we dat willen, kunnen besluiten veel van de lastige problemen waar we momenteel mee kampen aan te pakken. In de strijd voor een beter klimaat is het een goede zaak om meer gebruik te maken van de beschikbare grond op deze aarde.</p>
      <p sl="sv">Als we meer producten verbouwen, draagt dat bij aan de voorziening in biobrandstoffen én in voedsel. Tegelijkertijd is er echter ook een mogelijkheid de deur open te zetten naar economische ontwikkeling in ontwikkelingslanden. Dat geeft ons in Europa bovendien de kans de weg te banen voor een landbouwsector die dynamischer en opener is.</p>
      <p sl="sv">De oplossing voor deze problemen moet echter niet worden gezocht in meer regulering en meer subsidies, maar in meer openheid voor landbouwers in Europa en over de hele wereld, zodat zij het voedsel en de biobrandstoffen kunnen produceren die de wereld nodig heeft. Met andere woorden: vrijere landbouw, vrijere landbouwers en vrije handel.</p>
      <p sl="sv">Als we erin slagen dat te bereiken, zullen we ook in staat zijn meer vooruitgang te boeken bij de internationale Doha-onderhandelingen, de vrijhandelsbesprekingen, terwijl we tegelijkertijd iets doen voor een beter klimaat en een betere wereld.</p>
    </intervention>
    <intervention id="2-281" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Mijnheer de Voorzitter, er zijn sociale spanningen in Europa en menselijke tragedies in andere werelddelen – en nu hebben de gevolgen van de prijsstijgingen van voedsel in Europa, die tot nu toe vooral in arme stedelijke gebieden te merken waren, ook de middenklasse bereikt. Op het Europese continent zijn er binnen de Unie ongeveer honderd miljoen arme mensen, en in Hongarije leven ongeveer drie miljoen mensen onder de armoedegrens. Hun toch al moeilijke situatie wordt verder verergerd door de gevolgen van zowel de gestegen prijzen van voedsel met vruchten als het vleestekort. De reeds bestaande EU-programma’s, zoals de schoolmelkregeling en de schoolfruitregeling, zijn daarom van zeer groot belang. De huidige crisis toont aan dat we in 2013 een nieuw landbouwbeleid moeten hebben. De EU moet het merendeel van haar voedsel zelf produceren, voedsel van goede kwaliteit, en moet daarnaast landen buiten de EU helpen door middel van deskundigheid, kennisoverdracht en ontwikkelingen in landbouwproductie, zodat dit steeds grotere vormen aannemende mondiale probleem kan worden opgelost. Dank u voor uw aandacht.</p>
    </intervention>
    <intervention id="2-282" speaker_id="28402" name="José Albino Silva Peneda" is_mep="True" mode="spoken">
      <p sl="pt">Mijnheer de Voorzitter, de gestegen vraag vanuit opkomende economieën, de gestegen prijs van olie, en klimaatverandering zijn factoren die hebben bijgedragen aan de stijging van de voedselprijzen over de hele wereld, maar zij verklaren niet alles. De onstuimige opkomst van de financiële markten heeft bijgedragen aan de toegenomen speculatie, die aantrekkelijk is vanwege de opbrengsten die te behalen zijn met grondstoffenfondsen. Het bewijs daarvan wordt geleverd door de prijsstijging van voedsel, maar ook van nikkel, zilver en goud.</p>
      <p sl="pt">Het feit dat de voedselprijzen sinds 2005 met 83 procent zijn toegenomen in combinatie met het feit dat de allerarmsten een zeer groot percentage van hun inkomen aan voedsel besteden, houdt in dat we op dit moment te maken hebben met de belangrijkste factor die armoede en ongelijkheid vergroot. Wat nog veel ernstiger is, is dat we mogelijk aan de rand staan van een wereldwijde tragedie van niet te overziene omvang, die voor miljoenen mensen honger en overlijden tot gevolg zou kunnen hebben.</p>
      <p sl="pt">Het Internationaal Monetair Fonds heeft voor deze exacte situatie gewaarschuwd toen het stelde dat meer dan honderd miljoen mensen zouden kunnen overlijden, het merendeel in Afrika, als de voedselprijzen op hun huidige niveau zouden blijven. Eensgezind internationaal ingrijpen is dan ook dringend vereist om de hulp aan de meest hulpbehoevenden uit te breiden, want het gaat hier om miljoenen gevallen van leven of dood. Dat is echter niet voldoende! Er moeten mechanismen worden ingesteld om de internationale handel te reguleren en de financiële markten doeltreffend te kunnen controleren, om te voorkomen dat er speculatieve activiteiten plaatsvinden waar slechts een kleine minderheid voordeel van heeft en die ten koste gaan van honderden miljoenen arme en weerloze mensen. De Europese Unie is verplicht op mondiaal niveau leiding te geven aan dit proces, omdat alleen het aannemen van zo’n houding ertoe kan leiden dat het doel van het uitroeien van armoede en het bevorderen van vrede in de wereld niet langer een utopie is.</p>
    </intervention>
    <intervention id="2-283" speaker_id="2062" name="Riitta Myller" is_mep="True" mode="spoken">
      <p sl="fi">Mijnheer de Voorzitter, ik geloof niet dat de arme mensen in ontwikkelingslanden er beter van zouden worden als we de marktkrachten meer speelruimte zouden geven op de voedselmarkt zonder dit te reguleren, zoals hier is voorgesteld. Het mondiale kapitalisme zal in een morele crisis belanden als bekend wordt dat beursspeculanten aan de basis van de voedselcrisis staan.</p>
      <p sl="fi">Er is hier vandaag gesproken over biobrandstoffen en het feit dat ze met de voedselproductie strijden om beschikbare grond. Er is ook gesteld dat deze strijd nog niet al te grote vormen heeft aangenomen, tot nu toe in ieder geval. Toch dient dit probleem grondig geanalyseerd te worden, hoewel we niet overhaast conclusies moeten trekken.</p>
      <p sl="fi">We hebben brandstoffen nodig die uit hernieuwbare bronnen kunnen worden verkregen, maar uiteraard niet op een manier die ten koste gaat van het areaal voor voedselproductie. Verschillende landen en onderzoeksinstituten steken momenteel veel geld in onderzoek naar biobrandstoffen van de tweede en derde generatie. Deze brandstoffen concurreren niet met de voedselproductie. Naar verwachting zullen de brandstoffen van de nieuwe generatie al over een aantal jaar op de markt verschijnen. Er is geen enkele reden om onderzoek op dit gebied te beletten en daarom moeten we duidelijke duurzaamheidscriteria opstellen voor biobrandstoffen en op duurzame wijze biobrandstoffen van de tweede en derde generatie produceren.</p>
    </intervention>
    <intervention id="2-284" speaker_id="23894" name="Anna Záborská" is_mep="True" mode="spoken">
      <p sl="sk">Bij het oplossen van een probleem zoals dat waar we vandaag over debatteren, moet ook worden stilgestaan bij de oorzaak van het probleem. Net als de demografische crisis, mensenhandel, de opwarming van de aarde, kanker en terrorisme is het probleem van de stijgende voedselprijzen niet bij toeval of van de ene op de andere dag ontstaan.</p>
      <p sl="sk">Bovendien zijn we bij het aanpakken van de stijgende voedselprijzen en de effecten daarvan op de bevolking eerder geneigd te zoeken naar oplossingen voor de gevolgen, zonder na te denken over de oorzaken. De waarheid is echter dat we alleen kunnen voorkomen dat deze crisis verergert door het probleem aan de basis te bestrijden. Bij het zoeken naar oplossingen voor de stijgende voedselprijzen en de voedselcrises in sommige delen van de wereld moeten we ook aandacht besteden aan de kwaliteit en kwantiteit van beschikbaar voedsel, dat toch een fundamenteel onderdeel is van het leven van elke man en vrouw, van elk gezin of land op deze planeet.</p>
      <p sl="sk">Hoe kan een jongere zich immers lichamelijk, geestelijk en spiritueel ontwikkelen als hij/zij geen toegang heeft tot de daarvoor benodigde voeding? Hoe kunnen een vader en moeder voor hun gezin zorgen als ze geen eten hebben om op tafel te zetten? Laten we niet vergeten dat de rijkste landen degene zijn die, vaak zonder er voldoende over na te denken, de rijkdom van arme landen hebben uitgebuit zonder ze daarvoor enige vorm van vergoeding te bieden. Deze rijke landen hebben het ecologisch evenwicht niet gerespecteerd en vandaag de dag zijn de gevolgen van hun daden voor de armste bevolkingen zichtbaar.</p>
      <p sl="sk">Misschien hoeven we niet ver te zoeken. We zouden kunnen beginnen met onze eigen instellingen, waar elke dag een heleboel voedsel wordt weggegooid vanwege interne regelgeving, terwijl er heel dichtbij mensen wonen die honger lijden. Overal in de wereld geldt dat er meestal slecht te praten valt met hongerige mensen.</p>
    </intervention>
    <intervention id="2-285" speaker_id="1318" name="James Nicholson" is_mep="True" mode="spoken">
      <p sl="en">Mijnheer de Voorzitter, we hebben er nog een uitdaging bij gekregen: het veiligstellen van onze voedselvoorziening. We zijn getuige geweest van een enorme stijging van de voedselprijzen en dat zal naar verwachting nog een hele tijd zo blijven. Er is geen aanbod meer van goedkoop voedsel. Ik heb altijd geloofd dat er niet zoiets als goedkoop voedsel bestaat, maar op het moment dat graan wordt ingezet voor energieproductie in plaats van voor voedselvoorziening, dan is het evenwicht verstoord. Wat we nu zien gebeuren is het domino-effect dat daar het gevolg van is.</p>
      <p sl="en">De landen die het zich het minst kunnen veroorloven, worden het hardst getroffen en we weten allemaal waarom. We hebben niet langer braakland nodig; we hebben nu een morele verplichting om onze landbouwers aan te sporen meer te gaan produceren, om er zo voor te zorgen dat de prijzen niet volledig ontsporen en er geen hongersnood ontstaat in grote delen van de wereld.</p>
      <p sl="en">We moeten de “health check” opnieuw bekijken om er zeker van te zijn dat we op de veranderde situatie kunnen inspelen. Dit alles zal een bitterzoete ervaring zijn voor de landbouwers en hun gezinnen. Jarenlang zijn ze immers bespot vanwege melkplassen en boterbergen. Waar zijn ze nu? Ze zijn allemaal verdwenen. We hebben in Europa op dit moment nog slechts een voedselvoorraad voor 27 dagen over, zoals de heer Daul ons eerder vanmiddag vertelde.</p>
      <p sl="en">Ik vind ook dat we naar de normen voor GGO’s moeten kijken. Dat onderwerp kunnen we niet langer blijven negeren. We overreguleren onszelf uit de markt. We hebben zoveel beperkingen ingesteld voor onze landbouwers dat velen van hen het bijltje er bij neer hebben gegooid en iets anders zijn gaan doen. We moeten meer gaan produceren, anders ontstaat er een ramp. We moeten onze landbouwers stimuleren dat extra voedsel te produceren. Deze crisis is niet voorspeld en niemand heeft dit zien aankomen, ongeacht hoe iedereen nu achteraf probeert te zeggen dat zij het wel hadden zien aankomen. Het is ons gewoon overkomen, dat is de waarheid. Nu moeten we er iets aan doen.</p>
    </intervention>
    <intervention id="2-286" speaker_id="28228" name="Albert Deß" is_mep="True" mode="spoken">
      <p sl="de">Mijnheer de Voorzitter, commissaris, dames en heren, sprookjes beginnen meestal met de woorden “Er was eens”. Met die woorden wil ik ook mijn betoog beginnen. Er was eens een wereldhandelsorganisatie, WTO geheten, die over de hele wereld een evenwicht tussen vraag en aanbod wilde creëren door middel van volledig vrije handel. De mensen in de armste landen beloofde ze een aanzienlijke toename van de welvaart, en de mensen in de rijke landen goedkoop voedsel, allemaal door de liberalisering van de handel. Zo luidt het sprookje; de werkelijkheid ziet er anders uit.</p>
      <p sl="de">Wereldwijde vrije handel in de landbouwsector is geen geschikt instrument om honger en armoede in de wereld op duurzame wijze te bestrijden. De Wereldbank en de WTO moeten zich daar bewust van worden. Slechts een handvol landbouwconcerns, die voedsel exporteren uit de allerarmste landen zonder ook maar enige rekening te houden met de voedselsituatie zelf, heeft baat bij wereldwijde vrije handel in de landbouwsector. Mondiale handel in landbouwproducten is geen doeltreffend middel om armoede te bestrijden. Mensen in arme gebieden kunnen het voedsel niet meer betalen als de landbouwprijzen hoog zijn, en de landbouwers in hoog ontwikkelde gebieden kunnen geen voedsel meer produceren als de landbouwprijzen laag zijn, omdat het dan niet meer rendabel is. Ze botsen met elkaar. Ik betwijfel of de heer Zoellick van de Wereldbank, de heer Lamy van de WTO en – helaas moet ik dit zeggen – mijn fractiegenoot de heer Hökmark deze verbanden begrijpen. In de nabije toekomst zal er dan ook weinig veranderen in deze situatie.</p>
      <p sl="de">Wat de landbouwprijzen in Europa betreft: in 1961 kreeg ik voor een kilo graan 26 cent. Twee jaar geleden kreeg ik nog maar 8 cent. Om die reden kunnen de landbouwprijzen onmogelijk de oorzaak zijn van de hoge voedselprijzen!</p>
    </intervention>
    <intervention id="2-287" speaker_id="23713" name="Mihael Brejc" is_mep="True" mode="spoken">
      <p sl="sl">Ik denk dat het landbouwbeleid grondig herzien moet worden voor wat betreft de diverse quota, toegewezen hoeveelheden, beperkingen en de verschillende stimuleringsmaatregelen om geen voedsel te produceren. Ik zou ook graag willen weten hoeveel landbouwgrond er nog braakligt in Europa. Ik schaar mij volledig achter het standpunt van de heer Nicholson, dat de landbouwproductie in Europa gestimuleerd dient te worden en dat er moet worden gekeken naar stimuleringsmaatregelen die het terugdringen van de landbouwsector tegengaan. De jongeren vertrekken, dus wie blijft er dan nog over om het land te verbouwen?</p>
      <p sl="sl">Dat we nu een voedseltekort hebben, betekent niet dat we meteen de poorten wijd open moeten zetten voor genetisch gemodificeerde landbouwproducten. Verder denk ik dat we onze verwachtingen ten aanzien van biobrandstoffen moeten bijstellen en dat we op onze binnenlandse markten zouden moeten onderzoeken waarom grote supermarkten altijd het meeste voordeel hebben van hoge prijzen. Samenvattend hoop ik dat de Europese Commissie onmiddellijk te nemen maatregelen en een strategie voor deze nieuwe situatie zal voorbereiden.</p>
    </intervention>
    <intervention id="2-288" speaker_id="4528" name="Neil Parish" is_mep="True" mode="spoken">
      <p sl="en">Mijnheer de Voorzitter, we bevinden ons momenteel in een situatie waar we al slaapwandelend in zijn beland. Voedsel was immers lange tijd te goedkoop: de kostprijs lag onder de productieprijs. Drie jaar geleden kostte tarwe negentig euro per ton, wat onder de productieprijs was. Nu bedraagt de prijs 270 euro per ton en is het rendabel om tarwe te produceren.</p>
      <p sl="en">Ik ben niet zo pessimistisch gestemd als veel van de andere sprekers vandaag, want als de markt de juiste prijs betaalt voor voedsel, dan zal het ook worden geproduceerd. Daarom moeten we de markt wat meer vrijheid geven. Europa is zeker in staat voedsel te produceren, want landbouwers in Europa hebben heel lang gesmacht naar een kans om voedsel te produceren, maar ze hebben de afgelopen twintig jaar steeds te horen gekregen dat er teveel voedsel was in de wereld en dat de voedselproductie daarom moest worden teruggebracht. Om die reden moeten we gebruikmaken van biotechnologie om de voedselproductie weer te verhogen, moeten we de bureaucratie verminderen en intussen de armsten in de wereld door deze kortdurende crisis – want dat is het – heen helpen. In een land als Zimbabwe, in Afrika, speelt ook behoorlijk bestuur daarbij een rol: met een gek aan het hoofd zal het land nooit worden gevoed.</p>
    </intervention>
    <intervention id="2-289" speaker_id="28373" name="Bogdan Golik" is_mep="True" mode="spoken">
      <p sl="pl">Mijnheer de Voorzitter, het debat van vandaag is een van de belangrijkste in dit Parlement, zowel op politiek als economisch vlak, zoals wel duidelijk wordt door de samenstelling van de sprekers van vandaag. In dit debat draait het niet alleen om de stijging van de voedselprijzen, maar ook om mensen die omkomen van de honger. De betogen en analyses die we vandaag hebben gehoord in dit Parlement zijn overduidelijk. De prijs van tarwe is alleen al in het afgelopen jaar met 130 procent gestegen, de prijs van soja met 87 procent en die van rijst met 74 procent – dit zijn feiten. In de voorbije dertig jaar zijn de prijzen omlaaggegaan, maar wat er het afgelopen jaar is gebeurd was vele malen erger dan de waarschuwingssignalen hadden kunnen doen vermoeden.</p>
      <p sl="pl">De feiten zijn als volgt: er is een wereldwijd tekort aan voedsel en er is honger – 850 miljoen mensen lijden honger. In een tiental landen of meer hebben rellen plaatsgevonden, die nog verder zullen verergeren. Er zijn massaal tropische bossen gekapt, ook in het Amazoneregenwoud – met andere woorden, de wens naar biobrandstoffen weegt zwaarder dan de wens de honger in de wereld terug te dringen. In de komende jaren zal het tekort aan graan wereldwijd tweehonderd miljoen ton bedragen. De inflatie zal wereldwijd toenemen, het watertekort zal blijven bestaan, en consumenten in Europa zullen dertig tot veertig procent meer moeten gaan betalen dan een jaar geleden.</p>
      <p sl="pl">Wat moeten we doen? Dringend het gemeenschappelijk landbouwbeleid hervormen, omdat er ook in Europa miljoenen landbouwers armoede lijden, en op zo kort mogelijke termijn een internationale conferentie bijeenroepen opdat deze bepaalde beslissingen neemt en bepaalde conclusies trekt op basis van deze discussie en dit probleem.</p>
    </intervention>
    <intervention id="2-290" speaker_id="2037" name="Robert Sturdy" is_mep="True" mode="spoken">
      <p sl="en">Mijnheer de Voorzitter, ik ben sinds 1994 lid van dit Parlement en de eerlijkheid gebiedt mij te zeggen dat ik zelden zoveel hypocrisie heb gehoord van mensen.</p>
      <p sl="en">Zoals Jim Nicholson al zei, werden we jaren geleden gekritiseerd omdat we teveel voedsel produceerden. Nu worden we bekritiseerd omdat het voedsel een prijs heeft bereikt die waarschijnlijk realistisch en onvervalst is.</p>
      <p sl="en">Maar wat kunnen we daar aan doen? Wel, commissaris, er is iets wat u kunt doen, wat u zelfs morgen al zou kunnen doen als u dat wilde. In de eerste plaats kunt u de antidumpingregelgeving opheffen op met name fosfaat en potas, maar ook op stikstof, die de Europese Unie binnenkomen en die naar de rest van de wereld worden verstuurd.</p>
      <p sl="en">De heer Mandelson heeft die regelgeving ingesteld, maar ze vormt een groot probleem, want je hebt drie dingen nodig om voedsel te kunnen produceren: zon, water en ook stikstof, fosfaat en potas. Derdewereldlanden kunnen geen voedsel produceren tenzij ze deze stoffen tegen een betaalbare prijs kunnen kopen en op dit moment is de prijs van ongeveer tachtig Britse pond per ton gestegen naar ongeveer vijfhonderd Britse pond per ton. Als u daar iets aan doet, dan helpt u ook de rest van de wereld.</p>
    </intervention>
    <intervention id="2-291" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mijnheer de Voorzitter, we praten in de Europese Unie en bij de WTO al een aantal jaar over de liberalisering van de handel, die bedoeld was als vergemakkelijking van de handel, maar in werkelijkheid zijn we bezig een beperking op de landbouwproductie te implementeren. In Europa, maar ook daarbuiten, zijn we al geruime tijd bezig de productie systematisch te beperken.</p>
      <p sl="pl">De wereldwijde stijging van de voedselprijzen is het gevolg van gestegen productiekosten, energie-, brandstof-, meststof- en arbeidskosten. Laten we echter niet vergeten dat de prijs van een vat olie iets meer dan een jaar geleden nog 70 US-dollar bedroeg en de rentabiliteit van de landbouwproductie én van biobrandstoffen nog anders was, terwijl een vat olie vandaag de dag 115 US-dollar kost. Biobrandstoffen hebben deze crisis echter niet veroorzaakt. Ze maken slechts twee procent van de landbouwproductie uit, dus ze zijn er maar voor een deel debet aan.</p>
      <p sl="pl">Ik heb vandaag veel bezorgdheid gezien, om niet te zeggen angst, ook hier in deze vergaderzaal, maar haastige en ondoordachte actie zal niet helpen. We hebben een stabiel landbouwbeleid nodig, maar we moeten proberen die stabilisering ook op de financiële markten te vinden, niet alleen in de landbouw. Het gebrek aan toezicht op de financiële markten leidt tot speculatie en het ontstaan van gevaarlijke situaties, eerst op de hypotheekmarkt en daarma ook op de levensmiddelenmarkt. Stabilisering op financiële markten.</p>
    </intervention>
    <intervention id="2-292" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad. − Een van de leden van het Europees Parlement, de heer Dillen, zei over de situatie op de voedselmarkt dat we niet alleen de symptomen moeten verlichten, maar de ziekte moeten genezen. Om dat te kunnen doen, moeten we eerst de juiste diagnose stellen. Ik vind dat dit een bijzonder nuttig debat was, dat de Raad kan helpen bij het stellen van de diagnose en bij het vinden van de juiste antwoorden en de juiste remedies.</p>
      <p sl="sl">Maar wat zijn nou de oorzaken van de huidige situatie op de wereldvoedselmarkt en de dramatische stijging van de voedselprijzen? De voornaamste oorzaak is een grotere vraag. Zoals al eerder genoemd, is de wereldbevolking gegroeid en de toegenomen vraag is voor een groot deel het gevolg van een hogere levensstandaard. Niemand kan verwachten dat deze mensen terugkeren naar hun karige voedingspatroon van voorheen.</p>
      <p sl="sl">Wat is het antwoord op deze grote vraag? Het aanbod vergroten. Ik wil hier graag opmerken dat de Raad al bepaalde maatregelen heeft ingesteld. Zoals ik eerder al zei in mijn inleidende betoog, kunnen we door de verplichting tot braakligging tijdelijk op te heffen ervoor zorgen dat de Europese landbouwers op productieve wijze tien procent extra landbouwgrond kunnen benutten. Het belang daarvan blijkt ook uit de verklaring van Joseph Daul over de hoeveelheid grond die momenteel in Europa wordt gebruikt voor biobrandstoffen. Later meer hierover.</p>
      <p sl="sl">We hebben ook de melkquota met twee procent verhoogd. Dit zijn nog maar een paar van de maatregelen die de Raad heeft ingesteld om het aanbod te vergroten. Naast het vergroten van het aanbod binnen de Europese Unie zelf, is het uiteraard ook belangrijk om stappen te ondernemen waarmee de voedselproductie in andere delen van de wereld kan worden verhoogd, met name in ontwikkelingslanden.</p>
      <p sl="sl">Een andere reden is dat de productie meer is gaan kosten, onder meer omdat de energieprijzen zijn gestegen. De antwoorden moeten we zoeken in de hoek van diepgaander onderzoek, optimalisering, nieuwe technologieën en vernieuwende productie in de landbouw.</p>
      <p sl="sl">Ook klimaatverandering is een reden. Langdurige droogte in één van de grootste graan- en rijstproducerende landen ter wereld heeft de opbrengst verlaagd en daardoor ook de bijdrage aan het aanbod op de wereldmarkt. Op dit gebied zoekt de Europese Unie naar antwoorden, in het verlengde van de lijn die is uitgezet in het pakket energiewetgeving waarover momenteel wordt onderhandeld. Het voorzitterschap heeft zichzelf ten doel gesteld hier voor het einde van dit jaar overeenstemming over te bereiken.</p>
      <p sl="sl">Over naar de biobrandstoffen. We kunnen onmogelijk blijven volhouden dat biobrandstoffen de voornaamste oorzaak zijn van de huidige situatie op de voedselmarkt, hoewel er ongetwijfeld enig verband bestaat. Desalniettemin is men over de hele wereld wel serieus met dit aspect bezig. Daarom is kort geleden op initiatief van het Sloveense voorzitterschap een ad-hoctaakgroep in het leven geroepen, die voornamelijk tot taak heeft permanente criteria op te stellen voor de productie van biobrandstoffen. Met die criteria willen we bereiken dat de productie van biobrandstoffen niet in de plaats komt van de productie van voedsel, dat er rekening wordt gehouden met de sociale aspecten en de impact van de productie van biobrandstoffen, en dat de biodiversiteit behouden blijft. Dit zijn echter maar een paar woorden over de activiteiten die de Raad ontplooit en over zijn benadering van dit serieuze probleem.</p>
      <p sl="sl">Ik wil graag nog iets anders aanstippen. Er bestaat geen slechtere combinatie van omstandigheden dan die van hoge voedselprijzen en armoede. Dat is een dodelijke combinatie die tot onrust leidt in een aantal ontwikkelingslanden; een combinatie die tot hongerdood leidt. Aangezien de voedselprijzen waarschijnlijk nog wel enige tijd hoog zullen blijven, moeten we meer ondernemen om de armoede te bestrijden. Het Sloveense voorzitterschap zal zich hier voor inzetten. Wij zijn van mening dat deze millenniumdoelstelling voor ontwikkeling één van de belangrijke thema’s zou moeten zijn tijdens de eerstvolgende zitting van de Europese Raad. Europa boekt bijna geen vooruitgang meer bij het bereiken van deze doelstellingen. Wij willen de Europese Unie weer nieuwe impulsen geven om deze doelstellingen te bereiken en, zoals ik zojuist al zei, dit is naar onze mening één van de belangrijkste onderwerpen voor de zitting van de Europese Raad in juni.</p>
      <p sl="sl">Nogmaals bedankt voor dit debat. Ik herhaal nog eens dat ik ervan overtuigd ben dat de Raad dankzij dit debat de juiste diagnose zal kunnen stellen en de juiste remedies zal kunnen vinden.</p>
    </intervention>
    <intervention id="2-293" speaker_id="photo_generic" name="Louis Michel" is_mep="True" mode="spoken">
      <p sl="fr">lid van de Commissie . − Mijnheer de Voorzitter, dames en heren, vanwege de beperkte tijd die ik tot mijn beschikking heb, zal ik zeer kort reageren. Eerst wil ik echter een paar punten van kritiek uiten.</p>
      <p sl="fr">Uiteraard ben ik het met sommige, maar niet met alle overwegingen en opmerkingen van vandaag eens, en daarom zal ik proberen me te richten op de punten die in mijn ogen verduidelijkt moeten worden.</p>
      <p sl="fr">Om te beginnen ben ik het eens met het feit dat de Europese Unie alleen niet in staat is oplossingen op effectieve wijze te implementeren; dat is vrij duidelijk, maar ook heel verhelderend. Het is duidelijk dat alle grote wereldspelers betrokken moeten zijn bij het implementeren van deze oplossingen en ik geloof dat dit proces inmiddels op gang is gekomen.</p>
      <p sl="fr">Ik wil toch graag opmerken dat wat ik hier vandaag heb gehoord bijzonder goed is voor de democratie en voor de kracht van het debat. Desondanks heb ik mensen tamelijk simpele ideologische standpunten horen innemen, en in één geval zelfs een extreem radicaal standpunt. Ik respecteer dat en ik heb daar absoluut geen vooroordelen over, maar ik ben ook van mening dat kortzichtige en bekrompen ideologische retoriek wel het laatste is waar de voedselcrisis baat bij heeft. Ik denk niet dat het iets zal oplossen, omdat het probleem pluriform en veelzijdig is. Er moet een hele serie oplossingen komen voor een hele serie oorzaken, want zoals de minister al zei, is er meer dan één oorzaak.</p>
      <p sl="fr">Neem bijvoorbeeld biobrandstoffen. De Europese Commissie heeft altijd benadrukt dat het van vitaal belang is om te zorgen dat investeringen in de ontwikkeling van biobrandstoffen worden omgezet in tastbare effecten op de armoede, vooral in plattelandsgebieden. We hebben nooit aanbevolen of gezegd dat biobrandstoffen overal zouden moeten worden verbouwd. We kunnen alleen biobrandstoffen verbouwen als mogelijke overproductie kan worden aangetoond. In landen die niet zelfvoorzienend zijn, is het verbouwen van biobrandstoffen uitermate gevaarlijk en absoluut af te raden. U ziet dat de antwoorden niet zo simpel zijn als ze lijken.</p>
      <p sl="fr">Ik wil ook nog iets anders zeggen, omdat ik het gewoonweg niet begrijp. Ik hoor leden van het Europees Parlement spreken die, denk ik, nog steeds geloven in de doeltreffendheid, de eer en de waarden van Europa en ook een zekere trots voelen om Europeaan te zijn. Ze zijn continu aan het klagen en zich aan het verontschuldigen. Want dit alles zou feitelijk de schuld zijn van Europa. Dat accepteer ik niet. Iemand heeft gezegd dat Europa niet van ontwikkelingslanden hield of ze niet hielp.</p>
      <p sl="fr">Europa is vandaag de dag goed voor 56 procent van de ontwikkelingshulp in de wereld. Op het gebied van voedselhulp bijvoorbeeld financiert Europa tegenwoordig producten op lokale markten en stuurt het niet zijn landbouwoverschotten naar ontwikkelingslanden. Ook moeten we ophouden onzin te vertellen over de politieke verantwoordelijkheid van Europa. Ik zelf ben tamelijk trots op wat Europa de afgelopen vijftig jaar heeft gedaan, in het bijzonder voor ontwikkelingslanden – en dat mag best een keer gezegd worden.</p>
      <p sl="fr">Biobrandstoffen: die vraag heb ik inmiddels beantwoord. Het is duidelijk dat de WTO moet worden hervormd, dat we verder moeten gaan met de WTO. Aan de andere kant: hoe zou de wereld er nu uitzien als er geen WTO was? Hoe zou het met de armoede in de wereld gesteld zijn? De WTO is de eerste internationale organisatie die probeert een aantal ethische beginselen terug te brengen in de wereldhandel. Ik herinner u hieraan omdat het al te eenvoudig is om het kind met het badwater weg te gooien. Van dit ideologische vooroordeel wil ik graag af. We moeten wel redelijk blijven.</p>
      <p sl="fr">GGO’s: over dit onderwerp spreek ik uiteraard op persoonlijke titel, want het is absoluut onacceptabel om unilateraal betrokken te raken bij deze kwestie. Persoonlijk behoor ik niet tot de groep mensen die denken dat deze kwestie is afgehandeld. Het is een ideologisch vooroordeel om zomaar te zeggen dat GGO’s slecht zijn. Dat is een soort sciëntisme, een soort geïmproviseerd sciëntisme. Ik vind dat het helemaal geen kwaad kan onderzoek te blijven doen naar manieren om te zorgen voor zelfvoorziening op voedselgebied, met name in arme landen. Dat is intellectueel gezien rationeel. Het tegenovergestelde doen zou niet rationeel zijn, intellectueel gezien, dat zou niet onbevooroordeeld zijn. Ik vind dat dit een keer gezegd moet worden.</p>
      <p sl="fr">Mijnheer Hutchinson, ik ga niet opnieuw in op uw eindeloze verhaal over EPO’s – daarvoor bewonder en waardeer ik u te zeer. Ik zal u vertellen waarom ik voorstander ben van EPO’s, van economische partnerschapsovereenkomsten om regionale markten te creëren. Dat is omdat ik geloof dat economische partnerschapsovereenkomsten waarschijnlijk een deel van de oplossing van het voedselveiligheidsprobleem zijn. Want zolang er geen economisch geïntegreerde regionale markten zijn, kunnen ontwikkelingslanden niet profiteren van de globalisering. Dat is mijn antwoord. We zijn het niet eens en ik vermoed dat we het wel nooit eens zullen worden over dit onderwerp, maar ik vind het toch belangrijk u nog eens aan mijn standpunt te herinneren.</p>
      <p sl="fr">Ik heb vandaag ook mensen horen praten over kapitalistisch barbarisme. Ik begrijp niet echt wat dat is. Voor mij is kapitalisme een economisch mechanisme, een economische machine die – tot het tegendeel wordt bewezen – veel meer positieve effecten heeft laten zien dan welk ander systeem ook. Nu ben ik ook geen fan van het kapitalisme, dat heb ik al vaak gezegd. Ik voel geen genegenheid voor het kapitalisme, het is slechts een middel om een doel te bereiken.</p>
      <p sl="fr">Overigens maak ik vaak en graag het onderscheid tussen kapitalisme en liberalisme. Natuurlijk willen mijn socialistische vrienden ze het liefst combineren, maar het zijn twee verschillende dingen. Dat moet gezegd worden. Maar goed, kapitalisme is dus een middel om een doel te bereiken en meer niet. Ik ben het eens met de stelling dat de markteconomie en het kapitalisme nooit verdienstelijk kunnen functioneren als er geen overheid is die regels opstelt en handhaaft, en die de verkregen rijkdom correct en rechtvaardig verdeelt, maar laten we alstublieft niet blijven hangen in ideologisch simplisme, want dan komt er zeker geen einde aan deze crisis. Dat moet gezegd worden vind ik.</p>
      <p sl="fr">Dat was zo’n beetje wat ik over dit onderwerp wilde zeggen. Er valt nog veel meer over te zeggen. Ik heb zowel van links als van rechts steekhoudende en belangrijke argumenten gehoord. De minister zei het al, we moeten deze discussie zeker voortzetten, maar op dit moment ben ik geconfronteerd met een noodsituatie en moeten we eerst het Wereldvoedselprogramma helpen manieren te vinden om een dreigende voedselramp af te wenden. De tweede prioriteit, op de middellange termijn, is op uitgebreide schaal steun te verlenen aan ontwikkelingslanden die niet zelfvoorzienend zijn, zodat ze meer kunnen gaan produceren. Als ik al die mensen hoor zeggen dat ze wetten en regelgeving willen instellen, vraag ik me toch af of we misschien de markteconomie wat meer zouden moeten beteugelen.</p>
      <p sl="fr">Ik wil u er echter wel aan herinneren dat onze landbouw een van de weinige economische sectoren is die enorm veel regelgeving kent en zelfs geïmproviseerd dirigisme, zoals ik het noem. Als het niet geïmproviseerd is, kan dirigisme resultaten opleveren, maar “stop-and-go”, geïmproviseerd dirigisme is nogal gevaarlijk. Misschien moeten we onszelf afvragen, zoals eerder ook is gezegd, of het feit dat de effecten van dit beleid in de landbouwsector niet helemaal overtuigend zijn geweest niet juist het gevolg is van teveel geïmproviseerd dirigisme in plaats van natuurlijke globalisering.</p>
      <p sl="fr">Ik ben geen voorvechter van de globalisering, ik zeg alleen dat ze bestaat en dat we haar niet in bedwang kunnen houden. Ja, we kunnen regels invoeren, via de WTO, via de Verenigde Naties, via een hele serie internationale organisaties, maar ik zie echt niet in hoe we dit allemaal van vandaag op morgen kunnen reglementeren en van al het systematische misbruik af kunnen raken door middel van regelgeving die we niet gemachtigd zijn uit te vaardigen.</p>
      <p sl="fr">Ik wil ook pragmatisch handelen. We gaan dus alles op alles zetten, en zijn daar al mee bezig, om de productie in ontwikkelingslanden te verhogen; dit lijkt mij de enige echte oplossing om dit fenomeen, dat ik inderdaad eerst aan de kaak wilde stellen, aan te pakken. Ik wilde de mensen er echt bewust van maken, want als er niets wordt gedaan, dan zal er een humanitaire ramp plaatsvinden, een voedseltsunami, die gepaard zal gaan met conflicten en onbeheersbare situaties.</p>
      <p sl="fr">Dank u voor dit debat. We komen ongetwijfeld op dit onderwerp terug. Het is een bijzonder productief en interessant debat geweest. Ik zal de beste argumenten die ik van beide zijden heb gehoord meenemen en inzetten bij de strijd voor een zaak die per slot van rekening toch nog steeds een gemeenschappelijke zaak is.</p>
      <a text="(Applaus)"/>
    </intervention>
    <intervention id="2-294" speaker_id="23788" name="De Voorzitter" is_mep="True" mode="written">
      <p sl="nl">Het debat is gesloten.</p>
      <p sl="nl">De stemming vindt tijdens de zitting van mei 2008 in Straatsburg plaats.</p>
      <p sl="nl">Schriftelijke verklaringen (artikel 142)</p>
      <p sl="nl">Mijn land, Polen, dat ik hier in het Europees Parlement vertegenwoordig, zou een grote producent van landbouwproducten kunnen zijn, producten die bovendien veel gezonder zijn dan het voedsel dat momenteel in het westen wordt geproduceerd. Doordat onze onderhandelaars fouten hebben gemaakt bij onze toetreding tot de EU, waren we door de ons opgelegde limieten gedwongen de Poolse landbouwproductie aanzienlijk te beperken. Dit beleid van kunstmatige beperking van de voedselproductie heeft nu drastische gevolgen voor heel Europa. Gepensioneerden worden het hardst getroffen door de stijging van de voedselprijzen en de gierende inflatie van de energieprijzen. Het armoedegebied in Europa groeit alarmerend en steeds grotere aantallen mensen leven in armoede, vooral gezinnen met veel kinderen, die momenteel moeite hebben van maand tot maand te overleven.</p>
      <p sl="nl">In de nieuwe lidstaten, en zo ook in Polen, zijn er nog veel stukken grond die tot nu toe nog nooit zijn gecultiveerd. Als we die in gebruik zouden nemen, zou de industrie bijvoorbeeld kunnen beginnen met de productie van biobrandstoffen, die een behoorlijke invloed hebben op de huidige stijging van de voedselprijzen. Om dit te kunnen doen, dienen de leden van de Europese Commissie hun benadering van het probleem echter radicaal te veranderen en dienen onmiddellijk maatregelen te worden genomen om het productiepotentieel van de nieuwe lidstaten te gaan benutten.</p>
    </intervention>
    <intervention id="2-296" speaker_id="4466" name="Ilda Figueiredo" is_mep="True" mode="written">
      <p sl="pt">Hoewel de oorzaken voor de gestegen voedselprijzen in de Europese Unie en ontwikkelingslanden verschillen, kunnen we de rol van het GLB en het verleggen van de landbouwproductie richting biobrandstoffen niet negeren.</p>
      <p sl="pt">Diverse instanties benadrukken dit probleem. Zo heeft het Wetenschappelijk Comité van het Europees Milieuagentschap EMA laten weten van mening te zijn dat de EU het streefcijfer van tien procent biobrandstoffen in 2020 moet opschorten. Zelfs de voorzitter van de Wereldbank heeft over de voedseltekorten in bepaalde landen gesproken en heeft producenten van grondstoffen voor biobrandstof opgeroepen de verbouw daarvan tijdelijk te staken. De FAO zelf heeft al gewaarschuwd voor voedselrellen. In diverse Afrikaanse en Aziatische landen zijn er protesten geweest en er is sprake van ernstige sociale spanningen als gevolg van de voedseltekorten. Jean Ziegler, de speciale VN-rapporteur voor het recht op voedsel, heeft gezegd dat de massaproductie van biobrandstoffen een misdaad tegen de menselijkheid is vanwege het effect ervan op de voedselprijzen wereldwijd.</p>
      <p sl="pt">Daarom is het zo verbijsterend dat de Europese Commissie heeft bevestigd dat ze het streefcijfer van tien procent brandstoffen uit biomassa of plantaardige olie in de vervoersector handhaaft.</p>
    </intervention>
    <intervention id="2-924" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Volgens Eurostat zijn de werkelijke prijzen van landbouwproducten in de Europese Unie in 2007 met 5 procent gestegen in vergelijking met 2006 en heeft de grootste stijging, namelijk 15,8 procent, in Roemenië plaatsgevonden.</p>
      <p sl="ro">In Europa stegen de prijzen van melk en kip met 7,8 procent. De landbouwproducten die de grootste prijsstijging doormaakten waren granen (45,4 procent) en voedergewassen (11,5 procent). Ook in dit geval vond in Roemenië de grootste stijging plaats (29,2 procent).</p>
      <p sl="ro">Vorig jaar nam de producentenprijs van landbouwproducten met 4,6 procent toe, terwijl de kosten voor de producenten met 5,3 procent toenamen en de subsidiebedragen met 3,1 procent afnamen. In de nieuwe lidstaten zijn de kosten voor landbouwproducenten enorm gestegen en zijn de subsidies zeer laag. De inkomens van landbouwers daalden het sterkst in Bulgarije (-18,6 procent) en Roemenië (-16,1 procent). De lage waarde, het niet betalen van landbouwsubsidies en het moeilijk verkrijgen van landbouwkredieten, hebben het onmogelijk gemaakt landbouwtechnologieën te implementeren, en zodoende werden zeer kleine opbrengsten per hectare verkregen.</p>
      <p sl="ro">De strijd om de toepassing van landbouwgrond draagt ook bij aan de stijging van de voedselprijzen; in 2007 groeide het areaal dat was bestemd voor biobrandstofgewassen met 13,6 procent ten opzichte van 2006 en met 31,5 procent in vergelijking met de periode 2002-2006.</p>
    </intervention>
    <intervention id="2-297" speaker_id="39725" name="Iuliu Winkler" is_mep="True" mode="written">
      <p sl="ro">De recente ontwikkelingen op de wereldmarkten voor landbouwproducten hebben tot een situatie geleid waar maar weinig regeringen bereid zijn iets aan te doen. Door de opzienbarende prijsstijgingen, met name voor basisgranen, dreigt voor miljoenen mensen nu hongersnood.</p>
      <p sl="ro">Regeringen en Europese instellingen dienen met een antwoord te komen op deze nieuwe realiteit.</p>
      <p sl="ro">Dit nieuwe prijsniveau van landbouwproducten biedt nieuwe mogelijkheden voor producenten, ook in de EU-lidstaten. In Roemenië woont veertig procent van de bevolking op het platteland en onder hen zijn veel landbouwproducenten.</p>
      <p sl="ro">De nieuwe realiteiten van de markten voor landbouwproducten bieden hun de kans hun economische resultaten te verbeteren en indirect ook hun levensstandaard te verhogen.</p>
      <p sl="ro">Helaas reageert de landbouwsector zeer langzaam op prijsveranderingen op de wereldmarkten. Kleine producenten hebben te kampen met ernstige bureaucratie en zijn in het nadeel als ze bij het onderhandelen over afnamecontracten moeten concurreren met grote distributieketens die een dominante positie op de markt hebben.</p>
      <p sl="ro">De EU zou kleine landbouwproducenten moeten steunen, zodat ze een hoger inkomen kunnen krijgen voor hun werk. De toegang tot de markten zou moeten worden vergemakkelijkt voor kleine landbouwproducenten en distributeurs over de hele wereld zouden moeten gaan voldoen aan transparante regels ter voorkoming van concurrentiebeperkende maatregelen.</p>
    </intervention>
  </section>
  <section id="creitem50" title="12. Voortzetting van de uitvoering van de Europese programma’s voor radionavigatie per satelliet (Egnos en Galileo) (debat)">
    <intervention id="2-299" speaker_id="23788" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0144/2008) van mevrouw Barsi-Pataky, namens de Commissie industrie, onderzoek en energie, over het gewijzigd voorstel voor een verordening van het Europees Parlement en de Raad betreffende de voortzetting van de uitvoering van de Europese programma’s voor radionavigatie per satelliet (Egnos en Galileo) (COM(2007)0535 – C6-0345/2007 – 2004/0156(COD)).</p>
    </intervention>
    <intervention id="2-300" speaker_id="photo_generic" name="Radovan Žerjav" is_mep="True" mode="spoken">
      <p sl="sl">fungerend voorzitter van de Raad. − Ik ben zeer verheugd hier vandaag aanwezig te zijn bij deze plenaire zitting die is gewijd aan het debat over de verordening inzake de uitvoering van het Galileo-programma.</p>
      <p sl="sl">We zijn ons allemaal zeer bewust van het geostrategische en economische belang van de Galileo- en Egnos-programma’s voor de Europese Unie. Voordat ik echter op de ingediende tekst inga, wil ik graag kort de doorslaggevende gebeurtenissen van het afgelopen jaar met betrekking tot deze twee programma’s benoemen.</p>
      <p sl="sl">In juni 2007, tijdens het Duitse voorzitterschap, heeft de Raad een dappere beslissing om de niet-succesvolle onderhandelingen over concessies te staken, onderschreven. Dit initiatief werd gevolgd door een resolutie van het Europees Parlement waarin het krachtig zijn steun uitsprak voor de voortzetting van de twee programma’s onder de auspiciën van de Europese Unie en waarin het een duidelijke oproep deed de gehele financiering uit de begroting van de Europese Unie te bekostigen.</p>
      <p sl="sl">Toen de Commissie een paar maanden later, in september 2007, een pakket voorstellen indiende dat de projecten in de richting van volledige financiering door de publieke sector zou sturen, zat daar ook een verordening betreffende de uitvoering bij. Dankzij de overeenstemming die in november vorig jaar werd bereikt tussen de Raad ECOFIN en het Europees Parlement inzake een verordening, dankzij een algemene beslissing die de Raad TTE een week later bekrachtigde, door conclusies met betrekking tot de toekomstige ontwikkeling van Galileo, zijn we erin geslaagd beide programma’s uit de impasse te halen en ze terug te brengen in het publieke domein.</p>
      <p sl="sl">Ik ben blij dat de drie instellingen op constructieve wijze hebben samengewerkt bij de zoektocht naar een compromis over de rechtsgrondslag om het Galileo-project in zijn volledigheid tot leven te kunnen brengen. Ik wil graag de rapporteur, mevrouw Barsi-Pataky, hartelijk bedanken, evenals mevrouw Angelika Niebler, de voorzitter van de Commissie ITRE. Het Sloveense voorzitterschap is er trots op dat ze alle benodigde inspanningen heeft verricht om overeenstemming te bereiken tijdens de eerste lezing.</p>
      <p sl="sl">Ik ben van mening dat onze onderhandelingen een evenwichtige tekst hebben opgeleverd. In deze tekst wordt het bedrag gespecificeerd dat is begroot voor de programma’s in de periode 2007-2013 en voor het beheer en de uitvoering van de GNSS-programma’s, met inbegrip van de beginselen en de structuur voor openbare aanbesteding. We hebben allemaal de verantwoordelijkheid geaccepteerd die het Europees Parlement als begrotingsautoriteit heeft jegens de burgers.</p>
      <p sl="sl">Om de uitvoering van alle taken met betrekking tot de programma’s te vergemakkelijken, hebben we een interinstitutioneel panel opgericht voor Galileo. Dit panel zal de volgende zaken op de voet volgen: de vorderingen met de uitvoering van deze programma’s, de internationale overeenkomsten in het kader van beide programma’s, de voorbereiding van de markten, de doeltreffendheid van de beheerstructuur en de jaarlijkse evaluatie van het werkprogramma.</p>
      <p sl="sl">Mijnheer de Voorzitter, dames en heren, ik geloof niet dat het nodig is het belang van de Europese programma’s voor radionavigatie per satelliet voor het creëren van nieuwe werkgelegenheid en voor de Europese concurrentiepositie nog eens extra te benadrukken. De twee programma’s passen geheel in het kader van de Lissabonstrategie en andere communautaire beleidssectoren en zullen ons in staat stellen de Europese kennis te ontwikkelen en beschermen, met name op het gebied van toepassingen, en daar zullen onze burgers rechtstreeks voordeel bij hebben.</p>
      <p sl="sl">Ik wil u hartelijk danken voor uw aandacht en ook vooral voor uw constructieve samenwerking bij dit belangrijke Europese project.</p>
    </intervention>
    <intervention id="2-302" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie. – Mijnheer de Voorzitter, minister, dames en heren, deze zitting is uiteraard van groot belang. Ik vind dat we onszelf allemaal kunnen gelukwensen met het feit dat Galileo nu eindelijk naar voren komt als een belangrijk Europees project dat kan worden verwezenlijkt.</p>
      <p sl="fr">Eind november 2007 zijn twee belangrijke politieke beslissingen genomen ten gunste van dit grote Europese project. Vanaf dat moment hebben het Europees Parlement en de Raad, die zich bewust waren van de noodzaak snel regelgeving aan te nemen met betrekking tot de voortzetting van de Egnos- en Galileo-programma’s, de tekst van het Commissievoorstel nauwkeurig bestudeerd, met de bedoeling deze te laten aannemen bij de eerste lezing.</p>
      <p sl="fr">Ik wil graag mijn erkentelijkheid betuigen voor het constructieve werk van de drie instellingen, en met name van het Parlement. Dankzij de inspanningen van hen allemaal hebben we enorme vooruitgang geboekt met de verschillende trialogen en beschikken we nu over een ontwerp-verordening waarmee het Parlement, de Raad en de Commissie tevreden zijn. De Raad heeft zich tijdens zijn zitting van 7 april 2008, onder uw voorzitterschap, minister, grotendeels positief uitgesproken. Het is dan ook van cruciaal belang, dames en heren, dat het Parlement zich vandaag ook vóór de ontwerp-verordening uitspreekt.</p>
      <p sl="fr">Ik kan bevestigen dat het voorstel ook de financiering voor de programma’s bevat, geheel in overeenstemming met het begrotingsakkoord dat het Europees Parlement en de Raad in november 2007 sloten. Ik wil het Europees Parlement nogmaals oprecht bedanken voor zijn belangrijke rol bij het totstandbrengen van dit resultaat. De tekst stelt ook een bevredigend beheer van de programma’s vast. Het stelt een strikte verdeling van de taken voor tussen de Commissie, de toezichtautoriteit en het Europees Ruimteagentschap, waarbij de Commissie de rol van eigenaar krijgt, en het Europees Ruimteagentschap die van beheerder.</p>
      <p sl="fr">De toekomstige verordening pakt ook de beveiliging en veiligheid van de systemen aan. Dit toch zeer essentiële aspect van de programma’s was tot nog toe niet zo duidelijk en naar tevredenheid aan bod gekomen. De Commissie zal vanaf nu het beheer van het programma op zich nemen en zal daarbij de permanente en waardevolle steun van de lidstaten krijgen, die de benodigde expertise op dit gebied hebben.</p>
      <p sl="fr">Op dit punt kan ik bevestigen dat de Galileo-infrastructuur bedoeld is om de vijf functies te vervullen die in de bijlage van de toekomstige verordening staan beschreven. De bepalingen van de tekst met betrekking tot veiligheid beïnvloeden op geen enkele manier de strekking van deze bijlage. Amendementen die mogelijk het civiele karakter van het Galileo-programma ondermijnen, zouden gepaard moeten gaan met een herziening van de verordening. We zijn continu bezig geweest met de vraag van het te voeren beleid inzake aanbesteding. We moeten enerzijds de competenties van de industriële belanghebbenden in elke lidstaat beoordelen en anderzijds de bijbehorende risico’s van meerkosten en vertraging beperken, uiteraard door middel van eerlijke concurrentie.</p>
      <p sl="fr">Met betrekking tot de kwestie van fundamenteel eigendom voor de drie communautaire instellingen, bepaalt de verordening dat de Europese Gemeenschap alle materiële en immateriële activa die worden ontwikkeld in het kader van Egnos en Galileo in eigendom dient te hebben.</p>
      <p sl="fr">Tot slot wordt met de bepalingen inzake de comitéprocedure en het specifieke kader dat naast de verordening wordt vastgesteld, voldaan aan de wensen van het Parlement om continu op de hoogte te blijven van de vorderingen met de programma’s. Uiteraard is het, gezien de rol die het Parlement tot nu toe heeft gespeeld, wenselijk en zelfs essentieel dat het Parlement als begrotingsautoriteit nauw betrokken wordt bij de voortzetting van dit programma. Een snelle goedkeuring van de ontwerptekst zou de eerste etappe zijn in de hervorming van het beheer van de programma’s. De Commissie zou een voorstel moeten indienen om de verordening te wijzigen met betrekking tot de beheerstructuren van de Europese GNSS-programma’s. We zullen de verordening aanpassen aan de nieuwe rolverdeling inzake autoriteit en toezicht, op basis van de tekst waarover u akkoord hebt bereikt met de Raad. Ik zal er persoonlijk op toezien dat het Parlement nauw betrokken wordt bij deze tweede etappe van de hervorming van het publieke beheer.</p>
      <p sl="fr">Minister, dames en heren, we rekenen op uw steun voor Galileo en op uw medewerking om de weg te bereiden voor de doeltreffende en snelle tenuitvoerlegging van dit omvangrijke communautaire project. De komende paar maanden zullen we de gelegenheid hebben de talrijke toepassingsmogelijkheden van Galileo de revue te laten passeren, en daartoe zal de Commissie een actieplan presenteren. Maar om deze toepassingen te kunnen verwezenlijken, moeten we natuurlijk eerst zorgen dat Galileo van de partij is. Mijnheer de Voorzitter, dankzij het Europees Parlement en het Portugese en Sloveense voorzitterschap heeft Galileo in mijn ogen nu een zeer goede kans van slagen.</p>
    </intervention>
    <intervention id="2-303" speaker_id="28136" name="Etelka Barsi-Pataky" is_mep="True" mode="spoken" role="rapporteur">
      <p sl="hu">Mijnheer de Voorzitter, fungerend voorzitter van de Raad, minister Žerjav, vicevoorzitter Barrot, dames en heren. Het Europees Parlement heeft het Galileo-programma vanaf het begin steeds op positieve wijze ondersteund. In november 2007 nam het Europees Parlement de dappere stap het programma uit de put te halen en een maand later, in december, keurde het de financiering van de ontwikkeling van de GNSS-programma’s door de herziene communautaire begroting goed.</p>
      <p sl="hu">Vandaag debatteren we na een succesvolle informele trialoog over de eerste lezing van een verordening betreffende de uitvoering van de GNSS-programma’s Galileo en Egnos. Voor de financiering, die volledig uit de communautaire begroting afkomstig zal zijn, is speciale verantwoording aan de Europese belastingbetaler vereist en, in het verlengde daarvan, nauwkeurige regelgeving. Dit geldt met name voor de financiering, het programmabeheer, de openbare aanbestedingsprocedures en de veiligheid. We hebben de afgelopen jaar heel veel geleerd doordat we met veel problemen te maken kregen. Ook op het gebied van verordeningen slaan we een hele nieuwe weg in, je zou kunnen zeggen dat we een pad banen, want dit is de eerste Europese infrastructuur die gezamenlijk wordt opgebouwd en die gemeenschappelijk communautair eigendom is.</p>
      <p sl="hu">De financiering – het Europees Parlement erkent dat de ontwikkelingskosten van het programma 3,4 miljard euro bedragen – gebeurt door de begrotingsautoriteiten. De Commissie zal worden verzocht in 2010 een voorstel voor te leggen voor de financiering na 2013, in het bijzonder voor de verplichtingen inzake gemeenschappelijk eigendom. Voor het financieel welslagen van de programma’s is het van cruciaal belang dat tijdschema’s worden gerespecteerd en verdere vertraging wordt vermeden.</p>
      <p sl="hu">Na een grondige analyse van het gebruiksniveau zal er een tariferingsbeleid worden vastgesteld dat ervoor zorgt dat consumenten diensten van goede kwaliteit ontvangen. Het programma zal zo worden opgezet dat het kan worden beheerd door middel van gedeelde autoriteit. De Commissie is verantwoordelijk voor de uitvoering en het beheer van het programma en zal bij die werkzaamheden in comitéprocedures worden bijgestaan door het Comité voor de Europese GNSS-programma’s. Het Europees Ruimteagentschap (ESA) is de hoofdcontractant, waarbij moet worden opgemerkt dat de contractuele overeenkomst tussen de Commissie en de ESA een belofte is voor het welslagen van het programma. Na veel discussie is besloten dat de Europese GNSS-toezichtautoriteit GSA toezicht zal houden op de veiligheid van het programma.</p>
      <p sl="hu">Het Europees Parlement, de Raad en het comité erkennen dat er nieuwe vormen van samenwerking moeten worden gevonden om het programma te laten slagen. In de toekomst zullen we, overeenkomstig de verklaring in de bijlage, de vorderingen met de uitvoering van het programma elk kwartaal gezamenlijk volgen in het Interinstitutioneel Panel, en het werkprogramma jaarlijks evalueren. De voorschriften betreffende openbare aanbestedingsprocedures waren een belangrijk onderdeel van het verslag van vorig jaar november, en de voornaamste elementen daaruit zijn opgenomen in het voorstel van de Raad. Met dat voorstel gaan we volledig akkoord. Het Galileo-programma biedt mogelijkheden voor nieuwe technologie, ontwikkeling, nieuwe zakelijke kansen en werkgelegenheid, en we benadrukken vooral de mogelijkheden voor kleine en middelgrote ondernemingen in alle 27 lidstaten. Dat is vastgelegd in de verordeningen.</p>
      <p sl="hu">De onderhandelingsdelegatie van het Parlement, onder voorzitterschap van Angelika Niebler, de voorzitter van de Commissie industrie, onderzoek en energie (ITRE), heeft, met medewerking van schaduwrapporteurs en vertegenwoordigers van de adviserende commissies, de tekst die in eerste lezing was goedgekeurd in het kader van de informele trialoog, voorgelegd aan de Commissie ITRE. De Commissie ITRE heeft de tekst unaniem goedgekeurd. En nu leggen we deze verordening voor aan het plenaire Europees Parlement. Afsluitend wil ik het Sloveense voorzitterschap bedanken voor zijn betrokkenheid bij het programma, de Commissie voor haar vakkundige werk, en mijn collega’s voor hun steun. Dit alles heeft ervoor gezorgd dat we overeenstemming hebben bereikt. Dank u wel.</p>
    </intervention>
    <intervention id="2-304" speaker_id="39315" name="Margaritis Schinas" is_mep="True" mode="spoken" role="rapporteur voor advies van de Begrotingscommissie">
      <p sl="el">Mijnheer de Voorzitter, namens de Begrotingscommissie wil ik mijn uitdrukkelijke tevredenheid uitspreken over het bereikte resultaat. Dit was natuurlijk een afwijkende gang van zaken: meestal wordt er een beroep gedaan op de Begrotingscommmissie om geld te vinden voor een specifiek programma, maar in dit geval was het omgekeerde het geval. We hadden het geld al gevonden en probeerden de structuur van het programma vast te stellen. Daar zijn we na ongeveer veertig dagen besprekingen met de Raad uiteindelijk in geslaagd.</p>
      <p sl="el">De definitieve goedkeuring van Galileo toont naar mijn mening drie belangrijke zaken aan. In de eerste plaats bewijst onze bereidheid op zoek te gaan naar middelen voor een dergelijk ambitieus technologisch programma dat Europa, juist op een moment dat de EU ervan wordt beschuldigd geen opschudding te willen, haar critici ruimschoots de mond kan snoeren als het gaat om voordelen voor burgers en bedrijven.</p>
      <p sl="el">In de tweede plaats zou er, zoals commissaris Barrot al aangaf, zonder het Europees Parlement geen Galileo zijn geweest. Het Europees Parlement heeft een heel voorname rol gespeeld bij de onderhandelingen met de Raad over de financiering, zeker gezien het feit dat de particuliere sector uiteindelijk niet met de eerder beloofde financiering over de brug is gekomen.</p>
      <p sl="el">In de derde en laatste plaats beschikken we nu over een programma dat volledig wordt gefinancierd door de Gemeenschap. Het feit dat dit programma uitsluitend wordt gedragen door de Europese belastingbetaler, schept bijzondere verplichtingen voor het Europees Parlement en voor de beheerders van het programma, te weten de Europese Commissie, de ESA en de Galileo-toezichtautoriteit.</p>
      <p sl="el">We zullen niet terugdeinzen voor deze verantwoordelijkheid. We zullen het beheer van het programma tot 2013 zeer nauwlettend in de gaten houden. Er is ook een grote hoeveelheid geld mee gemoeid, dus er rust een zware verantwoordelijkheid op onze schouders.</p>
      <p sl="el">Ik dank u allen hartelijk en ik feliciteer degenen die hebben meegewerkt aan het bereiken van dit zeer bevredigende resultaat.</p>
    </intervention>
    <intervention id="2-305" speaker_id="4440" name="Anne E. Jensen" is_mep="True" mode="spoken">
      <p sl="da">rapporteur voor advies van de commissie vervoer en toerisme. − Mijnheer de Voorzitter, als rapporteur voor advies van de Commissie vervoer en toerisme wil ook ik mijn aanzienlijke tevredenheid tot uitdrukking brengen met het resultaat dat we vandaag hebben bereikt. In de toekomst zal Galileo voor een doeltreffender, zekerder en in milieuopzicht beter verkeer zorgen. Voor alle wijzen van vervoer per weg, spoor, lucht of zee zal dit systeem een beter bestuur en controle bevorderen. Dit is van toepassing op particuliere ondernemingen, op de overheden en op betere informatie voor ons als burger.</p>
      <p sl="da">Veel mensen hebben de vraag gesteld: waarom hebben we Galileo nodig, wanneer we al GPS hebben? We kunnen echter over GPS slechts op huurbasis beschikken. De EU heeft geen controle over de technologie; aangezien navigatie per satelliet van groot belang voor onze maatschappij wordt, moet de EU zowel zijn eigen infrastructuur hebben alsook uitgebreide kennis en vakkundigheid. Aangezien we op het moment met Galileo 3,5 miljard euro belastinggeld van de EU-betalers in de ruimte schieten, moeten wij ervoor zorgen dat het de gewenste resultaten bereikt. Daarom is het belangrijk dat het Parlement invloed kan uitoefenen op de toekomstige processen.</p>
      <p sl="da">Ik zou graag mevrouw Barsi-Pataky voor de uitstekende samenwerking bij dit verslag willen danken. Ik zou ook graag de heer Schinas en de voorzitster van de Commissie industrie, onderzoek en energie, mevrouw Niebler, voor hun goede samenwerking willen danken en ervoor dat wij tijdens de onderhandelingen als een team hebben samengewerkt. Ik zou ook commissaris Barrot voor het uit de weg ruimen van de laatste onvolkomenheden willen danken. En last but not least, zou ik het Sloveense voorzitterschap willen feliciteren met het uitstekende resultaat dat we hebben behaald.</p>
    </intervention>
    <intervention id="2-306" speaker_id="4289" name="Angelika Niebler" is_mep="True" mode="spoken">
      <p sl="de">namens de PPE-DE-Fractie. – Mijnheer de Voorzitter, fungerend voorzitter van de Raad, commissaris, dames en heren, vandaag is een goede dag voor Europa. We geven groen licht aan een van de belangrijkste EU-projecten – het satellietnavigatiesysteem Galileo. Net zoals de vorige spreker wil ik beginnen met een oprecht gemeend woord van dank aan onze rapporteur, mevrouw Barsi-Pataky, en aan de leden van de Begrotingscommissie en van de Commissie vervoer en toerisme voor hun uitstekende samenwerking. Ik denk dat wij als Parlement bij dit dossier zeer goed hebben samengewerkt en dat wij samen met de Raad en de Commissie een zeer goed resultaat hebben bereikt.</p>
      <p sl="de">Er is bij vele gelegenheden over gediscussieerd of we een Europees satellietnavigatiesysteem nodig hebben. Mevrouw Jensen heeft dit al aangesproken. We hebben nog steeds het Amerikaanse GPS, de Russen hebben GLONASS, en de Chinezen zijn ook iets aan het opzetten. Dit toont inderdaad aan dat wij ook in ons eigen Europese satellietnavigatiesysteem moeten investeren. We dienen in Europa over deze technologie te beschikken.</p>
      <p sl="de">We hebben de deskundigheid nodig om dergelijke systemen zelfstandig in Europa te kunnen bouwen en we moeten ook iets doen voor de eigenaren van onze middelgrote ondernemingen, voor de kleine en middelgrote ondernemingen, die nadat de infrastructuur is opgebouwd ervan kunnen profiteren door het ontwikkelen van toepassingen in vele sectoren, waaraan wij tot op heden nog niet zoveel aandacht hebben besteed: in de logistieke sector, in de sector van het vrachtverkeer, bij het vervoer op maritieme, spoor en straatweg en op het gebied van de veiligheid. Er zijn zo vele toepassingen en ik hoop namens de eigenaren van onze middelgrote ondernemingen dat wij goed voorbereidend werk hebben afgeleverd.</p>
      <p sl="de">Galileo heeft een lange geschiedenis achter de rug. Ik wil dit niet alles nog eens oprakelen; ik wil er slechts nog eens de nadruk op leggen dat het Parlement het Galileo project volledig ondersteunt. Verleden jaar hebben we de financiering veilig gesteld uit de Europese belastinginkomsten en met de stemming van morgen zullen we een belangrijke bijdrage eraan leveren om ervoor te zorgen dat het projectbeheer hier soepel zal verlopen, dat het beheersproces transparant van opbouw is en dat wij als Parlement, als medewetgevers in Europa, bij de verdere ontwikkeling en het beheer van dit project worden betrokken.</p>
    </intervention>
    <intervention id="2-307" speaker_id="1902" name="Norbert Glante" is_mep="True" mode="spoken">
      <p sl="de">namens de PSE-Fractie. – Mijnheer de Voorzitter, commissaris, Galileo zou de ondertitel kunnen krijgen “het oneindige verhaal”. Ik hoop dat deze ondertitel na het debat van vandaag en de stemming van morgen geen thema meer zal zijn. Het oneindige verhaal wordt nu werkelijkheid.</p>
      <p sl="de">Ik zou in het bijzonder mevrouw Barsi-Pataky voor haar collegiale samenwerking willen danken, niet alleen in de trialoog, maar ook in de laatste jaren. Zij is altijd een eerlijke partner geweest en we hebben redelijke en gegronde compromissen gevonden. Mijn dank geldt natuurlijk ook het voorzitterschap en hier vooral aan de vertegenwoordigster van het voorzitterschap die samen met ons de vijf onderhandelingen van de trialoog heeft gevoerd. Een zeer competente en toegewijde vrouw die het – naar ik vermoed – in de Raad niet gemakkelijk heeft gehad om deze compromissen te bereiken.</p>
      <p sl="de">Mijn fractie, de sociaaldemocraten, heeft altijd achter het project Galileo gestaan, en staat ook nu achter het gevonden resultaat. Ik kan u ervan verzekeren dat er morgen vanuit onze fractie geen enkele tegenstem zal komen, we zullen er allemaal voor stemmen. We moeten ook registreren en ik wil u verzoeken dit slechts terloops te doen, het moet niet in de notulen – dat de één of andere Duitse vertegenwoordiger nog de één of andere appel met de eigen regering te schillen had, om dit op weg te brengen. Mevrouw Niebler glimlacht, ze weet waarover ik spreek.</p>
      <p sl="de">Het is ons met deze verordening gelukt om heldere structuren te definiëren, en een duidelijke verantwoordelijkheid tussen de Commissie, de toezichtautoriteit en de ESA te vinden. We hebben het “Interinstitutioneel Panel”, waarin het Europees Parlement, de Raad en de Commissie de vooruitgang van dit project zullen begeleiden. We zullen tot 2013 vier keer per jaar bijeenkomen, en we gaan er allemaal vanuit dat 2013 ook een datum is, waaraan wij ons zullen houden. En 3,4 miljard is ook een begroting waaraan wij ons zullen houden, omdat het anders moeilijk te verkopen is.</p>
      <p sl="de">Galileo is – wat mijn collega Niebler zojuist al heeft aangesproken, – niet slechts een satellietnavigatiesysteem, waarmee de een of andere burger misschien sneller naar zijn doel komt. Galileo is voor ons een belangrijke technologische ontwikkeling in Europa, en wij moeten het knowhow dat we in de ruimtevaart, de navigatietechniek en in de elektronica hebben overeind houden. Daarom is het voor ons belangrijk om dit projekt ten uitvoer te brengen.</p>
      <p sl="de">Nu is vooral belangrijk dat de Commissie de aanbesteding voor de zomer klaarmaakt. Dat wordt een zeer moeilijke opgave. Er moet een zeer resolute regeling komen. We moeten de industrie een tweede kans geven, en de industrie moet van deze tweede kans gebruik maken. Ik hoop dat de vertegenwoordigers van de industrie weten wat op ze afkomt. Wij kunnen ons een tweede falen vanwege moeilijkheden met de industrie niet veroorloven. Ik ben zeer benieuwd naar het voorstel, het actieplan van de Commissie en vooral ook naar het financieel vooruitzicht vanaf 2014.</p>
      <p sl="de">Laat ons ten slotte nog eens gezamenlijk constateren: PPP is om die reden niet definitief mislukt. Vanaf 2013/2014 kunnen wij wanneer het model in werking is PPP weer gebruiken. Ik zou PPP nu niet in zijn geheel zwart willen maken.</p>
    </intervention>
    <intervention id="2-308" speaker_id="28209" name="Anne Laperrouze" is_mep="True" mode="spoken">
      <p sl="fr">namens de ALDE-Fractie. − Mijnheer de minister, mijnheer de commissaris, rapporteur, dames en heren, voor de deskundigen uit de ruimtevaartsector roept de naam Galileo niet alleen het beeld van de Italiaanse astronoom voor ogen, maar ook van een door de NASA ontwikkelde ruimtesonde van de verenigde staten om Jupiter en zijn duinen te bestuderen, die op 18 oktober 1989 vanaf de space shuttle Atlantis had moeten worden gelanceerd. Deze lancering liep een behoorlijke vertraging op vanwege een verbod op shuttlevluchten na het ongeluk met de Challenger.</p>
      <p sl="fr">Uiteindelijk was het succes van de Galileo-missie in het stelsel van Jupiter spectaculair. Er zijn punten van overeenkomst met het Europese Galileo-programma. Het programma heeft met tegenslagen te maken gehad. Ik hoop echter dat ons programma net zo succesvol zal zijn. Wat ik echter bovenal hoop is dat de naam Galileo van nu af aan met het succes van het Europese programma zal worden geassocieerd.</p>
      <p sl="fr">Wanneer we terugkijken op de moeilijke tijden die in verband staan met de publiek-private partnerschappen, moeten wij met vereende krachten werken om dit project op gang te brengen. Het Europees Parlement wilde uit de fouten van het verleden leren en zijn verantwoordelijkheid op zich nemen als onderdeel van de gezamenlijke begrotingsinstantie. Het feit dat het Europees Parlement uiteindelijk akkoord is gegaan met het invoeren van een toezichtsautoriteit lijkt mij belangrijk. Toezicht door experts is in feite noodzakelijk, met name omdat het Galileo-programma een première voor de Europese Unie is.</p>
      <p sl="fr">Dit is de eerste keer dat de Europese Unie in zijn eigen infrastructuur heeft geïnvesteerd. De Europese Commissie zal de eigenaar en het Europees Ruimteagentschap (ESA) de beheerder zijn. Deze verantwoordelijkheden moeten duidelijk worden omschreven en toegewezen, maar ook naar behoren gecontroleerd. Aangezien het Parlement nauw betrokken is bij het project, schijnt het niet meer dan billijk dat het ook betrokken moet worden bij het toezicht op het programma. Daarom juich ik de oprichting van deze interinstitutionele Monitoring groep toe die uit afgevaardigden van het Parlement, de Raad en de Commissie bestaat, en die iedere institutie, vooral het Parlement, in staat zal stellen om zijn verantwoordelijkheden voor het project op zich te nemen. Het project moet slagen. Hier staat de geloofwaardigheid van de Europese Unie op het internationaal vlak, en wat nog belangrijker is in de ogen van zijn burgers, op het spel.</p>
      <p sl="fr">Om dit te bereiken geloof ik dat de ESA moet vertrouwen op het netwerk van Europese experts, dat het zich met de noodzakelijke deskundigheid moet omringen. Het gaat hier om het coördineren van de bedrijven die de verschillende onderdelen bouwen, om het zorgen voor de veiligheid van het systeem en om budgetbewaking.</p>
      <p sl="fr">Ik zou mij graag willen veroorloven om een persoonlijke mening mede te delen betreffende het militair gebruik van Galileo. Het Europees Parlement was ertoe gedwongen om de mogelijkheden tot militair gebruik ernstig te beknotten. Dit is jammer, alhoewel het programma misschien wanneer het gerijpt is, zijn deugdelijkheid voor een omzichtig militair gebruik van dit instrument zal bewijzen. Galileo heeft wetenschappelijke vooruitgang geboekt, maar indirect ook een ontwikkeling in de filosofie en andere kennisvakken voortgebracht. Galileo zal met betrekking tot de toepassingen enorme uitwerkingen hebben, niet alleen in het kader van de onafhankelijkheid van ons continent, maar ook in het kader van de betrokkenheid van de Unie.</p>
    </intervention>
    <intervention id="2-309" speaker_id="28345" name="David Hammerstein" is_mep="True" mode="spoken">
      <p sl="es">namens de Verts/ALE Fractie. – Mijnheer de Voorzitter, Ik zou graag mevrouw Barsi-Pataky voor haar openhartige houding willen danken, en ook al degenen van ons die aan dit proces hebben deelgenomen.</p>
      <p sl="es">Het laatste Galileo-project met particuliere investeringen mislukte, en wij kijken nu naar een project dat een uitsluitende Europese financiering heeft. Dit betekent een grotere sociale verantwoordelijkheid voor het project.</p>
      <p sl="es">In dit opzicht kunnen we het toejuichen dat Galileo zich verplicht heeft tot het verrichten van hooggekwalificeerde diensten tegen redelijke prijzen; redelijke prijzen om veilig te stellen dat deze openbare investering van nut is voor de burgers, zodat zij niet tweemaal voor toekomstige diensten moeten betalen.</p>
      <p sl="es">Een andere zeer positieve zaak is dat Galileo interoperabel zal moeten zijn met het huidige GPS systeem van de Verenigde Staten; dat het van deze opzet van uitwisselbare diensten zal leren.</p>
      <p sl="es">Het is ook belangrijk dat de bescherming van persoonsgegevens en het recht op een persoonlijke sfeer in Galileo technisch zijn verankerd. Om kort te gaan: Galileo heeft een nieuwe levensduur. Wij hopen uit deze gelegenheid voordeel te kunnen trekken om alle mensen van Europa nuttige en innovatieve diensten aan te bieden.</p>
    </intervention>
    <intervention id="2-310" speaker_id="28330" name="Vladimír Remek" is_mep="True" mode="spoken">
      <p sl="cs">namens de GUE/NGL-Fractie. – Commissaris, dames en heren, als schaduwrapporteur ben ik zeer verheugd dat we de hoofdproblemen hebben opgelost die de tenuitvoerlegging van het Galileo- systeem belemmerden. Ik zou de nadruk willen leggen op de wezenlijke bijdrage van mevrouw Barsi-Pataky, wier deskundigheid en diplomatiek tactgevoel erbij hielpen om de herziene verwijzing door onderhandelingen te bereiken. Ik zeg dit ook als deelnemer aan de trialoog met de Raad en de Commissie die naar mijn mening met succes namens het Parlement door mevrouw Niebler werd geleid.</p>
      <p sl="cs">Dit is niet de eerste keer dat ik hier over Galileo spreek. Ik ontken niet dat dit een project is dat niet alleen zeer ambitieus en duur is, maar ook – of misschien vanwege de duurte – voor verscheidene van mijn collega’s uit de fractie controversieel is. Uitgaande van mijn ervaringen met de ruimtevaarttechnologie, ben ik er zelf nog steeds van overtuigd dat we ons in Europa in de juiste richting bewegen. Het beste argument voor Galileo zou echter zijn dat het programma zo snel en succesvol mogelijk functioneert. Nadat de poging waarbij op een consortium van particuliere ondernemingen werd vertrouwd mislukte, werd er uiteindelijk een voorzichtige oplossing bereikt. Werd er van ons in Europa verwacht dat wij ons zelf beroven van de mogelijkheid om in de absolute technologische voorhoede mee te spelen. Werd er van ons verwacht dat we nee zouden zeggen tegen de mogelijkheid van een toename aan productiviteit, de veiligheidstoename bij alle vervoersmiddelen, brandstofbesparing, een snellere behandeling van industriële en andere rampen, en tegen de andere voordelen die Galileo biedt? Ik ben ervan overtuigd dat het antwoord nee luidt.</p>
      <p sl="cs">De tekst in kwestie levert ook antwoorden op veel gehoorde vragen, bijvoorbeeld over de bescherming van de persoonsgegevens en de persoonlijke levenssfeer, of over de waarborgen voor eerlijke economische mededinging. Het verwijst ook naar de kleine en middelgrote ondernemingen aan wie ten minste 40 procent van het onderaannemingscontracten moet worden toegekend. Galileo is niet goedkoop, maar aan de andere kant dient het ongeveer 140 000 nieuwe banen in de lidstaten van de EU op te leveren. Ik ben ervan overtuigd dat wanneer Galileo aan de gang is, dat de particuliere sector dan terug zal komen en ook van het project zal willen profiteren. Ten slotte heb ik de autoriteit, die Galileo beheert uitgenodigd om ons in Praag te bezoeken. We zijn nog steeds geïnteresseerd en de uitnodiging is nog altijd geldig. Tsjechië, een van de kleinere landen van de Unie, beschouwt het Galileo-project als een mogelijkheid voor de toekomst.</p>
    </intervention>
    <intervention id="2-311" speaker_id="4515" name="Jeffrey Titford" is_mep="True" mode="spoken">
      <p sl="en">namens de IND/DEM-Fractie. – Mijnheer de Voorzitter, laat ons er eerlijk over wezen. De programma’s van de EU voor radionavigatie per satelliet zijn een regelrechte ramp. De particuliere sector heeft de kat in de zak al snel gezien en Galileo de hielen laten zien. Maar is de EU bereid om het vanzelfsprekende te accepteren en het project te verlaten? Nee, in het geheel niet. In plaats daarvan hebben we dit verslag dat niet alleen een pleitbezorger van het doorgaan met het project is, maar ook nog vindt dat de Europese belastingbetaler voor de gehele kosten moet opdraaien. In dit geval vraagt dit om een enorme verhoging van de begroting, van 120 miljoen Britse Pond naar 715 miljoen Britse Pond. Met andere woorden; we staan aan het begin van een politiek van de open portemonnee voor dit schandalige project.</p>
      <p sl="en">De Verenigde Staten hebben hun eigen satellietsysteem, GPS, en daarom moet de EU er ook een hebben; dit is het leidende beginsel achter Galileo. Hier wordt beleidsvorming op kleuterschoolniveau bedreven tegen elk gezond verstand in. Dit beleid heeft geen geloofwaardige economische rechtvaardiging en het is in ethisch en milieuopzicht corrupt.</p>
      <p sl="en">Deze institutie besteedt veel tijd met debat over het milieu en brengt boetekleedsmaatregelen naar voren, ontworpen om de in Europa levende mensen ertoe te dwingen om in een soort van permanent schuldbewustzijn over hun koolstofvoetafdruk te leven. En toch schuiven wij hier een project aan waarvan de uitwerkingen op het milieu bijna onafzienbaar zijn. Heeft iemand erbij stilgestaan om over de koolstofvoetafdruk na te denken van de dertig voor het Galileo systeem benodigde satellieten, waarvoor de verbranding van enorme hoeveelheden stuwstoffen voor raketmotoren vereist is? De referenties van de EU op milieugebied zijn al zeer twijfelachtig vanwege de plunderingen van het GVB en het CLB, om niet te spreken van de onnodige voorzieningen van twee gebouwen van het Parlement, hier en in Brussel.</p>
      <p sl="en">Ik doe daarom hier vandaag een beroep op alle leden, vooral degenen die zich als strijders voor het milieu begrijpen, om hun geweten te testen en tegen dit kolossale hebbeding te zijn. We hebben geen dubbele voorzieningen nodig van hetgeen al door het Amerikaanse GPS wordt aangeboden, en we moeten zeker niet het milieu zoveel onnodige koolstofvervuiling doen ondergaan.</p>
    </intervention>
    <intervention id="2-312" speaker_id="28180" name="Ján Hudacký" is_mep="True" mode="spoken">
      <p sl="sk">Staat u mij om te beginnen toe mijn dank aan de rapporteur, mevrouw Barsi-Pataky uit te spreken, die zeer lang op dit gebied actief is geweest en een aanzienlijke bijdrage aan de gezamenlijke besluiten en overeenkomsten inzake de succesvolle tenuitvoerlegging van het Galileo programma heeft geleverd.</p>
      <p sl="sk">In mijn toespraak wil ik de nadruk leggen op twee belangrijke aspecten die zeer wezenlijk zijn voor de succesvolle tenuitvoerlegging van de Europese programma’s voor radionavigatie per satelliet. Ik juich de gezamenlijke overeenkomst en het begrotingbesluit voor deze programma’s ten zeerste toe, en evenzeer dat er aanvullende middelen werden gevonden nadat de financiering van het Galileo-programma door middel van publiek-private partnerschap was mislukt. Ik ben van mening dat dit een zeer verantwoordelijk en verstandig besluit was van alle Europese instellingen. Zowel in de plenaire vergadering als ook in de Commissie industrie, onderzoek en energie beschouwden we dit als een zeer positieve ontwikkeling.</p>
      <p sl="sk">Ik ben van mening dat de Europese Unie door gebruik van zijn openbare middelen te maken aan zulke programma’s moet deelnemen en aan de ontwikkeling van deze sector, die een aanzienlijk potentieel voor de ontwikkeling van nieuwe diensten met een hoge toegevoegde waarde heeft, waaraan op bijna alle gebieden van onze maatschappij behoefte bestaat.</p>
      <p sl="sk">Het tweede aspect in de tenuitvoerlegging van de programma’s is het aanbestedingsproces tijdens de ontwikkelingsfase van Galileo. Ook ten opzichte van dit proces wil ik mijn tevredenheid tot uitdrukking brengen over de voorstellen voor een evenwichtige deelname op alle niveaus, waaronder de deelname van de kleine en middelgrote ondernemingen in alle lidstaten.</p>
      <p sl="sk">Ook zal de verdeling van de infrastructuuraanbesteding in zes hoofdwerkpakketten, net zoals een aantal pakketten bijkomend werk meer leveranten de gelegenheid geven om deel te nemen aan de openbare aanbesteding; waarvan de gehele procedure van de tenuitvoerlegging kan profiteren.</p>
      <p sl="sk">Ik wil van deze gelegenheid gebruik maken om alle desbetreffende instellingen, zowel op Europees als ook op nationaal niveau te verzoeken om een opvallende promotiecampagne in het leven te roepen om ervoor te zorgen dat alle relevante belanghebbenden zowel in de ontwikkelingsfase als ook in de exploitatiefase erbij betrokken zijn.</p>
    </intervention>
    <intervention id="2-313" speaker_id="4306" name="Gilles Savary" is_mep="True" mode="spoken">
      <p sl="fr">Mijnheer de Voorzitter, ik ben één van degenen die bij de start van het Galileo aanwezig waren, en daarom ben ik misschien beter geschikt om te schatten hoeveel vertraging we hebben opgelopen. Ik geloof dat dit project onder twee inherente gebreken lijdt.</p>
      <p sl="fr">Ten eerste is het het eerste grote Gemeenschapsproject betreffende industrieel interventionisme. Het is niet gemakkelijk geweest om de mensen ervan te overtuigen dat de EU een satellietnavigatiesysteem zou kunnen bezitten, en daarom hebben we lang nodig gehad om een politieke consensus te bereiken. Ten tweede kon het bedrijfsplan niet zo zijn als wij het ons aanvankelijk hadden voorgesteld, omdat onze voornaamste concurrent, GPS, gratis is en volledig door de regering van de VS gefinancierd.</p>
      <p sl="fr">Deze twee aanvankelijke problemen moesten we uit de weg ruimen en daarna de balans opmaken, hierbij aangespoord door het Sloveense voorzitterschap en door de heer Barrot, voordat wij een opmerkelijke consensus tussen de drie instellingen teweeg hebben gebracht. Dit overleg tussen de drie partijen heeft ons zover gebracht dat we nu een document en een tekst hebben. Morgen zal Galileo worden gelanceerd, voordat zaterdag de tweede satelliet van Bajkonoer wordt gelanceerd.</p>
    </intervention>
    <intervention id="2-314" speaker_id="28249" name="Tobias Pflüger" is_mep="True" mode="spoken">
      <p sl="de">Mijnheer de Voorzitter, er bestaat veel euforie ten opzichte van Galileo, maar er zijn ook twee gigantische dompers mee verbonden.</p>
      <p sl="de">Ten eerste de hoge kosten die de belastingbetalers van de EU ondertussen bijna uitsluitend op zich nemen. Er wordt van tenminste 3,4 miljard euro gesproken, maar hierbij zal het zeker niet blijven.</p>
      <p sl="de">Ten tweede het te verwachten militaire gebruik van Galileo. Galileo is altijd aangeprezen als het civiele alternatief voor GPS. Zijn uitsluitend civiele inzet is zelfs per verdrag vastgelegd. De nu voorgeziene financiering uit de begroting van de EU staat volgens de geldende verdragen geen militair gebruik toe. Menigeen in dit Huis wachten in dit verband op het Verdrag van Lissabon dat dit mogelijk zou maken, maar hopelijk in Ierland per referendum zal worden verworpen. Maar de militaire inzet is echter allang een besloten zaak. Hier hoopt men op beschikbaar geld uit de bewapeningssector voor Galileo. De vierde dienst van Galileo, de “overheidsdienst” (de zogenaamde “Public Regulated Service” of PRS) is klaarblijkelijk als dual use ook voor militaire operaties bedoeld, net zoals voor de politie, de kustwacht en de inlichtingendiensten. Zegt u hier alstublieft iets over!</p>
      <p sl="de">Niemand heeft een tweede militair satellietprogramma nodig, het zij dat het voor de geostrategische en militaire interesses van de EU wordt benut. Daarom mag Galileo slechts een civiel project zijn.</p>
    </intervention>
    <intervention id="2-315" speaker_id="28291" name="Romana Jordan Cizelj" is_mep="True" mode="spoken">
      <p sl="sl">Het zal moeilijk zijn om een Europees programma te vinden dat de doelstellingen van de strategie van Lissabon zo goed zal omzetten als de activiteiten in het kader van het Europees wereldwijd navigatiesatellietsysteem (GNSS) dit doen. Deze omvatten onderzoeks- en ontwikkelingswerk op het gebied van zeer ontwikkelde technologieën, de schepping van nieuwe mogelijkheden voor de jongeren, nieuwe en betere banen, de ontwikkeling van ondernemingen, en ik zou zo door kunnen gaan …</p>
      <p sl="sl">De tenuitvoerlegging van het systeem is zo veeleisend dat geen enkele lidstaat hiertoe alleen in staat zou zijn. Dit is nu precies waar de toegevoegde waarde van de Europese eenwording duidelijk is. Ook levert de tenuitvoerlegging van het systeem een grotere onafhankelijkheid voor Europa op, evenals een mededingingsvoordeel.</p>
      <p sl="sl">Tot pas geleden wat het project vanwege de financieringsmoeilijkheden practisch dood en begraven. Ik feliciteer daarom de rapportrice Etelka Barsi-Pataky en het hoofd van de onderhandelingsdelegatie van het Europees Parlement Angelika Niebler die uitstekend werk hebben verricht. Ik zou ook graag het Sloveense voorzitterschap van de Europese Raad willen feliciteren voor de overeenkomst tussen de Raad en het Parlement.</p>
      <p sl="sl">De tenuitvoerlegging loopt echter enkele jaren op het schema achter. Mijn wens is daarom dat de volgende stadia waar het om concrete activiteiten gaat zo snel mogelijk worden voltooid en ik roep ertoe op om hiervoor te zorgen. Het doel van het systeem is de uitvoering van veeleisende en verscheidene toepassingen. Ik weet dat in sommige lidstaten nuttige toepassingen al deel uitmaken van de bestaande politieke strategieën. Zo is er in Slovenië een actieplan voor een vloeiend wegentolsysteem aangenomen, en ik hoop dat wij hiervoor eerder de Europese satellieten gebruiken dan diegenen van ander landen.</p>
      <p sl="sl">Ten slotte moeten we ook de toezichtsautoriteit en zijn hoofdkwartier oprichten. De lidstaten moeten hierbij aan het besluit van de Raad van 2003 denken, en het hoofdkwartier van de autoriteit aan een van de nieuwe lidstaten geven die tot op heden nog geen Europese instellingen hebben. Een van deze kandidaten is Ljubljana, de hoofdstad van Slovenië. Het kandidaatstelling van deze stad geniet aanzienlijke ondersteuning, en in de hoop dat het hierbij succesvol zal zijn, heeft het zich hier in alle rust en grondig op voorbereid.</p>
    </intervention>
    <intervention id="2-316" speaker_id="28292" name="Inés Ayala Sender" is_mep="True" mode="spoken">
      <p sl="es">Mijnheer de Voorzitter, de waarheid is dat we ons vandaag als Europeanen moeten feliciteren, aangezien we in de gelukkige omstandigheden verkeren dat we in staat waren om zo’n symbolisch project als Galileo op de been te brengen, dat de wens tot Europese verbetering op alle gebieden zichtbaarder maakt, waaronder ruimtevaart, vervoer en communicatie. Het is in de toekomst ook een platvorm voor veelvuldige diensten die we ons nu slechts kunnen voorstellen.</p>
      <p sl="es">Ik zou graag de rapporteur mevrouw Barsi-Pataky willen bedanken voor en feliciteren met haar wil om dit project te lanceren en middels monitoren door de interinstitutionele groep voor zijn voortgang te zorgen; een aanpak die naar mijn mening een zeer positieve vernieuwing is die ook voor andere zaken kan worden ingevoerd.</p>
      <p sl="es">Ik zou vooral graag de Commissie en zijn vicevoorzitter, de heer Barrot, met zijn vasthoudendheid en zijn van pas komende woedeuitbarstingen willen feliciteren die er ongetwijfeld bij hebben geholpen om aanzienlijke financiële hindernissen uit de weg te ruimen, en evenzeer nationale voorbehouden en eigenbelang.</p>
      <p sl="es">Ten slotte zou ik mijn erkentelijkheid aan het Sloveense voorzitterschap willen betuigen, en zodoende ook aan de Raad, die er beiden bij hebben geholpen om dit te bereiken en een overeenkomst te sluiten, en ook aan de bevolking van mijn land, de Spanjaarden, die ook veel vertrouwen in dit project hebben en de wens hebben om alles wat in onze macht en mogelijkheid staat eraan bij te dragen.</p>
      <p sl="es">Wat ons nog te doen staat is ervoor te zorgen en te waarborgen dat hetgeen we zijn overeengekomen, en waarover het Parlement morgen zal stemmen, zal worden toegepast, en hierbij schiet mij nog eens de groep die mevrouw Barsi-Pataky in het leven heeft geroepen te binnen.</p>
    </intervention>
    <intervention id="2-317" speaker_id="28380" name="De Voorzitter" is_mep="True" mode="spoken">
      <p sl="nl">De afgevaardigde van de Raad, de heer Žerjav, heeft mij medegedeeld dat hij ons voor zes uur ‘s avonds moet verlaten, en daarom heeft hij erom verzocht of hij mag spreken. Het is mij niet duidelijk wat voor een soort toespraak dit zal zijn, aangezien normaliter een commissaris en de Raad het privilege hebben om het debat samen te vatten, en het debat is nog niet ten einde. Niettemin heb ik de plicht om de afgevaardigde van de Raad toe te staan om te spreken, en dat doe ik hiermee.</p>
    </intervention>
    <intervention id="2-318" speaker_id="photo_generic" name="Radovan Žerjav" is_mep="True" mode="spoken">
      <p sl="sl">fungerend voorzitter van de Raad. − Met uw permissie wil ik zowel mijn oprechte dankbaarheid voor uw constructieve debat als ook mijn verontschuldigingen tot uitdrukking brengen voor het vroegtijdige verlaten van de zitting, omdat ik naar huis terugkeer.</p>
      <p sl="sl">Ten slotte wil ik u eraan herinneren dat het Galileo project aan openbare controle onderhevig is. Het succes van de Europese GNSS-systemen heeft niet alleen met Europa te maken; de resultaten zullen ook op een internationaal niveau duidelijk zijn.</p>
      <p sl="sl">Ik ben het met u eens dat dit de eerste gezamenlijke Europese structuur is, zodat we geen kostbare tijd mogen verliezen en het groene licht aan de dringende tenuitvoerlegging van deze programma’s moeten geven. Wij zijn er ons van bewust dat de aanneming van de uitvoeringsverordening een belangrijke stap in de richting van de verwerkelijking van het Galileo-project is. Daarom ligt er nog een berg aan collectief werk voor ons, en we geloven dat we in de toekomst net zo succesvol zullen zijn als in het verleden.</p>
    </intervention>
    <intervention id="2-319" speaker_id="1859" name="Ulrich Stockmann" is_mep="True" mode="spoken">
      <p sl="de">Mijnheer de Voorzitter, ik wil nog een paar dompers op de feestvreugde zetten. Na een grote crisis hebben we nu een goed en evenwichtig voorstel voor een verordening dat naar mijn mening de opbouwfase veilig zal stellen. We kunnen daarmee echter niet naar de orde van de dag terugkeren. Met het geplande begin van de exploitatiefase is het project om vijf jaar naar achteren geschoven. Daarmee is onze industriële beleidsstrategie mislukt om met Galileo voor GPS3 op de markt te komen, waardoor we wereldwijde normen hadden kunnen opstellen. Naar mijn mening bestaat er daarom nog steeds een behoefte aan een uitvoerige analyse van de door de Commissie zelf veroorzaakte crisis, omdat wij lering moeten trekken uit het mislukken van het PPP-model, aangezien ons met Caesar een verder PPP-model te wachten staat.</p>
      <p sl="de">We hebben nu met Galileo geen mededingingsvoordeel meer, zodat het moeilijker wordt om het systeem winstgevend aan de man te brengen. Daarom moeten we bijtijds een debat over de openbare kosten van de exploitatiefase na 2013 hebben en we moeten ons oogmerk erop richten hoe we publiekelijk gefinancierde systemen voor Galileo kunnen opzetten zoals bijvoorbeeld tolgeld, eCall en Caesar. Per slot van rekening hebben wij nu al een programma nodig voor het gecombineerde gebruik van de Galileo en GPS signalen. Daarop moeten we ons concentreren, omdat hier de toegevoegde waarde ligt.</p>
      <a text="(De spreker wordt door de Voorzitter onderbroken)"/>
    </intervention>
    <intervention id="2-320" speaker_id="28349" name="Teresa Riera Madurell" is_mep="True" mode="spoken">
      <p sl="es">Mijnheer de Voorzitter, ik behoor tot degenen die denken dat wij ons vandaag zelf kunnen feliciteren met de vastberadenheid waarmee de instellingen van de Gemeenschap de berg- en dalvaart van dit project achter de rug hebben gebracht; uiteindelijk bevinden wij ons in een situatie van waaruit wij met zekerheid met de planning van de exploitatiefase van Galileo kunnen beginnen.</p>
      <p sl="es">We juichen ook de verrichte inspanningen toe om voor een breedst mogelijke deelname aan het programma te zorgen. Daarnaast zou ik graag de nadruk op iets wezenlijks willen leggen: de civiele aard van het project, die een wezenlijke voorwaarde voor het waarborgen van de transparantie bij de exploitatie is.</p>
      <p sl="es">De onafhankelijkheid van het systeem zal veilig stellen dat de aan de gebruikers aangeboden diensten gecertificeerd zullen zijn en evenzeer kwaliteitsgaranties opleveren die een absoluut vereiste zijn voor het ontwikkelen van een brede scala aan nieuwe commerciële toepassingen die grote mogelijkheden voor onze kleine en middelgrote ondernemingen bieden, en die ook een groot potentieel op het sociale en milieuvlak hebben: navigatie voor blinden, het plannen van de meest toegankelijke route voor rolstoelgebruikers enzovoorts, enzovoorts.</p>
    </intervention>
    <intervention id="2-321" speaker_id="4347" name="Christine De Veyrac" is_mep="True" mode="spoken">
      <p sl="fr">Mijnheer de Voorzitter, net zoals EGNOS symboliseert het Galileo programma de geest van Europa: Om de krachten te bundelen zodat we samen meer kunnen bereiken.</p>
      <p sl="fr">Meer dan ieder ander project weerspiegelt Galileo eerder de geest van de Gemeenschap dan van de nationale egos. Het financieringsidee door middel van nationale bijdragen, ofschoon slechts gedeeltelijk, was geen goed idee. Gelukkig is dit meningsverschil bijgelegd door de volledige financiering uit de begroting van de Gemeenschap.</p>
      <p sl="fr">Ik zou graag de Europese Commissie willen danken dat zij een alternatieve oplossing heeft gevonden in afwezigheid van een overeenkomst tussen de bedrijven, en dat zij aan een voorstel heeft gewerkt om de contracten op een wijze toe te kennen waarin zich alle lidstaten en het Europees Parlement kunnen vinden.</p>
      <p sl="fr">Heden hebben we eindelijk financiële transparantie. Het is gelukkig zo dat onze instelling en de Raad bereid zijn om het zonder uitstel hierover eens te worden. De wetenschapswereld en de werknemers uit de ruimtevaartindustrie – In mijn eigen regio Toulouse ben ik er veel tegengekomen – verwachten veel van ons. We mogen ze niet teleurstellen.</p>
    </intervention>
    <intervention id="2-322" speaker_id="38845" name="Pierre Pribetich" is_mep="True" mode="spoken">
      <p sl="fr">Mijnheer de Voorzitter, (onverstaanbaar) Galileo, de eerste infrastructuur van de Gemeenschap, vereist van alle belanghebbenden dat zij hetzelfde doel delen: succes.</p>
      <p sl="fr">Deze uitdaging bevestigt de noodzaak van deze ondersteuning, alhoewel we deze bevestiging niet nodig hadden. Vergeleken met zijn concurrent GPS, heeft een reeks van tegenslagen tot nu toe jammer genoeg de vooruitgang van Galileo belemmert. Met dit gewijzigde verslag, zullen wij ons van de instrumenten voorzien die op grond van een gezamenlijke besluit tot succes zullen voeren. Het moet ons nieuwe doel zijn om bij de bouw van dit wereldwijde navigatiesysteem boven de ingewikkeldheid van de verordeningen, de nieuwe architectuur, de duidelijkere verantwoordelijkheden en nieuwe beheersinstrumenten uit te kijken.</p>
      <p sl="fr">Hierdoor zouden we verdere vertragingen boven de al bestaande vijf jaar uit kunnen vermijden. We hebben de collectieve verantwoordelijkheid om zijn feitelijke toepassing te controleren en om ons bezig te houden met het bevorderen van zijn marktverovering door in zijn ontwikkeling te investeren. De elektronica- en softwareindustrie kunnen alleen maar winnen door het succes van een radionavigatiesysteem. Het te bewerkstelligen dat het beter wordt dan het bestaande systeem zal een zware strijd worden.</p>
    </intervention>
    <intervention id="2-323" speaker_id="28352" name="Zuzana Roithová" is_mep="True" mode="spoken">
      <p sl="cs">Dames en heren, staat u mij toe om mij vooral uit te laten over de kwestie van de plaats van vestiging van het hoofdkwartier van de toezichtsautoriteit van het Galileo Europees GNSS. Mijn antwoord is dat Tsjechië het best voorbereide land is en bovendien is het een lidstaat waarin tot op heden nog geen Europees agentschap is gevestigd. Praag ligt strategisch in het centrum van Europa en het voorgestelde gebouw voor het nieuwe hoofdkwartier in de voormalige militaire zone in Klecany huisvest op het moment nog het informaticaministerie. Daarnaast is Tsjechië een land met een hoog veiligheidsniveau dat wetenschappelijk en op onderzoeksgebied op zijn minst vergelijkbaar is met de ontwikkelde landen van de Europese Unie. Een project dat onderzoek uitvoert naar de systeemtoepassingen van de spoorwegen, wegvervoer, luchtvervoer en het vervoer van gevaarlijke goederen is al sinds 2001 in Tsjechië aan de gang. De Tsjechische Technische Universiteit in Praag coördineert een project betreffende een bodemontvangststation, die zowel met de Amerikaanse als ook met de Russische navigatiesystemen kompatibel zou zijn. Bovendien is Praag ook een prachtige Europese bestemming als congresplaats met goede voorzieningen.</p>
    </intervention>
    <intervention id="2-324" speaker_id="28382" name="Andrzej Jan Szejna" is_mep="True" mode="spoken">
      <p sl="pl">Mijnheer de Voorzitter, het Galileo programma is eindelijk klaar. Het is een strategisch instrument voor de toekomst van de Europese Unie gezien zijn bijdrages aan zo belangrijke integratieve aspecten als onderzoek en innovatie, het Europees ruimtevaartbeleid en het Europees Buitenlands en Veiligheidsbeleid. Het is een machtig instrument dat de EU in staat zal stellen om in de internationale arena een belangrijke rol te spelen.</p>
      <p sl="pl">Ten aanzien van het vandaag gepresenteerde ontwerp moet er aan worden herinnerd dat het Parlement een zeer duidelijke taakverdeling heeft ingevoerd en een verdeling van de verantwoordelijkheden tussen de Europese Commissie, de toezichtsautoriteit van het Europese navigatiesysteem per satelliet en het Europees Ruimteagentschap op poten heeft gezet. De Commissie wordt verondersteld alleen voor het projectbeheer verantwoordelijk te zijn, terwijl de tenuitvoerlegging van alle handelingen en taken door de Galileo toezichtsautoriteit en de ESA buiten de bevoegdheid van de Commissie vallen.</p>
      <p sl="pl">Voorts heeft het Parlement het zeer duidelijk gemaakt dat toekomstig geen vertragingen meer zullen worden geaccepteerd en dat de oprichting van het Galileo Interinstitutioneel Panel hieraan zal bijdragen. Bij zijn overwegingen of het dit voorstel ondersteunt moet het Parlement voor ogen houden dat de oprichting van een infrastructuur voor radionavigatie per satelliet de financiële en technische mogelijkheden van de lidstaten te boven zal gaan, waarom dit ook een handeling van de Gemeenschap is.</p>
    </intervention>
    <intervention id="2-325" speaker_id="2206" name="Reinhard Rack" is_mep="True" mode="spoken">
      <p sl="de">Mijnheer de Voorzitter, ik zou mij graag bij mijn collega’s willen aansluiten die vooral commissaris Barrot en onze rapporteurs mevrouw Barsi-Pataky en mevrouw Niebler voor hun lange adem hebben geprezen.</p>
      <p sl="de">We hebben zo snel mogelijk een functionerend Galileo-systeem nodig, en daarbovenuit ons eigen Europees systeem. We hebben tientallen opgaven die we met dit systeem willen aanpakken. We willen onze verkeersstromen doeltreffender controleren, zowel op de weg als op het water, en we willen ook ons luchtverkeer op een zodanige wijze organiseren dat wij op dit gebied door een betere organisatie zoveel energie als mogelijk besparen, om zo hetgeen te ondernemen wat voor een vertraging van de klimaatverandering verstandig is.</p>
      <p sl="de">Tegen deze achtergrond is iedere maand die wij sneller werken voor ons allen van voordeel. We moeten daarom op een geconcentreerdere manier verdergaan op deze weg.</p>
    </intervention>
    <intervention id="2-326" speaker_id="28251" name="Jörg Leichtfried" is_mep="True" mode="spoken">
      <p sl="de">Mijnheer de Voorzitter, ik ben van mening dat de Europese Unie met dit systeem op de juiste weg is. We moeten echter de onder andere door de heer Pflüger naar voren gebrachte zorgen zeer kritisch in de gaten houden. We moeten in principe te weten komen hoe ongelooflijk veel navigatiesystemen per satelliet in werking zijn en hoe afhankelijk wij op dit gebied al van de Verenigde Staten zijn geworden. Het zal daarom goed zijn dat wij hier iets tegenover aan kunnen bieden.</p>
      <p sl="de">Het is vooral goed en belangrijk dat dit systeem op brede basis wordt aangenomen, wanneer het erom gaat tol op vrachtwagens te heffen en om het verschuiven van de verkeersstromen van de weg naar het spoor, omdat er in samenhang met dit systeem zovele mogelijkheden bestaan. We kunnen de tollen zowel afhankelijk van de kilometers als ook van de types vastleggen, of we kunnen de tollen homogeen voor geheel Europa vastleggen. Ik denk dat het belangrijk voor het vervoer in Europa en ook belangrijk voor ons allen is.</p>
    </intervention>
    <intervention id="2-327" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie . – Mijnheer de Voorzitter, het is duidelijk dat de tekst die u zult aannemen de Europese Unie in staat stelt om de uitdaging van de ontwikkeling van een van de belangrijkste technologieën van deze eeuw onder ogen te zien.</p>
      <p sl="fr">Mijnheer de Voorzitter, ik wil vooral al diegenen danken die hier in het Parlement aan dit succes hebben bijgedragen. Ten eerste, zou ik graag mevrouw Barsi-Pataky willen danken die in de door mevrouw Niebler voorgezeten commissie – en ik dank ook mevrouw Niebler voor haar beslissende rol in de uitkomst van het overleg tussen de drie partijen – nooit het geloof in Galileo heeft verloren, terwijl zij verder aan de hoge normen vasthield.</p>
      <p sl="fr">Ik zou ook graag de Begrotingscommissie willen danken en de heer Böge die hier vandaag jammer genoeg niet aanwezig is. De heer Skynas was echter rapporteur sinds de tijd dat we de ondersteuning van het Parlement nodig hadden om de financiering veilig te stellen.</p>
      <p sl="fr">Mevrouw Jensen, ik ben er erkentelijk voor dat u zo’n fervent voorstander van Galileo in de Commissie vervoer en Toerisme was. Zoals mevrouw Niebler al aansprak: dit is een goede dag voor Europa.</p>
      <p sl="fr">Mijnheer de Voorzitter, ik kan niet op alle sprekers antwoorden. Ik heb zorgvuldig naar ze geluisterd, en ik heb aantekeningen gemaakt. Wat ik graag zou willen aanspreken is dat we nu op onze KMO’s in alle lidstaten moeten toegaan, zodat deze voorbereidingen ten uitvoer kunnen worden gelegd en wij de toepassingen van Galileo kunnen voltooien. Ik zal de mogelijkheid hebben om weer voor u te kunnen spreken en om u al deze toepassingen te beschrijven, waaronder die voor het vervoer en de civiele bescherming. In ieder geval zal Galileo veel effectiever zijn dan het huidige GPS.</p>
      <p sl="fr">Ik zou ook graag nog eens mijn ambitie ter sprake willen brengen om de interinstitutionele monitoringgroep in het leven te roepen, wat ook een wijze is om onze instellingen met dit project te galvaniseren.</p>
      <p sl="fr">Ik zou u nu nog graag iets over het werk dat ons nog te wachten staat willen vertellen. Dankzij de stemming van het Europees Parlement hebben we nu een begroting, een wettelijke grondslag, een duidelijk bestuur en een aanbestedingsplan. Dit plan was niet eenvoudig, aangezien het ten doel had om het werk tussen alle grote ruimtevaartbedrijven in onze lidstaten te verdelen, terwijl het tegelijkertijd de onderaanbesteding moest organiseren, wat een wens van velen van u was. Onze KMO’s moeten ook bij het constructieproces worden betrokken. Dat is de reden waarom we in het aanbestedingsplan 40 procent van het budget voor onderaanbestedingen opzij hebben gezet.</p>
      <p sl="fr">De Commissie zal een verdrag met het Europees Ruimteagentschap ondertekenen. We hopen dat dit voor de zomer zal gebeuren en dat wij de oproepen tot voorstellen voor de zes door ons benoemde hoofdwerkpakketten kunnen uitgeven. Wij zouden graag aan het eind van het jaar in staat zijn om de contracten te ondertekenen, zodat aan het begin van volgend jaar zo snel mogelijk met de bouw van de satellieten en het satellietsysteem kan worden begonnen. De bouw van de resterende 26 satellieten zal nog ongeveer 2 tot 3 jaar duren. Het zal dan nog één tot twee jaar duren totdat ze worden gelanceerd. Daarom moet het stappenplan van Galileo zeer zorgvuldig worden gevolgd.</p>
      <p sl="fr">Ik moet zeggen dat de ingenieurs en de technici er zeer hard aan werken. Zoals de heer Savary al eerder zei, ben ik verheugd om aan te kondigen dat de tweede Galileo satelliet, Giove-B, op zondag 27 april 2008 om 0:15 (om 4:15 plaatselijke tijd) vanaf een Sojoez lanceringsvoertuig in Baikonoer, Kazachstan, zal worden gelanceerd. Giove-B is al in Baikonoer, waar het de laatste tests voor de lancering zal ondergaan. De satelliet moet na de lancering zo tegen zeven uur in zijn uiteindelijke omloopbaan worden geplaatst en zal direct vanuit het controlecentrum van Fucino worden gecontroleerd. We moeten allen hopen dat Giove-B net zo succesvol zal zijn als Giove-A, vooral aangezien Giove-B over alle technologie beschikt.</p>
      <p sl="fr">Mijnheer Remek, het doet mij een genoegen u hier te zien, omdat u kennis van zaken op het gebied van de ruimtevaart hebt.</p>
      <p sl="fr">Ik heb het Parlement uitvoerig gedankt, maar u kunt mij geloven dat dit geen loze gebaren zijn. Ik heb werkelijk het gevoel dat wanneer dit Europese project het daglicht ziet, dat het Parlement er een effectieve bijdrage aan zal hebben geleverd. Daarvoor nogmaals mijn dank. We zullen er samen voor zorgen dat Galileo slaagt.</p>
    </intervention>
    <intervention id="2-328" speaker_id="28136" name="Etelka Barsi-Pataky" is_mep="True" mode="spoken">
      <p sl="hu">Mijnheer de Voorzitter, ik kan er niet genoeg de nadruk op leggen dat de Europese ingenieurs en ontwikkelaars uitstekend werk hebben verricht en, zoals de vicevoorzitter aankondigde, wij wachten op de lancering van Giove-B. De Europese Commissie heeft middels vicevoorzitter Barrot een nieuw voorstel voor een intensief één-jaar-programma ter discussie ingediend, en de Europese Gemeenschap heeft een nieuwe structuur ten uitvoer gelegd en de noodzakelijke financiering beloofd. Het Galileo-programma staat klaar voor zijn nieuwe START, met andere woorden het project is ten einde gekomen. Meer bepaald liggen er nog steeds vele moeilijke opgaven voor ons. Ik wil er de nadruk op leggen dat het GNSS-programma “made in Europe” niet alleen vanwege de belangen van de één of de andere lidstaat of het één of andere concern is uitgevoerd. Bij de tenuitvoerlegging van dit programma moet men dit altijd voor ogen houden. En ten slotte, mijnheer de Voorzitter, wil ik met permissie nog een persoonlijke kanttekening kwijt – toen het Galileo-programma van start ging was Hongarije, het land waar ik in 2004 werd gekozen, net zoals Slovenië nog geen lid van de EU. Ik ben er daarom met name verheugd over dat wij op de 27e nu samenwerken aan de nieuwe lancering. Galileo is een zeer belangrijke stap in de schepping van een sterk Europa. Dank u wel.</p>
    </intervention>
    <intervention id="2-329" speaker_id="28380" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming zal morgen plaatsvinden.</p>
      <p sl="nl">Schriftelijke verklaringen (Artikel 142)</p>
    </intervention>
    <intervention id="2-330" speaker_id="23781" name="Janusz Lewandowski" is_mep="True" mode="written">
      <p sl="nl">Als een getuige van en een deelnemer aan het langdurige proces tot een overeenkomst over de financiële grondslag van het Galileo programma, volg ik met interesse de stappen die door de Europese Unie worden ondernomen om dit programma ten uitvoer te leggen. De financieringsmethode, die een sterke koerswijziging van de oorspronkelijke beginselen inhoudt, vergroot onze gezamenlijke verantwoordelijkheid voor het welslagen van het programma. Het publiek-private initiatief is op een fiasco uitgelopen. We zijn verantwoordelijk voor een gevoelige omgang met het geld van de Europese belastingbetalers, zonder dat wij de risico’s met de particuliere sector delen.</p>
      <p sl="nl">Dat is de reden waarom het systeem voor projectbeheer zo belangrijk is. Het is geschikt om een duidelijke verklaring af te leggen, zoals in het ontwerpverslag, dat de Europese Gemeenschap de enige eigenaar is van alle onder het dak van EGNOS en Galileo geproduceerde materiële en immateriële goederen. Jammer genoeg bewegen de zaken zich slechts zeer langzaam naar voren – er zijn 11 jaren voorbij gegaan sinds de Europese Commissie zijn eerste mededeling inzake een Europees navigatiesysteem per satelliet heeft gepresenteerd. De vertragingen hebben met zekerheid de kosten van dit programma vermenigvuldigd en het mededingingsrisico vanwege de opkomst van andere wereldwijde initiatieven verhoogd. De wereld staat niet stil!</p>
      <p sl="nl">De uitsluitend Gemeenschappelijke en publieke aard van het programma rechtvaardigt de eisen die het Europees Parlement op grond van zijn mandaat hooghoudt, voor een versterking van zijn controle en operationele invloed in de voorbereidende en stationeringsfase van het Galileo-systeem.</p>
    </intervention>
  </section>
  <section id="creitem51" title="13. Opgave van financiële belangen: zie notulen"/>
  <section id="creitem52" title="14. Vragenuur (vragen aan de Commissie)">
    <intervention id="2-922" speaker_id="21918" name="De Voorzitter" is_mep="True" mode="spoken">
      <p sl="nl">Aan de orde is het vragenuur (B6-0019/2008).</p>
      <p sl="nl">Wij behandelen een reeks vragen aan de Commissie.</p>
      <p sl="nl">Eerste deel</p>
    </intervention>
    <intervention id="2-334" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 45 van Manolis Mavrommatis (H-0218/08).</p>
      <p sl="nl">Betreft: Uitwisseling van gegevens over bankrekeningen</p>
      <p sl="nl">Het recente belastingschandaal in Liechtenstein heeft gevolgen voor talrijke lidstaten. Volgens onderzoek van de bevoegde autoriteiten zijn burgers van de lidstaten betrokken bij belastingontduikingspraktijken. Voor zover mij bekend/Voor zover ik weet hebben de ministers van Financiën van de 27 lidstaten het verantwoordelijke/bevoegde directoraat-generaal opgedragen onverwijld/zo spoedig mogelijk onderzoek te doen en met een voorstel te komen tot herziening van het rechtskader ten einde uitwisseling van gegevens over bankrekeningen van burgers mogelijk te maken.</p>
      <p sl="nl">Op welke wijze zullen binnen dit kader de persoonsgegevens van de burgers worden beschermd parallel met transparantie om belastingvlucht en het witwassen van geld tegen te gaan? Welke procedure stelt de Commissie voor om ervoor te zorgen dat voor de “opening” van bankrekeningen een zo groot mogelijke/optimale legaliteit in acht wordt genomen? /op een zo legaal mogelijke wijze geschiedt? Op welke wijze/Hoe/In hoeverre kunnen de belastingstelsels worden geharmoniseerd om in de toekomst dergelijke/soortgelijke situaties, waarbij zwart geld in omloop wordt gebracht, te voorkomen?</p>
    </intervention>
    <intervention id="2-335" speaker_id="photo_generic" name="Günter Verheugen" is_mep="True" mode="spoken">
      <p sl="de">vicevoorzitter van de Commissie . − Mijnheer de Voorzitter, dames en heren, we moeten de belastingontduiking bestrijden. Wanneer we dit niet doen kan de basis van onze democratische maatschappij wegbreken.</p>
      <p sl="de">Iedere staat heeft het recht om met toestemming van de volksvertegenwoordigers regelingen voor doeltreffende belastingheffingen vast te leggen. Individuele maatregelen op nationaal niveau hebben echter vaak niet de gewenste werking. Daarom is er een behoefte aan internationale samenwerking tussen de belastingdiensten, waartoe ook een uitwisseling van informatie over bankrekeningen behoort. De ministers van Financiën van de 27 lidstaten werken hier gezamenlijk aan op EU-niveau. Er zijn al enkele maatregelen op Europees niveau ingevoerd. In het bijzonder is hier de Richtlijn van de Raad 2003/48/EG betreffende belastingheffing op inkomsten uit spaargelden in de vorm van rentebetaling te noemen.</p>
      <p sl="de">Verder heeft de Europese Unie overeenkomsten met derde landen gesloten, waaronder ook met Liechtenstein, die dezelfde doelrichting als deze Richtlijn hebben. Deze overeenkomsten waarborgen dat de rentebetalingen die in deze derde landen aan burgers van een lidstaat van de EU worden uitbetaald of aan de inkomstenbelasting in hun eigen lidstaat of aan bronbelasting onderhevig zijn. De bronbelasting kan in de lidstaat van vestiging van de belastingplichtige worden terugbetaald, wanneer het overeenkomstige inkomen om belastingredenen wordt geopenbaard.</p>
      <p sl="de">De Raad van ministers van Economische en Financiële Zaken (Ecofin) heeft op 4 maart 2008 een gedachtewisseling over de toepassing van de Richtlijn betreffende belastingheffing op inkomsten uit spaargelden in de vorm van rentebetaling gevoerd. Als gevolg van dit overleg riepen de ministers de Commissie ertoe op om vaart te zetten achter het werk aan het verslag over de tenuitvoerlegging van de richtlijn sinds zijn in kracht treden op 1 Juli 2005. Het verslag moet zich onder andere uitlaten over de definitie van de termen “rentebetaling” en “begunstigde eigenaar”.</p>
      <p sl="de">Terecht wordt hier de vraag opgeworpen in hoeverre de systemen voor uitwisseling van informatie met de bescherming van persoonsgegevens te verenigen zijn. In dit verband wil ik erop wijzen dat de gemeenschappelijke voorschriften voor gegevensbescherming die ook in de Europese Economische Ruimte geldig zijn de lidstaten de mogelijkheid geven om wettelijke maatregelen te ondernemen. Met zulke maatregelen kan men de rechten van de desbetreffende personen beperken, zoals bijvoorbeeld het recht op toegang tot informatie en het informatierecht, wanneer dit voor de bescherming van belangrijke financiële en economische belangen van de Europese Unie of een lidstaat noodzakelijk wordt geacht. Ditzelfde geldt ook voor de sectoren financiën, begroting en belastingen.</p>
      <p sl="de">Vergelijkbare beperkingen gelden ook voor de doeltreffende tenuitvoerlegging van de Derde Richtlijn inzake het witwassen van geld. De lidstaten moeten er in ieder geval op redelijke wijze voor zorgen dat hun bevoegde organen bij het inhalen van persoonsgegevens zich aan de toepasselijke verordeningen van de EU en de nationale verordeningen betreffende de gegevensbescherming houden.</p>
      <p sl="de">Hier moet er een evenwicht worden gevonden tussen het rechtmatige nastreven van de doeleinden van het belastingbeleid en de bescherming van de persoonlijke levenssfeer.</p>
    </intervention>
    <intervention id="2-337" speaker_id="28574" name="Manolis Mavrommatis" is_mep="True" mode="spoken">
      <p sl="el">Mijnheer de Voorzitter, commissaris, de geschiedenis van de belasting staat bol van valse bankrekeningen, die zelfs nog ergerlijker zijn wanneer ze in Europese landen aan het licht komen. Wanneer dit gebeurd, nemen we slechts de gebeurtenis waar, maar iedere keer wanneer zo’n incident zich herhaalt, komen ze in onze herinneringen bovendrijven.</p>
      <p sl="el">Bent u over het algemeen van mening, commissaris, dat het systeem in feite waterdicht is?</p>
    </intervention>
    <intervention id="2-338" speaker_id="photo_generic" name="Günter Verheugen" is_mep="True" mode="spoken">
      <p sl="de">De vraag van het geachte lid kan ik met een eenvoudig nee beantwoorden. Wij zijn er ons van bewust dat onze huidige systemen niet waterdicht zijn. Daarom doen we er moeite voor om deze systemen te verbeteren. Vooral regelingen ter bestrijding van het witwassen van geld zijn met zekerheid voor verbetering vatbaar, en we zetten er ons op het moment samen met de Europese landen voor in, die weliswaar tot de Europese Economische Ruimte , maar niet tot de Europese Unie behoren, de toepasselijke verbeteringen te bereiken.</p>
      <p sl="de">De Commissie heeft de Raad om een onderhandelingsmandaat verzocht en dit ook gekregen waardoor het gemachtigd is om speciaal met Liechtenstein erover te onderhandelen hoe de bestaande zwakke plekken in het systeem ter bestrijding van het witwassen van geld en belastingfraude uit de weg kunnen worden geruimd. Ik heb de hoop dat de sterke publieke opinie die wij in de laatste tijd in Europa in deze kwestie hebben meegemaakt ons erbij zal helpen om de noodzakelijke overeenkomsten te bereiken. We werken er hard aan, maar zoals u weet liggen belastingkwesties zeer gevoelig. Zelfs binnen de lidstaten zijn er nog mogelijkheden ter verbetering.</p>
    </intervention>
    <intervention id="2-339" speaker_id="2206" name="Reinhard Rack" is_mep="True" mode="spoken">
      <p sl="de">Mijnheer de Voorzitter, commissaris, u heeft er terecht op gewezen dat we de belastingontduiking en –fraude moeten bestrijden. U hebt erop gewezen dat we daarvoor in het kader van de rechtsstaat wettelijke middelen nodig hebben.</p>
      <p sl="de">Volgens de berichten in de media zijn sommige gegevens van dit Liechtenstein-schandaal bij de belastingdiensten terechtgekomen, omdat Duitse overheidsinstellingen hebben betaald voor op criminele wijze vergaarde gegevens. Is dit de juiste weg?</p>
    </intervention>
    <intervention id="2-340" speaker_id="28251" name="Jörg Leichtfried" is_mep="True" mode="spoken">
      <p sl="de">Mijnheer de Voorzitter, of dit nu wel of niet de juiste weg is; het is goed dat het is ontdekt. Commissaris, er is een systeem ontstaan dat zelfs nog degenen bevoordeeld die er al voor zorgen dat de grote bedrijven steeds minder belastingen betalen, en die er nu schijnbaar mee ophouden om belastingen te betalen. Ik vind dat dit een ontwikkeling is die we niet mogen accepteren. Ik zou graag willen weten wat u precies met Liechtenstein onderhandelt en wat u precies zult doen om ervoor te zorgen dat deze misdaden – en ik spreek hier bewust van “misdaden” – toekomstig ophouden.</p>
    </intervention>
    <intervention id="2-341" speaker_id="photo_generic" name="Günter Verheugen" is_mep="True" mode="spoken">
      <p sl="de">vicevoorzitter van de Commissie. − Op de eerste vraag zou ik graag willen antwoorden dat het niet de taak van de Commissie is om een oordeel leveren over de methodes die een lidstaat gebruikt om de belastingontduiking van zijn burgers te bestrijden.</p>
      <p sl="de">Ik heb erop gewezen dat ook bij belastingkwesties de algemene regels met betrekking tot de bescherming van persoonsgegevens van toepassing zijn, maar dat de lidstaten het recht hebben om deze regels te beperken, wanneer het in hun financieel belang is.</p>
      <p sl="de">Ik denk dat de door u gestelde vraag aan de Duitse regering zou moeten worden gesteld. Naar mijn weten heeft het de kwestie van de wetmatigheid van haar handelwijze in het door u beschreven geval voor de beslissing gedetailleerd onderzocht en is tot de slotsom gekomen dat de Duitse belastingdiensten het recht hadden om de hiermee samenhangende gegevens veilig te stellen.</p>
      <p sl="de">Ten opzichte van de tweede zeer algemene vraag ben ik het met u eens dat het een ergernis is dat wij in het bestaande EU-Verdrag niet de mogelijkheid hebben om te garanderen dat de belastingontduiking en belastingvlucht overal in Europa op identieke wijze worden vervolgd, en dat nog niet eens kan worden gewaarborgd dat niemand de belastingvlucht of belastingontduiking zal begunstigen.</p>
      <p sl="de">We hebben de laatste jaren veel bereikt, vooral tegen de achtergrond van de noodzakelijke strijd tegen het witwassen van geld en iedere vorm van internationale criminaliteit en terrorisme. Maar ik heb er echter al op gewezen dat de Commissie gelooft dat er verbeteringsmogelijkheden zijn, en dat het volledig duidelijk is wat wij met Liechtenstein – net zoals met andere landen – willen bereiken. We zouden graag ook van Liechtenstein dezelfde samenwerking en dezelfde uitwisseling van informatie willen ontvangen, zoals dat nu al de normale gang van zaken is tussen de lidstaten van de Europese Unie.</p>
    </intervention>
    <intervention id="2-342" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 46 van Saïd El Khadraoui (H-0234/08)</p>
      <p sl="nl">Betreft: Uitstoot fijn stof brommers</p>
      <p sl="nl">Uit onderzoek van de Universiteit van Utrecht blijkt dat brommers en scooters grote hoeveelheden fijn en ultrafijn stof uitstoten. In twaalf middelgrote steden maten de onderzoekers de uitstoot die fietsers en automobilisten te verwerken kregen. Hieruit bleek dat fietsers een piekhoeveelheid aan fijn stof te verwerken kregen wanneer ze in de nabijheid van een bromfiets kwamen. Bromfietsen zouden zelfs meer fijn stof per seconde uitstoten dan vrachtwagens. In de Richtlijn 2002/51/EG worden emissienormen voorgeschreven voor dergelijke voertuigen. Er wordt echter geen melding gemaakt van fijn stof.</p>
      <p sl="nl">Is de Commissie bewust van het vervuilingsprobleem van scooters? Wat wil de Commissie doen om dit probleem op een adequate manier aan te pakken?</p>
    </intervention>
    <intervention id="2-343" speaker_id="photo_generic" name="Günter Verheugen" is_mep="True" mode="spoken">
      <p sl="de">vicevoorzitter van de Commissie. − Mijnheer de Voorzitter, dames en heren, de Europese Commissie is al sinds jaren een voorstander van de vermindering van fijn en ultrafijn stof. Sinds 2005 heeft de Commissie, waarvan u ongetwijfeld op de hoogte bent, een heleboel wettelijke maatregelen ter verbetering van de luchtkwaliteit voorgesteld. Maar ook als onderdeel van het Zevende Kaderprogramma werden belangrijke aspecten van een milieuvriendelijk vervoersbeleid onderzocht.</p>
      <p sl="de">Bij het vastleggen van normen voor deeltjesuitstoot door voertuigen heeft de commissie zich eerst op de dieselauto’s en de bedrijfswagens gericht, aangezien de hoeveelheid van deze voertuigen aanzienlijk groter is dan de hoeveelheid aan gemotoriseerde tweewielers. We zijn daarom begonnen het probleem daar aan te pakken waar het in sterkste mate optreedt. Hier hebben we enkele belangrijke mijlpalen bereikt.</p>
      <p sl="de">Het Parlement en de Raad hebben in 2007 een verordening inzake de uitstoot door lichte en bedrijfsvoertuigen goedgekeurd. Dit zijn de Euro 5 en Euro 6 normen. Ze zijn al aangenomen en treden in kracht. Door deze Euro 5 en Euro 6 normen wordt nu de extra deeltjesuitstoot door dieselvoertuigen van de huidige 25 milligram per kilometer tot 5 milligram per kilometer gereduceerd.</p>
      <p sl="de">Bovendien heeft de Commissie op 21 december 2007 een voorstel voor een verordening betreffende de uitstoot van vrachtwagens naar voren gebracht, en dit is de Euro VI norm. Zij vermindert in vergelijking met de heden geldende Euro V norm de grenswaarden voor de uitstoot van stikstofoxide met 80 procent en van de deeltjesuitstoot met 66 procent.</p>
      <p sl="de">Het probleem van de deeltjesuitstoot door tweewielers wordt wezenlijk veroorzaakt door de tweetaktmotoren. De deeltjesuitstoot door viertaktmotoren is in vergelijking met deze motoren, zelfs wanneer ze aan de Euro 5 norm voldoen, zeer laag.</p>
      <p sl="de">In 2004 heeft de Commissie een onderzoek in opdracht gegeven om uit te vinden of het verstandig is om de door tweetaktmotoren veroorzaakte deeltjesuitstoot door middel van een wettelijke bepaling te beperken. De uitkomst van het onderzoek was dat de deeltjes die door deze motoren werden uitgestoten voornamelijk koolwaterstoffen waren. Aangezien de grenswaarden voor koolwaterstofemissies door motorfietsen en brommers – dus tweewielers – al in 2004 en nog eens in 2007 aanzienlijk strenger werden, is de situatie voor nieuwe voertuigen al sterk verbeterd. Bovendien zijn de producenten overgegaan van tweetaktmotoren naar viertaktmotoren, omdat de grenswaarden voor koolwaterstof alleen op deze manier kunnen worden gehaald. Dat is de reden waarom de Commissie geen speciale maatregelen ter beperking van de deeltjesuitstoot door tweewielers naar voren heeft gebracht. Ik moet echter zeggen dat de situatie er duidelijk kritischer uitziet voor oudere voertuigen met tweetaktmotoren die in sterkere mate koolwaterstoffen en deeltjes uitstoten. Deze emissies kunnen echter aanzienlijk worden beperkt wanneer er voor de motorsmering in plaats van mineraalolie synthetische olie wordt gebruikt. De Commissie ondersteunt daarom de desbetreffende campagne van het verbond van de Europese motorfabrikanten en van de bond van motorrijders. De Commissie onderzoekt desalniettemin de behoefte aan een herziening van de wettelijke bepalingen voor de twee- en driewielige voertuigen.</p>
      <p sl="de">Aan het begin van het jaar werd een onderzoek in opdracht gegeven dat de resultaten van het onderzoek van 2004 onder de loep zal nemen, waarbij rekening wordt gehouden met de laatste technische ontwikkelingen. De resultaten van dit onderzoek zullen aan het eind van dit jaar beschikbaar zijn. Wanneer daaruit blijkt dat er behoefte aan een wetsvoorstel door de Commissie bestaat – en ik ben bereid om er zo nodig één in te dienen – dan zal dit in 2009 plaatsvinden.</p>
      <p sl="de">Volgens de Kaderrichtlijn betreffende de beoordeling en het beheer van de luchtkwaliteit en de overeenkomstige individuele richtlijnen, die de emissiegrenzen voor PM10-deeltjes en voor benzeen vastleggen, moeten de lidstaten voor toepasselijke maatregelen zorgen wanneer de grenswaarden op een bepaalde dag overschreden worden. De lidstaten zijn ook verplicht om spoedmaatregelen te nemen in het geval dat de grenswaarden tijdelijk worden overschreden. In de gebieden waar er een grotere waarschijnlijkheid is dat de grenswaarden op grond van tweetaktmotoren worden overschreden, zullen de lidstaten, naar schatting van de Commissie, hiermee in de desbetreffende plannen voor de luchtkwaliteit en de spoedmaatregelen rekening houden.</p>
    </intervention>
    <intervention id="2-344" speaker_id="25718" name="Saïd El Khadraoui" is_mep="True" mode="spoken">
      <p sl="nl">Voorzitter, commissaris, bedankt voor het uitgebreide antwoord. U heeft terecht verwezen naar de inspanningen die de Commissie al gedaan heeft met betrekking tot emissies van vrachtwagens en wagens, maar met betrekkingen tot brommertjes is er nog geen wetgevingsvoorstel uitgewerkt. U verwijst naar de inspanningen van de industrie om de tweetaktmotoren te vervangen door viertaktmotoren, wat een positieve evolutie zou teweegbrengen.</p>
      <p sl="nl">Ten eerste vraag ik mij af in hoeverre dit slechts een vrijblijvend engagement is. Is dit een echt engagement? Ten tweede moeten we ons ervan bewust zijn dat de vervuiling zeer lokaal is en bijvoorbeeld heel veel effect heeft op fietsers in de onmiddellijke omgeving van de brommertjes, wat een probleem is voor de volksgezondheid.</p>
    </intervention>
    <intervention id="2-345" speaker_id="photo_generic" name="Günter Verheugen" is_mep="True" mode="spoken">
      <p sl="de">vicevoorzitter van de Commissie. − Ik begrijp de vraag van de geachte afgevaardigde zeer goed. We hebben het hier niet met een door de Commissie tot stand gebrachte afspraak met de industrie van doen, zoals ooit bijvoorbeeld het geval was bij de vermindering van CO2 -emissies door motorvoertuigen, maar eerder met een soort van automatische ontwikkeling. Zoals ik heb gezegd, kunnen de fabrikanten van tweewielers zich met conventionele tweetaktmotoren niet aan de al bestaande strenge normen voor waterkoolstofuitstoot houden. Ze zijn hier gewoonweg niet toe in staat. Dat is de reden voor hun overstap naar viertaktmotoren, waarbij dit geheel anders ligt.</p>
      <p sl="de">Het onderzoek waarover ik gesproken heb, zal de resultaten van deze technische ontwikkeling openbaren en ik herhaal nog eens: wanneer het zal blijken dat het niet tot deze bij wijze van spreken automatische oplossing van het probleem, waarover ik zojuist heb gesproken, zal komen, dan zal het inderdaad noodzakelijk zijn om met een wetgevingsvoorstel naar voren te komen. Ik herhaal het nog eens: ik ben bereid dit te doen.</p>
    </intervention>
    <intervention id="2-346" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 47 van Johan Van Hecke (H-0243/08)</p>
      <p sl="nl">Betreft: 2,2 miljard kinderen in nood</p>
      <p sl="nl">Wereldwijd lijden 2,2 miljard kinderen onder armoede, analfabetisme, seksueel misbruik en militaire conflicten. Een kind dat wordt geboren in Afrika bezuiden de Sahara, heeft een kans van één op zes om voor het vijfde levensjaar te overlijden. Volgens het VN-Kinderfonds Unicef sterven dagelijks meer dan 27.000 kinderen, voornamelijk aan ziekten die te voorkomen zijn. Uit de laatste cijfers van Unicef blijkt dat wereldwijd 93 miljoen kinderen in de basisschoolleeftijd niet naar school gaan, inclusief 41 miljoen kinderen in Afrika bezuiden de Sahara, 31,5 miljoen in Zuid- Azië en 6,9 miljoen in het Midden-Oosten en Noord-Afrika.</p>
      <p sl="nl">Wetende dat de Conventie voor de Rechten van het Kind volgend jaar haar 20ste verjaardag viert, zijn deze cijfers erg triest. Zal door de Commissie concrete stappen worden gezet om uitbuiting van kinderen tegen te gaan hetzij in de seksindustrie hetzij in situaties waarbij ze worden ingezet als soldaten? Zal de Commissie met de inwerkingtreding het Verdrag van Lissabon, waarin de rechten van het kind zijn opgenomen, op dit gebied meer slagkracht krijgen?</p>
    </intervention>
    <intervention id="2-347" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie. − Mijnheer de Voorzitter, dames en heren, de Commissie is het eens met de analyse van de heer Van Hecke, en ik wil hem er nog eens van verzekeren dat de Commissie zich zeer actief bezighoudt met de bestrijding van het kindermisbruik. De rechten van het Kind behoren tot de hoofdprioriteiten van de Strategische Doelstellingen van de Commissie voor 2005 tot 2009. Deze prioriteit werd onder woorden gebracht in de mededeling van de Commissie van 2006 “Naar een EU-strategie voor de rechten van het kind”, en recentelijker in de mededeling van de Commissie “Een bijzondere plaats voor kinderen in het externe optreden van de EU”, aangenomen op 5 februari 2008. Het doel van de recentelijk aangenomen mededeling is het scheppen van een kader voor een gemeenschappelijke EU-aanpak om de rechten van het Kind in derde landen te beschermen en te bevorderen, wat zijn weerslag in al onze externe betrekkingen zou moeten vinden, ook in de ontwikkelingshulp, de humanitaire hulp en het handelsbeleid.</p>
      <p sl="cs">Het aan deze mededeling aangehechte actieplan inzake de rechten van het kind in externe betrekkingen van de EU, benoemt de belangrijkste prioriteitsgebieden waarop op regionaal en mondiaal niveau actie nodig is: kinderarbeid, kinderhandel, geweld tegen kinderen, waaronder ook het seksueel geweld en de kinderen die zijn betroffen door gewapende conflicten. Om dit beleid ten uitvoer te leggen zal de Commissie gebruik maken van 25 miljoen euro uit het thematische programma “Investing in people” om initiatieven op de volgende gebieden te ondersteunen: kinderhandel, kinderen die door gewapende conflicten worden getroffen, de sexuele en voortplantingsgezondheid, en de rechten van de jongeren. De Commissie zal, binnen het kader van het Europese instrument voor de democratie en de mensenrechten, doorgaan met de ondersteuning van projecten die de grondbeginselen van de EU betreffende de ondersteuning en bescherming van de rechten van het kind ten uitvoer brengen, en de beginselen betreffende de door gewapende conflicten betroffen kinderen. Alhoewel het Verdrag van Lissabon nog niet is geratificeerd, is het vermeldenswaardig dat het bepaalt dat in zijn betrekkingen met de verdere wereld de Unie een bijdrage zal leveren aan de bescherming van de rechten van de mens, met name de rechten van het kind. Hierdoor geeft de Unie in zijn externe beleid prioriteit aan de zaak van de rechten van de mens van waarschijnlijk de kwetsbaarste groep in de maatschappij.</p>
    </intervention>
    <intervention id="2-348" speaker_id="4241" name="Johan Van Hecke" is_mep="True" mode="spoken">
      <p sl="nl">Voorzitter, ik zou de commissaris willen bedanken en ook de Commissie voor de inspanningen die ze inderdaad doet om de kinderrechten zoveel mogelijk te beschermen. Maar ik wil mijn vraag even kort actualiseren. UNICEF heeft net een rapport gepubliceerd waaruit blijkt dat de afgelopen week in Oost-Congo 2 à 3 000 kinderen zijn ontvoerd door milities en op een schandelijke manier worden misbruikt in een militair conflict. Wat denkt de Commissie meer te kunnen doen om op het terrein dit soort situaties te vermijden? Ik waardeer alle inspanningen en ik waardeer wat in het actieplan staat. Maar als je praat met de mensen op het terrein blijkt het dat er toch onvoldoende mensen en middelen worden ingezet om de kinderrechten in gewapende conflicten te beschermen.</p>
    </intervention>
    <intervention id="2-349" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie. − Mijnheer de Voorzitter, Mijnheer Van Hecke, natuurlijk stelt zich bij zo’n tragische en wrede daad de vraag of wij niet meer hadden kunnen doen. Naar mijn mening is de strategie van de Europese Commissie binnen de bevoegdheid en de beschikbare wettelijke grondslag van de Commissie coherent en consequent. Met betrekking tot lokaal gebeurende handelingen, geloof ik dat het belangrijk is om ten tijde en ter plaatse van het bestaande risico een beslissing te nemen, op de grondslag van de structuren die de Commissie ter beschikking staan en overeenkomstig de politieke en organisatorische keuzemogelijkheden. Daarom hebt u volkomen gelijk: om de bescherming van kinderen tegen soortgelijk geweld te versterken, is het noodzakelijk om gebruik te maken van de bestaande structuren en activiteiten van de plaats waar de gebeurtenissen plaatsvinden.</p>
    </intervention>
    <intervention id="2-350" speaker_id="4517" name="Christopher Heaton-Harris" is_mep="True" mode="spoken">
      <p sl="en">Mijnheer de Voorzitter, de commissaris is ongetwijfeld op de hoogte dat het gezin McCann uit mijn kiesdistrict een paar weken geleden naar het Europees Parlement kwam. Ze hadden van tevoren een briefwisseling met commissaris Frattini gevoerd over het amber alert systeem tegen ontvoeringen van kinderen. Ik vraag mij enkel af in welk stadium zich dit project binnen de Commissie bevindt nu de heer Frattini ons heeft verlaten en het Parlement druk bezig is met het ondertekenen van een schriftelijke verklaring die dit idee op weg brengt. Wij vragen ons af of de Commissie dit heeft opgenomen, of het zal worden bevorderd en welke commissaris op het moment hiervoor de verantwoordelijkheid heeft.</p>
    </intervention>
    <intervention id="2-351" speaker_id="28255" name="Andreas Mölzer" is_mep="True" mode="spoken">
      <p sl="de">We horen steeds weer in de media over mensenhandel door organisaties uit Europa of zelfs uit de Verenigde Staten. In Oostenrijk, Frankrijk en andere landen staan adoptiebureaus onder verdacht van kinderhandel. Er bestaan allang berichten over twijfelachtige omstandigheden bij adoptieprocedures en ook over gevallen van handel in organen van babys en latere prostitutie. Welke maatregelen zal de Commissie nemen om deze gevallen te beëindigen?</p>
    </intervention>
    <intervention id="2-352" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie. − De eerste vraag had betrekking op commissaris Frattini die heeft besloten om naar de nationale politiek terug te gaan. Op het moment ligt zijn portefeuille in de verantwoordelijkheid van mijn collega commissaris Barrot en hij zal in staat zijn om deze vraag te beantwoorden en u de laatste details geven over de stand van de voorbereidingen van het door u genoemde project.</p>
      <p sl="cs">Bij de andere zeer belangrijke vraag over de internationale adoptie gaat het om een zeer gevoelige zaak: onder geen beding mogen we het idee accepteren dat internationale adoptie per se verkeerd is aangezien het veel kinderen een passende familie en een passend tehuis aanbiedt. Het is natuurlijk ook waar dat we op de randgebieden van de internationale adoptie te maken hebben met methoden en een beleid dat gevaarlijk en verwerpelijk is. In ieder geval, wat de bevoegdheid van de Europese Commissie aangaat, is het aan de lidstaten om maatregelen aan te nemen die ervoor zorgen dat de internationale adoptie niet kan worden misbruikt. Dit is natuurlijk ook op Oostenrijk van toepassing. Ik wil erop wijzen dat de regels inzake internationale adoptie in de Europese Unie niet in alle opzichten uniform zijn, en dat ieder land zijn eigen nationale regels kan aannemen binnen het kader van de internationale verdragen inzake kinderbescherming; deze nationale regels zouden op verschillende manieren kunnen worden veranderd en verbeterd. Dames en heren, ik zou graag nog eens willen zeggen dat in principe de internationale adoptie veel kinderen de mogelijkheid biedt om een familie en een normaal leven te vinden; aan de andere kant is het echter een zeer gevoelig gebied en valt het onder de verantwoordelijkheid van de lidstaten.</p>
    </intervention>
    <intervention id="2-354" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 48 van Marie Panayotopoulos-Cassiotou (H-0160/08)</p>
      <p sl="nl">Betreft: Hervorming van het verzekeringssysteem in Griekenland</p>
      <p sl="nl">In de besluiten van de Raad en de documenten van de Commissie wordt vaak gewezen op de noodzaak om de socialezekerheidssystemen van de lidstaten te moderniseren en te saneren, op de aanpassing van de pensioenleeftijden en op de nadelige gevolgen van de vervroegde pensionering voor de economie en de samenleving.</p>
      <p sl="nl">Geeft de Commissie adviezen voor het aanpassingsproces en evalueert zij de nieuwe wetgevende maatregelen van de lidstaten?</p>
      <p sl="nl">Gaat de Commissie over tot de evaluatie van de recente hervormingen van het verzekeringssysteem in Griekenland , ook als deze binnen de nationale bevoegdheid vallen?</p>
    </intervention>
    <intervention id="2-355" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie. − Mijnheer de Voorzitter, dames en heren, de Commissie is zich bewust van de demografische vraagstukken waarmee de pensioensystemen te maken krijgen. Omdat het geboortecijfer sinds de jaren zeventig aan het dalen is en omdat de mensen langer leven, zal een steeds kleiner aantal mensen in de werkende leeftijd een steeds groter aantal mensen moeten ondersteunen die buiten de werkende leeftijd vallen. Zoals u weet valt de sociale bescherming in overeenkomst met het Verdrag tot oprichting van de Europese Gemeenschap onder de verantwoordelijkheid van de lidstaten. De Commissie mengt zich daarom niet in de pensioenstelsels van de lidstaten, noch heeft het een adviesfunctie met betrekking tot de nationale aanpassingen. Dat is de reden waarom de lidstaten en de Commissie zijn overeengekomen om op de grondslag van de open coördinatiemethode op het gebied van de sociale bescherming en sociale insluiting samen te werken, wat betekent dat de Commissie en de Raad gezamenlijke doeleinden opzetten, de lidstaten over deze doeleinden verslag uitbrengen en de Commissie zijn bevindingen in het verslag samenstelt dat vervolgens door de Raad wordt goedgekeurd.</p>
      <p sl="cs">De lidstaten hebben de eerste reeks van nationale strategieverslagen in 2002 ingediend, en de tweede reeks in 2005. Deze tweede reeks werd door de Commissie in het gezamenlijk verslag van de Raad en de Commissie over sociale bescherming en sociale integratie, dat in 2006 door de Raad van Europa werd goedgekeurd. De evaluatie toont aan dat alhoewel de recente hervormingen tot meer nadrukkelijke prikkels voor de mensen om langer te werken hebben geleid, dat er nog steeds een behoefte is aan verdere maatregelen om hogere werkgelegenheidscijfers te bereiken, met name onder vrouwen en oudere werknemers. Het bereiken van hogere werkgelegenheidscijfers is de beste manier om ervoor te zorgen dat de pensioenstelsels voldoende en duurzaam blijven. In Griekenland ligt het risico van armoede op hoge leeftijd aanzienlijk hoger dan het gemiddelde: in 2005 lag het bij 26 procent voor personen boven de 65 jaar in vergelijking met 19 procent voor personen die 64 jaar zijn. Het Griekse pensioensysteem moet worden hervormd zodat het geschikter en duurzamer wordt.</p>
      <p sl="cs">Hervormingen zijn nodig om de oude mensen te stimuleren om meer en langer te werken. Gezien de lage deelname van vrouwen, moeten we een beleid ten uitvoer leggen dat erop gericht is om hogere werkgelegenheidscijfers onder vrouwen te bereiken, zodat de pensioenstelsels op langetermijn toepasselijk en duurzaam blijven. Aangezien de pensioenstelsels nu al met financiële moeilijkheden te kampen hebben, zal armoede onder de ouderen in de toekomst een probleem blijven totdat degenen die niet betrokken zijn bij het basispensioenstelsel het recht krijgen om na een langere tijdsduur pensioen te trekken.</p>
      <p sl="cs">Het wordt verwacht dat de volgende reeks van nationale strategieverslagen in 2008 wordt voorbereid. De Commissie zal een samenvatting van de belangrijkste ontwikkelingen in de lidstaten opstellen. Dit zal de grondslag zijn voor het gezamenlijk verslag van de Raad en de Commissie over sociale bescherming en sociale integratie dat in 2009 zal worden gepresenteerd.</p>
    </intervention>
    <intervention id="2-356" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Mijnheer de Voorzitter, commissaris, dank u voor uw informatieve antwoord. Ik wil nu het onderwerp van de vroegtijdige pensionering van moeders om redenen dat ze nog minderjarige kinderen hebben wanneer ze met pensioen gaan. De drempel voor vervroegde pensionering lag tot nu toe op 50-jarige leeftijd in Griekenland; het is voor de toekomstige generaties tot 55 jaar omhooggezet, maar dit is niet het geval voor moeders met kinderen. Hoe beoordeelt u deze drempel vanuit het oogpunt van de Commissie en in vergelijking met hetgeen u uit de andere lidstaten weet?</p>
    </intervention>
    <intervention id="2-357" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie. − Zoals ik aan het begin al heb opgemerkt, valt de structuur van de pensioenstelsels over het algemeen onder de verantwoordelijkheid van de desbetreffende lidstaten en behoort het tot hun takenpakket. De lidstaten hebben verschillende methodes om de pensioensgerechtigde leeftijd vast te leggen. De gebruikelijkste leeftijd is 65 jaar maar er zijn landen waar de pensioensgerechtigde leeftijd hoger ligt, net zoals er landen zijn, waar het lager ligt. Hetzelfde is van toepassing op de pensioenen voor vrouwen: er zijn verschillende pensioensgerechtigde leeftijden vastgelegd op de grondslag van politieke debatten en besluiten in de desbetreffende lidstaten. Het door de Commissie uitgedragen grondbeginsel dat in het Verdrag werd vastgelegd, is dat deze stelsels op geen enkele manier mogen discrimineren. Wanneer aan deze voorwaarde wordt voldaan, ligt het volledig in de verantwoordelijkheid van de lidstaten om de pensioensgerechtigde leeftijd vast te leggen. Dat is de reden waarom ik niet gedetailleerd wil ingaan op de verschillende pensioensgerechtigde leeftijden in de onderlinge lidstaten.</p>
    </intervention>
    <intervention id="2-358" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 49 van Eoin Ryan (H-0179/08)</p>
      <p sl="nl">Betreft: Bestrijding van jeugd- en langdurige werkloosheid in Europa</p>
      <p sl="nl">Kan de Commissie gedetailleerd aangeven welke nieuwe initiatieven dit jaar worden ontplooid voor het bestrijden van jeugd- en langdurige werkloosheid in Europa en, in het bijzonder, welke projecten er worden ontwikkeld om werklozen nieuwe ic-technologieën bij te brengen?</p>
    </intervention>
    <intervention id="2-359" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie. − Mijnheer de Voorzitter, dames en heren, de Commissie is verontrust over het hoge werkloosheidspercentage onder de jongeren in de lidstaten dat aan het eind van 2007 bij 15,2 procent lag, dat wil zeggen bijna dubbel zo hoog als het totale werkloosheidspercentage. De Commissie is ook verontrust over de aanhoudende langdurige werkloosheid, waarmee ongeveer de helft (45 procent) van alle werklozen te maken heeft, alhoewel ik wil benadrukken dat we recentelijk een aanzienlijke teruggang van de langdurige werkloosheid hebben kunnen waarnemen. Deze teruggang verschilt van lidstaat tot lidstaat, maar we hebben zeker te maken met een neergaande lijn in de gehele EU.</p>
      <p sl="cs">De situatie blijft echter zorgwekkend. Vele jongeren beëindigen het onderwijs zonder over de benodigde vaardigheden te beschikken om op de arbeidsmarkt een kans van slagen te hebben. Dit is omdat ongeveer één op de zes jongeren in de Europese Unie vroegtijdig de school verlaat en één op de vier geen middelbare onderwijs heeft afgesloten.</p>
      <p sl="cs">Ondanks de aanzienlijke inspanningen van de lidstaten om het werkgelegenheidspercentage onder de jongeren te verbeteren, heeft ongeveer de helft van de landen nog niet het doel bereikt om de jonge werklozen binnen zes maanden een kans op een “nieuwe start” te geven, wat de doelstelling voor 2007 was, of binnen vier maanden, wat onze doelstelling voor 2010 is.</p>
      <p sl="cs">Hoofdzakelijk zijn de lidstaten verantwoordelijk voor de tenuitvoerlegging van maatregelen om het jeugdwerkloosheidspercentage en de langdurige werkloosheid te verminderen. De Europese Unie heeft een aanvullende rol door de coördinatie van het nationale werkgelegenheidsbeleid van de lidstaten en door de financiële ondersteuning middels het Europese Sociaal Fonds.</p>
      <p sl="cs">Zoals u weet, keurt de Commissie ieder jaar het jaarlijkse voortgangsverslag inzake de werkgelegenheidsstrategie goed. Tijdens de vergadering van maart 2008 heeft de Europese Raad een aantal aanbevelingen aan de lidstaten goedgekeurd: het ging hier om 17 aanbevelingen op het gebied van scholing en beroepsonderwijs, en 15 op het gebied van de werkgelegenheid.</p>
      <p sl="cs">Ik geloof dat er drie handelingstrajecten zijn die wezenlijk zijn voor de verbetering van de integratie van de jongeren op de arbeidsmarkt:</p>
      <p sl="cs">1. Het verbeteren van onderwijs en beroepsopleiding: het is belangrijk om de inspanningen te concentreren op het ontwikkelen van vaardigheden in de jeugd en op het scheppen van een ondersteuningsmechanisme dat verhindert dat jongeren vroegtijdig de school verlaten. Het sinds 2007 in werking getreden programma “Een leven lang leren” draagt bij tot de ontwikkeling van de Europese Unie tot een ver ontwikkelde kennismaatschappij doordat het ondersteuning voor de modernisering en aanpassing van de onderwijssystemen en de beroepsopleidingen in de lidstaten aanbiedt.</p>
      <p sl="cs">2. Het ondersteunen van de sociale insluiting: in dit verband moet er vooral aandacht worden besteed aan het verbeteren van de situatie van de meest kwetsbare jongeren en aan het uitroeien van de kinderarmoede.</p>
      <p sl="cs">3. Het verbeteren van de geografische mobiliteit: op het moment gaat de werkloosheid gepaard met een gebrek aan arbeidskrachten op de arbeidsmarkt. Dit heeft de Commissie ertoe bewogen om de samenwerking tussen de lidstaten te ondersteunen, en met name de bevordering van grotere mobiliteit onder jongeren in de Europese Unie.</p>
      <p sl="cs">Bij de tenuitvoerlegging van hun arbeidsmarktbeleid ontvangen de lidstaten ook financiële hulp uit het Structuurfonds en met name uit het Europees Sociaal Fonds.</p>
      <p sl="cs">De lidstaten hebben 75 miljard euro tot hun beschikking voor de periode van 2007 tot 2013. Het Europees Sociaal Fonds (ESF) is uiterst belangrijk. Ongeveer 25 procent van de werklozen in de Europese Unie waren in 2007 op de één of andere manier betrokken bij projecten van het ESF. Dit betekent dat er ieder jaar hulp wordt verleend aan ongeveer 1 miljoen mensen die te lijden hebben onder uitsluiting, waaronder ook jongeren. Ieder jaar komen ongeveer 2 miljoen mensen op de arbeidsmarkt terecht nadat zij hulp hebben ontvangen uit het Europees Sociaal Fonds.</p>
      <p sl="cs">Alhoewel het Europees Fonds voor Regionale Ontwikkeling niet speciaal op jongeren is gericht, zorgt het voor de medefinanciering van projecten die zich direct met jongeren bezighouden, zoals bijvoorbeeld de infrastructuur voor onderwijs en beroepsopleidingen, universiteitsonderzoek, en ondersteuning van bedrijven, in het bijzonder van kleine en middelgrote ondernemingen. In het kader van het initiatief Regio’s voor economische Verandering ondersteunt de Commissie een uitwisseling van beste praktijken door het regionale netwerk “integrating marginalised youth” (integreren van randgroepenjongeren).</p>
      <p sl="cs">Dames en heren, de strijd tegen de jeugdwerkloosheid en de langdurige werkloosheid is een prioriteit voor Europa en voor de lidstaten. De integratie van jongeren in het arbeidsleven en in de maatschappij zijn evenals het beter gebruik maken van hun potentieel de belangrijkste voorwaarden voor het doen opbloeien van een sterke en duurzame groei in Europa.</p>
    </intervention>
    <intervention id="2-360" speaker_id="28113" name="Eoin Ryan" is_mep="True" mode="spoken">
      <p sl="nl">Ik dank u voor uw uiterst uitvoerige antwoord.</p>
      <p sl="nl">Bevordert u het of oefent u druk uit op de lidstaten om beste praktijken of voorbeelden van beste praktijken van het ene land in het andere land te gebruiken om te proberen de langdurige werkloosheid onder jongeren te beperken? Ik ben er zeker van dat sommige landen, om het zo te zeggen, hierbij succesvoller zijn dan andere landen, en ik vraag mij af of er mogelijkheden zijn waarop deze landen met elkaar in contact kunnen treden, om van elkaar voorbeelden te krijgen over de manier waarop andere landen dit aanpakken.</p>
      <p sl="nl">In het verleden heb ik kritiek geleverd op de antwoorden op vragen, en ik ben u zeer erkentelijk voor uw zeer uitvoerige antwoord.</p>
    </intervention>
    <intervention id="2-361" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie. − Mijnheer Ryan, de uitwisseling van informatie en goede praktijken is een van de enorme activa van de Europese Unie. Het is een permanent onderdeel van de open coördinatiemethode en een permanent onderdeel van ons werk, en ik zou er de nadruk op willen leggen dat het Sloveense voorzitterschap, bijvoorbeeld tijdens zijn voorzitterschap een van de conferenties aan de jeugdwerkgelegenheid heeft gewijd. Dit is een typische een ideale gelegenheid om de verschillende aanpakken van de onderlinge lidstaten te vergelijken. U hebt gelijk: sommige lidstaten zijn sneller en efficiënter bij het vinden van oplossingen op vraagstukken dan anderen. Als gevolg daarvan zijn de voortdurende uitwisseling en vergelijking van ervaringen en praktische kennis zeer doeltreffende werkwijzen om vooruitgang te bereiken.</p>
    </intervention>
    <intervention id="2-362" speaker_id="2206" name="Reinhard Rack" is_mep="True" mode="spoken">
      <p sl="de">De nieuwe vaardigheden, het internet, de technologie en wat dies meer zij zijn zeer belangrijk op de arbeidsmarkt. We hebben echter bij de jeugdwerkloosheid vaak in moeten leren dat de werkelijke reden waarom de jonge mensen ten eerste en in hun jonge leven niet op de arbeitsmarkt aankomen het ontbreken is van de sleutelkwalificaties: lezen, schrijven en rekenen. Wordt er op dit gebied speciaal de nadruk gelegd?</p>
    </intervention>
    <intervention id="2-363" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="nl">Mijnheer de Voorzitter, commissaris, u sprak over de jeugdwerkloosheid en in de vorige vraag over het te lage werkgelegenheidspercentage van vrouwen.</p>
      <p sl="nl">Is de Commissie van plan om voorstellen naar voren te brengen die een combinatie van gezins- en beroepsleven mogelijk maken, met name met betrekking tot moederschap en ouderschapsverlof?</p>
    </intervention>
    <intervention id="2-364" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie. − Ik wil even kort terugkomen op hetgeen ik aan het begin heb gezegd. Op het moment concentreert zich de Commissie, met met het door mijn medecommissaris Figeľ verrichte werk, op de vroegtijdige schoolverlating en de verwerving van basisvaardigheden. U hebt gelijk: het is van wezenlijk belang dat de mensen de basisvaardigheden en het leervermogen in de vroege jeugd en adolescentie verwerven, omdat dit het voor hen eenvoudiger maakt om later in hun leven hun carrières gemakkelijker en succesvoller na te streven. In onze programma’s, waaronder degenen die door het Europees Sociaal Fonds worden gefinancierd, concentreren wij ons op iets dat ik een “tweede kans” zou willen noemen, met andere woorden om de kinderen die problemen hadden (en daarvan zijn er behoorlijk wat) de mogelijkheid te geven om terug te keren binnen de formele structuren en hun opleiding af te sluiten. Dit is zoals gezegd een van de zwaartepunten van de Commissie, omdat het een wezenlijke zaak is.</p>
    </intervention>
    <intervention id="2-365" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 50 van Robert Evans (H-0185/08)</p>
      <p sl="nl">Betreft: EU-antidiscriminatiewetgeving</p>
      <p sl="nl">Volgens de huidige EU-wetgeving worden EU-burgers uitsluitend op het gebied van werkgelegenheid en beroepsopleiding beschermd tegen discriminatie op grond van leeftijd, godsdienst of levensovertuiging, handicap en seksuele voorkeur, terwijl op het gebied van onderwijs, sociale bescherming en toegang tot goederen en diensten de discriminatiewetgeving alleen van toepassing is op raciale of etnische afkomst.</p>
      <p sl="nl">Wat zijn de gedachten van de Commissie over de mogelijke onbedoelde gevolgen van het feit dat de wetgeving wordt verbreed, zodat er meer categorieën worden opgenomen op het gebied van goederen en diensten?</p>
      <p sl="nl">Welke voorzorgsmaatregelen overweegt de Commissie bijvoorbeeld in een eventuele nieuwe wetgeving op te nemen om ervoor te zorgen dat kortingen voor ouderen en andere rechthebbenden niet nadelig worden beïnvloed?</p>
    </intervention>
    <intervention id="2-366" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie. − Mijnheer de Voorzitter, dames en heren, zoals u weet heeft de Europese Unie een breed kader opgericht ter bestrijding van de discriminatie en kan trots op de bereikte resultaten zijn. Sommige groepen echter genieten een hoger beschermingsniveau dan anderen. Hierbij gaat het in het bijzonder om mensen die om redenen van leeftijd, invaliditeit, seksuele voorkeur of religie worden beschermd, maar deze bescherming op deze gecompliceerde wijze vindt alleen op het werk plaats. Alleen bij de discriminatie op grond van het ras of etnische oorsprong of geslacht is de reikwijdte van de bescherming ruimer gevat.</p>
      <p sl="cs">Zoals aangekondigd in het wetgevings- en werkprogramma van de Commissie voor 2008 denkt de Commissie na over een voorstel voor een richtlijn op de grondslag van Artikel 13 van het Verdrag tot oprichting van de Europese Gemeenschap, die het beginsel van gelijke behandeling buiten de werkgelegenheid ten uitvoer legt en het bestaande wettelijke kader van de EU verbreedt. De besluiten over de details moeten nog worden genomen: zo wachten wij bijvoorbeeld nog op de resultaten van een effectbeoordelingsonderzoek dat op het moment wordt uitgevoerd, en waarvan de resultaten binnenkort beschikbaar zullen zijn. De Commissie begrijpt echter de behoefte om een evenwicht te bereiken tussen de beginselen van non-discriminatie en voorkeursbehandeling; in bepaalde gevallen kan laatstgenoemde zijn gerechtvaardigd.</p>
      <p sl="cs">Er bestaan in de lidstaten verschillende soorten van voorkeursbehandeling en ze bieden een speciale behandeling voor bepaalde groepen aan zonder dat het discriminerend is. Een voorbeeld van voorkeursbehandeling is het gratis reizen per openbaar vervoer voor oudere mensen: dit bevordert de mobiliteit. De Commissie beschouwt deze praktijken niet als illegaal zolang zij een rechtsgrondslag in de nationale wetgeving hebben, zij het om sociale, educatieve, culturele of andere redenen.</p>
    </intervention>
    <intervention id="2-367" speaker_id="2099" name="Robert Evans" is_mep="True" mode="spoken">
      <p sl="nl">Mijnheer de Voorzitter, ik zou de commissaris willen danken voor de verzekering aan het eind dat de Commissie niet van plan is hetgeen hij als “voorkeursbehandeling” beschreef nadelig te zullen behandelen. Ik denk dat dit wenselijk is. Wanneer het werk zo verder gaat als hij beschreven heeft en hij het juiste evenwicht weet te bereiken, dan geloof ik dat het in alle landen van de Europese Unie zal worden toegejuicht. Ik ben hem dankbaar voor deze garantie.</p>
      <p sl="nl">Terwijl ik het woord heb wil ik nog een vraag kwijt over een zaak die hiermee in verband staat: heeft de commissaris enig idee wanneer hij verwacht zijn voorstel inzake een toetredingsbesluit tot het VN-Verdrag inzake de rechten van personen met een handicap te publiceren, dat onder dezelfde categorie valt?</p>
    </intervention>
    <intervention id="2-368" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie. − Het VN-Verdrag inzake de rechten van personen met een handicap kwam tot stand tijdens het voorzitterschap van Luxemburg, ook dankzij de gecoördineerde inspanningen van de Europese Unie. Ik ben er zeker van dat dit Verdrag zonder onze inspanningen niet tot stand was gekomen. Natuurlijk ligt de ratificatie van het Verdrag in de verantwoordelijkheid van de lidstaten en de Europese Unie is van plan deze ratificatie door zijn overleg met de lidstaten te bevorderen en te versnellen.</p>
      <p sl="cs">Ten aanzien van uw vraag wanneer ik verwacht het voorstel te publiceren, kan ik mededelen dat de voorlopige deadline eind juni van dit jaar is, maar dat dit werkelijk slechts een voorlopige deadline is.</p>
    </intervention>
    <intervention id="2-369" speaker_id="28512" name="Jim Allister" is_mep="True" mode="spoken">
      <p sl="nl">Mijnheer de Voorzitter, ik zou graag de aandacht van de commissaris willen vestigen op een geval van discriminatie op grond van religie en op het verbazingwekkende feit dat ondanks de bescherming door de EU tegen religieuze discriminatie er toch een plaats in de EU is waar religieuze discriminatie is geoorloofd. Jammer genoeg gaat het hierbij om mijn kiesdistrict Noord-Ierland waar bij wijze van afwijking van de wetgeving van de EU – geoorloofd door de EU – het uitdrukkelijk verklaard wordt dat het geldig is om protestanten te discrimineren wanneer het om de aanwerving voor de politiedienst in Noord-Ierland gaat. Kan de commissaris ons mededelen wanneer deze absurde situatie zal ophouden en de rechten die anderen genieten ook aan mijn kiezers worden teruggegeven?</p>
    </intervention>
    <intervention id="2-370" speaker_id="4535" name="Philip Bushill-Matthews" is_mep="True" mode="spoken">
      <p sl="nl">Om het zeer kort te houden; ik ben net zoals de vragensteller ook gerustgesteld over hetgeen de commissaris bij de toekomstige wetgeving van plan is. Maar de vraag had de mogelijke gevaren van ongewilde consequenties ten inhoud.</p>
      <p sl="nl">Gezien de gevoeligheid van dit gebied, zou de commissaris kunnen bevestigen dat voordat er definitieve wetgeving op dit gebied wordt ontwikkeld, dat alle effectbeoordelingen zeer zorgvuldig en van tevoren worden uitgevoerd?</p>
    </intervention>
    <intervention id="2-371" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie. − De bestaande Richtlijnen leggen speciale verordeningen voor de religieuze gemeenschappen en religieuze overtuigingen vast. Hierbij controleert de Commissie wanneer zij de maatregelen controleert ook altijd de tenuitvoerlegging van de verordeningen. Dit is een ingewikkelde en uiterst gevoelige zaak, maar in het algemeen wordt het door de Europese Richtlijnen geregeld en kan de Commissie beoordelen of de individuele lidstaten de wetgeving nu wel of niet correct ten uitvoer leggen of het beginsel van non-discriminatie overtreden.</p>
      <p sl="cs">Op de andere vraag kan ik een zeer eenvoudig antwoord geven. Het beginsel van gelijke behandeling en non-discriminatie is een fundamentele Europese waarde die ten uitvoer moet worden gelegd en bij de tenuitvoerlegging moeten we van alle instrumenten die ter beschikking van de Europese Unie staan gebruik maken. Aan de andere kant is het duidelijk dat wanneer we besluiten over zaken nemen die voor zo velen belangrijk zijn dat we de consequenties moeten onderzoeken en dat er effectbeoordelingen dienen te komen. De Europese Commissie past deze werkwijze op alle gebieden zorgvuldig toe, eveneens op de gebieden van gelijke mogelijkheden, grondwaarden en non-discriminatie.</p>
    </intervention>
    <intervention id="2-372" speaker_id="4395" name="Mario Mantovani" is_mep="True" mode="spoken">
      <p sl="it">Dank u wel, mijnheer de Voorzitter, ik wil geen andere vraag toevoegen. Marie Panayotopoulos-Cassiotou, heeft echter een specifieke vraag over moederschap en ouderschapsverlof gesteld. Zou de commissaris de vraag alstublieft willen beantwoorden?</p>
    </intervention>
    <intervention id="2-373" speaker_id="21918" name="De Voorzitter" is_mep="True" mode="spoken">
      <p sl="nl">Mijnheer Mantovani, we hebben de periode ter beantwoording van deze vragen al afgesloten en we kunnen deze vraag niet toelaten. De Commissaris heeft de vraag gehoord en wanneer hij zich in staat voelt om deze vraag schriftelijk te beantwoorden, dan kan hij dit doen. Mevrouw Panayotopoulos-Cassiotou had dit kunnen aanspreken toen zij een ogenblik geleden sprak.</p>
      <p sl="nl">De vragen nummers 51 tot 61 zullen schriftelijk worden beantwoord. Aangezien hun onderwerpen later in deze vergaderperiode aan de beurt komen zullen de vragen nummer 62 en 63 niet worden opgeroepen.</p>
    </intervention>
    <intervention id="2-374" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 64 van Manuel Medina Ortega (H-0155/08)</p>
      <p sl="nl">Betreft: Visserijovereenkomst met Marokko</p>
      <p sl="nl">Heeft de Commissie een evaluatie verricht van de resultaten van de visserijactiviteiten van vaartuigen van de Europese Unie in het kader van de nieuwe visserijovereenkomst met Marokko?</p>
    </intervention>
    <intervention id="2-375" speaker_id="photo_generic" name="Joe Borg" is_mep="True" mode="spoken">
      <p sl="en">lid van de Commissie. − Mijnheer de Voorzitter, geachte collega’s, ik zou de geachte afgevaardigde, de heer Medina Ortega, willen bedanken voor zijn vraag die mij de mogelijkheid geeft om de houding van de Commissie inzake het belangrijke onderwerp van de visserijovereenkomst met Marokko weer te geven.</p>
      <p sl="en">De Commissie controleert de Partnerschapsovereenkomst EG/Marokko inzake visserij. De cijfers betreffende het eerste jaar van de tenuitvoerlegging van deze overeenkomst zijn nog niet definitief, aangezien het eerste jaar pas 28 februari 2008 eindigde en er een vertraging van zes maanden is tussen de tijd waarop de visvangsten plaatsvonden en de tijd waarop de gegevens worden verzonden en geanalyseerd. Ondanks dit tijdverlies, wijzen de cijfers die we al in ons bezit hebben op de positieve aspecten van de vangstmogelijkheden die een uitvoeringsgraad van rond de tachtig procent van de totale vangstmogelijkheden aantonen.</p>
    </intervention>
    <intervention id="2-376" speaker_id="1337" name="Manuel Medina Ortega" is_mep="True" mode="spoken">
      <p sl="es">Ik dank de commissaris voor zijn antwoord en erken dat het moeilijk is om zo snel al over gegevens te beschikken, maar aangezien ik dichtbij het gebied woon waar de visserij wordt bedreven, hebben de vissers mij verteld dat er een paar structurele problemen in deze visgronden zijn, veroorzaakt door het veel voorkomende verschijnsel van in het gebied achtergelaten netten en ander vistuig, dat de visvangst enorm bemoeilijkt.</p>
      <p sl="es">Ik weet niet of de commissaris kennis heeft van de structurele moeilijkheden die sinds de laatste overeenkomst in de visserijgronden van de Sahara naar boven zijn gekomen. Dit was een periode waarin de Europese visserijvloot niet aanwezig was, maar waarin ogenschijnlijk door een gebrek aan natuurbescherming van de visgrond slechtere voorwaarden voor de visvangst werden veroorzaakt.</p>
    </intervention>
    <intervention id="2-377" speaker_id="photo_generic" name="Joe Borg" is_mep="True" mode="spoken">
      <p sl="en">lid van de Commissie. − Wanneer ik een beetje precieser mag zijn, tijdens het eerste jaar van de tenuitvoerlegging voor de belangrijkste categorieën, dan zijn meer dan 90 procent van de kleinere categorieën en tonijn gevist, en rond tachtig procent van de industriële diepzeevis.</p>
      <p sl="en">De uitvoeringsgraad is echter bij de op de gronde levende vissen veel slechter. Hier ligt de uitvoering bij ongeveer 23 procent. Dit is voornamelijk toe te schrijven aan bepaalde door u aangehaalde problemen, met name de kwestie inzake de verplichte landingen die op aandrang van Marokko in de partnerschapsovereenkomst inzake visserij was opgenomen, en ook het probleem ten aanzien van de aanwerving van Marokkaanse zeelieden aan boord van vaartuigen uit de Gemeenschap.</p>
      <p sl="en">Ongeveer twee weken geleden was ik zelf in Marokko en had ik de gelegenheid om met de Marokkaanse minister overleg te plegen over deze kinderziektes – wanneer ik ze zo mag noemen – met betrekking tot de tenuitvoerlegging van de partnerschapsovereenkomst inzake visserij met Marokko. Ik denk dat wij het in het algemeen eens zijn geworden dat wij op het vraagstuk betreffende de verplichte landingen nog eens moeten terugkomen, aangezien in de partnerschapsovereenkomst inzake visserij de bedoeling was dat deze landingen nodig zouden zijn om redenen van wederuitvoer. De vaartuigen uit de Gemeenschap zouden verplicht zijn om in Marokko gevangen vis aan land te brengen en ze zouden weer worden uitgevoerd na de verwerking.</p>
      <p sl="en">Feitelijk wordt de aan land gebrachte vis nu voor de lokale consumptie gebruikt. Aangezien de vis buiten de territoriale grenzen wordt gevangen, betekent dit dat ze in Marokko als geïmporteerd worden beschouwd, en dat er daarom forse invoerrechten over moeten worden betaald.</p>
      <p sl="en">Ik heb dit thema aangesneden en er is begrip voor, en ik hoop dat we op zeer korte termijn hiervoor een oplossing zullen vinden. Op vergelijkbare wijze hebben we het thema ten aanzien van de aanwerving van Marokkaanse zeelieden bij de Marokkaanse overheden– bij de minister zelf – aangesproken en de lijst van opgenomen personen waaruit de eigenaren van vaartuigen uit de Europese Gemeenschap kunnen kiezen is uitgebreid.</p>
      <p sl="en">We proberen deze lijst verder uit te breiden en pogen op deze manier het ongemak te verminderen van een zeer beperkte personenlijst waaruit de vaartuigeigenaren vissers voor het werk aan boord van hun schepen kunnen kiezen.</p>
    </intervention>
    <intervention id="2-378" speaker_id="4349" name="Rosa Miguélez Ramos" is_mep="True" mode="spoken">
      <p sl="es">Mijnheer de Voorzitter, in de gevaarlijke wereld van de visserij zou ik naar het lot van het diepvriesschip voor de tonijnvangst Playa de Bakio willen navragen dat zondag voor de kust van Somalië werd gekaapt met een ploeg van 26 man aan boord, waaronder acht uit Galicië, vijf Basken en 13 Afrikanen.</p>
      <p sl="es">Ik zou u willen vragen, commissaris, wat de Commissie in deze zaak gedenkt te doen, of de Commissie al heeft gehandeld of nog van plan is om te handelen; omdat wij zeer bezorgd zijn over wat er met deze mensen kan gebeuren, die nog steeds aan boord van dit diepvriesschip voor de tonijnvangst zijn.</p>
    </intervention>
    <intervention id="2-379" speaker_id="photo_generic" name="Joe Borg" is_mep="True" mode="spoken">
      <p sl="en">lid van de Commissie. − Met betrekking tot het speciale geval waarop mevrouw Miguélez Ramos ons heeft gewezen, zou ik willen zeggen dat de Commissie vandaag een verklaring heeft afgegeven met de strekking dat wij ons sterke zorgen maken over de kaping van een Spaans visserijvaartuig in de internationale wateren voor de kust van Somalië.</p>
      <p sl="en">De grootste zorg van de Commissie betreft de veiligheid van de Spaanse vissers aan boord. Zij gaat voort met de verklaring dat de Commissie alle handelingen van piraterij en gewapende overvallen betreurenswaardig vindt. Het handhaven van de veiligheid in de wateren voor de kust van Somalië kan niet voldoende worden gegarandeerd door de Somalische overheid. Als gevolg bestaat er een ernstig probleem met piraterij.</p>
      <p sl="en">De verklaring besluit met de uitspraak dat de Commissie van mening is dat een gecoördineerde aanpak ter bescherming van de handels- en visserijschepen uit de EU in onbeveiligde maritieme zones een gelegitimeerd onderdeel zou kunnen zijn van een Europees maritiem beleid, maar ook raakvlakken met het Europees veiligheids- en verdedigingsbeleid heeft. In ieder geval is dit een zaak waarover de raad moet beslissen.</p>
    </intervention>
    <intervention id="2-380" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 65 van Sharon Bowles (H-0175/08)</p>
      <p sl="nl">Betreft: Vissers met kleine vaartuigen</p>
      <p sl="nl">Is de Commissie zich ervan bewust dat er in het VK een Small Boat Fishermen’s Association (Vereniging van vissers met kleine vaartuigen) is opgericht naar aanleiding van de invoering van de visquota’s dit jaar? Heeft de Commissie er weet van dat met de invoering van deze nieuwe quota’s sommige kleine vloten in bepaalde gebieden van het VK per dag slechts één kabeljauw per boot mogen vangen? Erkent de Commissie, hoewel het de taak van de Britse regering is om de visquota’s te verdelen onder de grote en kleine vaartuigen, het regionale en traditionele belang van kleine vloten, waarvan sommige prijzen voor duurzaamheid hebben ontvangen? Is de Commissie van mening dat er meer moet worden gedaan in Europa om hen te beschermen? Zo ja, hoe moet dit dan gebeuren?</p>
    </intervention>
    <intervention id="2-381" speaker_id="photo_generic" name="Joe Borg" is_mep="True" mode="spoken">
      <p sl="en">lid van de Commissie. − Ik zou de geachte afgevaardigde, mevrouw Bowles, voor haar vraag willen danken, die mij de gelegenheid geeft om het standpunt van de Commissie inzake de belangrijke kwestie van de kleine vaartuigen tot uitdrukking te brengen.</p>
      <p sl="en">Ik ben op de hoogte van de oprichting van een vereniging ter vertegenwoordiging van de eigenaars van boten onder tien meter lengte in de vloot van het Verenigd Koninkrijk. Ik ben er ook van op de hoogte dat de lage kabeljauwquota ten grondslag aan deze vereniging liggen, aangezien het aandeel van de kabeljauwquota van het Verenigd Koninkrijk voor dit deel van de vloot bij ongeveer drie procent van de totale quota ligt, ondanks het feit dat de relatieve vangstmogelijkheden van dit deel van de vloot aanzienlijk hoger kunnen liggen.</p>
      <p sl="en">Waarop u in uw vraag terecht hebt gewezen, zijn het de lidstaten – in dit geval het Verenigd Koninkrijk – die verantwoordelijk zijn voor de verdeling van de vangstmogelijkheden onder hun vaartuigen. Ik zou hier verder nog aan toe willen voegen dat de lidstaten ook verantwoordelijk zijn voor het aanpassen van de grootte van de vloot, of het uit kleine of grote vaartuigen bestaat, aan de haar ter beschikking staande vangstmogelijkheden.</p>
      <p sl="en">Ik wil onderstrepen dat de Commissie de speciale omstandigheden van de kleine vloten erkent, preciezer gezegd van de schepen met een lengte onder de twaalf meter die geen sleepnetten gebruiken. Voor dit deel van de vloot biedt het Europees Visserijfonds een zeer gunstig financieel kader, dat de lidstaten in staat stelt om maatregelen ter bescherming van dit vlootonderdeel te nemen.</p>
      <p sl="en">Dan wil ik er nog op wijzen dat op basis van de informatie waarover ik betreffende de schepen onder de tien meter in het Verenigd Koninkrijk beschik, weet dat er aanduidingen zijn dat dit vlootonderdeel onlangs een vangstcapiciteit heeft ontwikkeld die ver boven de vangstmogelijkheden uitgaat die haar traditioneel gezien toegewezen waren. De oplossing van dit probleem ligt in de handen van de overheid van het Verenigd Koninkrijk.</p>
    </intervention>
    <intervention id="2-382" speaker_id="33570" name="Sharon Bowles" is_mep="True" mode="spoken">
      <p sl="en">Ik vermoed dat veel van hetgeen zo is als ik had verwacht. Maar misschien kunt u nog een ander klein probleem voor mij oplossen. Van tijd tot tijd wordt mij werkelijk verteld dat de in het Engelse Kanaal aanwezige kabeljauw niet officieel als een inheems bestand wordt aangezien.</p>
      <p sl="en">Wanneer dit het geval is dan zullen de vissers van de Zuid-Oostelijke kust van Engeland zelfs nog meer geïrriteerd raken omdat ze kabeljauw vangen dit theoretisch gezien in het geheel niet bestaat, alhoewel de visstand daar in feite behoorlijk overvloedig is.</p>
      <p sl="en">Kunt u dit voor mij oplossen en mij laten weten in welke mate de kabeljauw in het Kanaal in de nieuwste statistieken van de EU is opgenomen? Ik begrijp dat u niet op al deze informatie voorbereid hierheen kunt komen, zodat ik het zo nodig ook schriftelijk in ontvangst zal nemen.</p>
    </intervention>
    <intervention id="2-383" speaker_id="photo_generic" name="Joe Borg" is_mep="True" mode="spoken">
      <p sl="en">lid van de Commissie. − Ik heb de cijfers niet ter beschikking, maar ik zal het controleren en u deze informatie schriftelijk geven.</p>
      <p sl="en">Ten aanzien van de kabeljauw wil ik er de nadruk op leggen dat we nu bezig zijn met het overdenken van het plan tot herstel van de kabeljauwstand, waarbij het om een behoorlijk groot deel van de zeeën rond het Verenigd Koninkrijk gaat.</p>
      <p sl="en">Ik heb verleden week maandag een voorstel voor een nieuw plan tot herstel van de kabeljauwstand in de Raad gepresenteerd, waarbij we een voorlopige gedachtewisseling over het plan voerden dat ook de Ierse Zee zal omvatten.</p>
      <p sl="en">Wij zijn dus van plan om de reikwijdte van het plan tot herstel van de kabeljauwstand nog verder uit te breiden. We proberen echter om het nog scherper in te stellen, om het gevoeliger te maken voor de speciale werkelijkheden waarmee men in de verschillende wateren te maken heeft, zodat wanneer er een bepaald gebied van de wateren in de Gemeenschap is waar de kabeljauwvoorraden overvloediger voorkomen, dat er dan speciale maatregelen worden genomen. Op andere gebieden, waar de kabeljauwstanden er veel slechter voor staan, zijn er dan strengere maatregelen nodig om de kabeljauwstand een kans op herstel te geven.</p>
      <p sl="en">In het algemeen is de kabeljauwstand er zeer beroerd aan toe. Ik denk dat ze gezien de sterfelijkheid onder de ergste categorie vallen, en er zullen zeer harde maatregelen nodig zijn om ervoor te zorgen dat deze zeer waardevolle visstanden zich herstellen.</p>
    </intervention>
    <intervention id="2-384" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 66 van Seán Ó Neachtain (H-0183/08)</p>
      <p sl="nl">Betreft: Programma voor het uit de vaart nemen van een derde van de Ierse witvissector</p>
      <p sl="nl">Kan de Commissie een uitgebreide verklaring afleggen en daarin uiteenzetten hoe de voortgang is bij het programma voor het uit de vaart nemen van een derde van de witvissector in Ierland tegen een bedrag aan kosten van 60 miljoen euro?</p>
    </intervention>
    <intervention id="2-385" speaker_id="photo_generic" name="Joe Borg" is_mep="True" mode="spoken">
      <p sl="en">lid van de Commissie. − Mijnheer de Voorzitter, ik wil de geachte afgevaardigde, de heer Ó Neachtain, voor zijn vraag danken die mij de gelegenheid geeft om de kwestie aan te spreken over het uit de vaart nemen van visserijvaartuigen.</p>
      <p sl="en">In een brief van 6 augustus 2007 heeft de Ierse overheid de Commissie op de hoogte gesteld van het stelsel voor staatssteun onder de titel “De aanpassing van de visserijprestaties”. Dit stelsel houdt het uit de vaart nemen van vaartuigen in die onder de polyvalente of boomkorkotteronderdelen van de Ierse vloot zijn geregistreerd, en zich voornamelijk op de witvisvoorraden richten, alhoewel er ook vaartuigen bij zijn die zich op de diepzeevis- en schaal- en schelpdierbestanden richten. Het totale nationale budget voor het stelsel was 66 miljoen Euro. De Commissie heeft dit stelsel volgens de regels voor staatssteun op 13 november 2007 goedgekeurd. Het Ierse stelsel voorziet dat de hulp tot 1 oktober 2009 kan worden gegeven. Volgens de Ierse overheid is echter de indieningstermijn voor aanvragen onder het stelsel de 30e april 2008; na deze datum zal de mate van gebruikmaking van het stelsel duidelijker zijn.</p>
      <p sl="en">De Commissie begroet het door Ierland genomen initiatief om door het verminderen van de capaciteit van zijn visserijvloot te pogen de druk op de bestaande visstand te verminderen. Het in overeenstemming brengen van de visserijcapaciteiten met de vangstmogelijkheden is een centrale zuil van het gemeenschappelijk visserijbeleid. Bovendien geeft het Ierse stelsel prioriteit aan het uit de vaart nemen van die vaartuigen die zich op de gevoelige witvisbestanden richten, terwijl het de scheepseigenaren, die toch al met geringere quota en hogere brandstofkosten te kampen hebben, de mogelijkheid geeft om de sector te verlaten. De verblijvende exploitanten dienen van de attractievere opbrengsten te profiteren.</p>
    </intervention>
    <intervention id="2-386" speaker_id="22861" name="Seán Ó Neachtain" is_mep="True" mode="spoken">
      <p sl="ga">Mijnheer de Voorzitter, ik zou de commissaris graag voor zijn antwoord willen danken en ik ben het met hem eens dat er een behoefte is, en was, om boten uit de vaart te nemen vanwege de onvoldoende visbestanden.</p>
      <p sl="ga">Ik zou de commissaris echter graag willen vragen of de Commissie plannen of voorstellen heeft om de uit de visserijsector afkomstige mensen die hun baan hebben verloren een mogelijkheid aan te bieden om een andere carrière in te slaan of zo mogelijk in hetzelfde soort werk te verblijven? Deze mensen die hun leven op zee hebben doorgebracht, hebben zeer weinig hoop om ander werk te bemachtigen.</p>
    </intervention>
    <intervention id="2-387" speaker_id="photo_generic" name="Joe Borg" is_mep="True" mode="spoken">
      <p sl="en">lid van de Commissie. − Ten aanzien van de bemanningsleden van de schepen die uit de vaart worden genomen wil ik allereerst zeggen dat het Europees Visserijfonds steun toestaat voor de permanente uitstap die in verband staat met het uit de vaart nemen van de vaartuigen. Het is echter aan de afzonderlijke lidstaten of zij deze post in het uitvoeringsprogramma van het Europese Visserijfonds willen opnemen. Ik begrijp dat Ierland van mening is dat het nationaal uitkeringsstelsel voldoende vergoedingen voor de bemanningen voorziet.</p>
      <p sl="en">Naast de permanente uitstap in verband met het uit de vaart nemen van de vaartuigen biedt het Europees Visserijfonds (EVF) ook de mogelijkheid tot sociaal-economische schadeloosstelling, diversificatie, omscholing en vervroegde pensionering. Het is ook mogelijk om middels het EVF steun te geven om de bemanningen voor andere, alhoewel verwante sectoren om te scholen, voor het bieden van mogelijkheden tot diversificatie en ook om ander werk in andere sectoren te zoeken. Ik wil er nog eens de nadruk op leggen dat het de lidstaat is die het uitvoeringsprogramma moet opzetten.</p>
      <p sl="en">De Commissie zal het uitvoeringsprogramma goedkeuren zo lang het overeenkomt aan de parameters van het Europees Visserijfonds, maar de feitelijke prioriteiten, de feitelijke gebieden die worden benoemd liggen in de verantwoordelijkheid van de desbetreffende lidstaat. De Commissie heeft geen recht om er bij de lidstaten op aan te dringen dat zij voor de ene of de andere optie kiezen. Zolang ze onderdeel uitmaken van de doeleinden of doelen van het Europees Visserijfonds, dan is het voor ons voldoende.</p>
    </intervention>
    <intervention id="2-388" speaker_id="21918" name="De Voorzitter" is_mep="True" mode="spoken">
      <p sl="nl">Aangezien de vragensteller niet aanwezig is, vervalt vraag nr. 67.</p>
    </intervention>
    <intervention id="2-389" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 68 van Ioannis Gklavakis (H-0221/08)</p>
      <p sl="nl">Betreft: In 2005 geconstateerde gedragingen die een ernstige inbreuk vormen op de voorschriften van het gemeenschappelijk visserijbeleid</p>
      <p sl="nl">Overeenkomstig verordening (EG) nr. 1447/1999 zijn de lidstaten verplicht de Commissie elk jaar op de hoogte te brengen van de gevallen van gedragingen die een ernstige inbreuk vormen op de voorschriften van het gemeenschappelijk visserijbeleid (GVB), alsook van de respectieve boetes die zijn opgelegd. Onlangs werd door de Commissie het zesde verslag gepubliceerd over in 2005 geconstateerde gedragingen die een ernstige inbreuk vormen op de voorschriften van het gemeenschappelijk visserijbeleid (COM(2007)0448).</p>
      <p sl="nl">Uit de cijfers die in het verslag worden vermeld kan worden geconcludeerd dat het aantal inbreuken stijgt, maar dat het aantal boetes die in de hele EU worden opgelegd, daalt. Er werden met name 8,1 procent meer inbreuken geregistreerd in 2005, terwijl het aantal boetes in vergelijking met 2004 met 45 procent daalde. Er blijven ook extreme verschillen bestaan tussen de lidstaten, zowel in het aantal boetes als in het bedrag van de boetes.</p>
      <p sl="nl">Kan de Commissie zeggen of de verschillende nationale sanctiesystemen een eerlijke concurrentie tussen de Europese vissers garanderen? Vindt zij het nuttig een geharmoniseerd sanctiesysteem in het leven te roepen voor de gevallen van gedragingen die een ernstige inbreuk vormen op de GVB-voorschriften? Hoe kan ervoor worden gezorgd dat de vissers meer vertrouwen krijgen in de gelijkwaardige toepassing van de GVB-voorschriften, zodat de voorschriften inzake de instandhouding van de visbestanden worden nageleefd?</p>
    </intervention>
    <intervention id="2-390" speaker_id="photo_generic" name="Joe Borg" is_mep="True" mode="spoken">
      <p sl="en">lid van de Commissie. − Ik zou de geachte afgevaardigde de heer Gklavakis willen danken voor de belangrijke vraag die hij heeft gesteld, die mij de gelegenheid biedt om mijn standpunt inzake dit wezenlijke vraagstuk mede te delen en ook een paar woorden over de hervorming die we op het moment op dit gebied aan het voorbereiden zijn kwijt te worden.</p>
      <p sl="en">Ik ben op de hoogte van de wezenlijke verschillen in de door de lidstaten opgelegde sancties voor ernstige inbreuken die tot aanhoudende tekortkomingen van het huidige controlesysteem leiden.</p>
      <p sl="en">Waar u in uw vraag terecht op hebt gewezen: de door de lidstaten opgelegde boetes hebben geen voldoende afschrikkende werking, en ze bieden geen werkelijke stimulans tot naleving. Om u een voorbeeld te geven: de gemiddelde boete lag in 2005 in de Europese Unie bij minder dan 2000 euro, variërend van 98 euro in sommige lidstaten tot 8 876 euro in andere.</p>
      <p sl="en">Ik wil onderstrepen dat overeenkomstig de wetgeving van de Gemeenschap het aan de nationale overheden is overgelaten om ervoor te zorgen dat alle zware inbreuken op het gemeenschappelijk visserijbeleid aan toepasselijke navolgingsprocedures worden onderworpen, waar nodig door een afschrikwekkende straf. Het zijn de lidstaten die de in de eerste plaats verantwoordelijk zijn en over de oordeelkundigheid beschikken om de hoogte vast te leggen en door te zetten van de sancties voor zware inbreuken op het gemeenschappelijk visserijbeleid. De Commissie kan alleen toezicht houden op dit proces en het beoordelen.</p>
      <p sl="en">Dan zou ik u ervan op de hoogte willen stellen dat op grond van de analyse van de jaarlijke verslagen van de lidstaten inzake ernstige inbreuken over de laatste jaren, en vooral het verslag nummer 7/2007 van de Europese Rekenkamer, de Commissie besloten heeft om een hervorming van het controlestelsel van het gemeenschappelijk visserijbeleid op gang te brengen, dat de harmonisering van de sancties op Gemeenschapsniveau overweegt, samen met een duidelijkere omschrijving van de ernstige inbreuken om zo de uniformiteit en de transparantie te waarborgen.</p>
      <p sl="en">Ik heb er vertrouwen in dat dit nieuwe, eenvoudigere en effectievere controlestelsel voor gelijke kansen tussen de vissers van de Gemeenschap zal zorgen door het vergroten van het respect voor de regels van het gemeenschappelijk visserijbeleid en door het verspreiden van een nalevingscultuur.</p>
    </intervention>
    <intervention id="2-391" speaker_id="28570" name="Ioannis Gklavakis" is_mep="True" mode="spoken">
      <p sl="el">Mijnheer de Voorzitter, commissaris, ik ben bijzonder verheugd over uw antwoord. Het doet mij zeer veel genoegen dat we een uniforme aanpak in alle lidstaten van de EU zullen krijgen. Ik hoop slechts dat dit op alle sectoren van toepassing is. Ik hoop dat u met dit beginsel zult verdergaan. Ik wil u slechts nog op één ding wijzen: hoe lager de mariene visstanden zullen liggen des te strenger moeten wij worden, anders zal de toekomst er zeer somber uitzien.</p>
    </intervention>
    <intervention id="2-392" speaker_id="photo_generic" name="Joe Borg" is_mep="True" mode="spoken">
      <p sl="en">lid van de Commissie. − Ik zou de heer Gklavakis graag voor zijn opmerkingen willen danken.</p>
      <p sl="en">Ik zou de leden van het Parlement willen oproepen om de Commissie te ondersteunen bij zijn bestreven om een mate van harmonisatie in het sanctiestelsel teweeg te brengen.</p>
      <p sl="en">In de laatste week had ik in de Raad nog een eerste gedachtewisseling over een verwant gebied, namelijk de bestrijding van de illegale, niet-gerapporteerde en ongereguleerde visvangst. In het voorstel van de IEU proberen we de bepalingen te harmoniseren – dat wil zeggen het sanctiestelsel. Alhoewel alle lidstaten het unaniem eens zijn over de behoefte aan een effectieve bestrijding van de illegale visserij, was er toen we met het debat over de details van de reikwijdte van het voorstel begonnen, over de harmonisering van de sancties en hoe wij erop kunnen letten dat de invoer van illegaal verwerkte visproducten wordt gecontroleerd, naar mijn mening bijna sprake van eensgezindheid bij het zoeken naar problemen in onze voorstellen.</p>
      <p sl="en">Het is duidelijk dat ik het hierover gedurende de komende maanden nog met de lidstaten zal hebben. Ik ga ervan uit dat wanneer we het over de gehele controleregeling hebben – die ook het IEU omvat – dat we dan behoorlijk met elkaar in de clinch zullen liggen. Ik hoop dat het Parlement in het verslag dat het van plan is over het nieuwe controlevoorstel op te stellen, dat ik hopelijk later in het jaar aan het college ter goedkeuring kan voorstellen, hieraan zijn volledige ondersteuning zal geven.</p>
    </intervention>
    <intervention id="2-393" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 69 zal schriftelijk worden beantwoord.</p>
      <p sl="nl">Vraag nr. 70 van Giovanna Corda (H-0157/08)</p>
      <p sl="nl">Betreft: Voortschrijden van blauwtong in Noord-Europa</p>
      <p sl="nl">Uit recent onderzoek van twee Belgische universiteiten is gebleken dat er een groot risico bestaat dat blauwtong in Noord-Europa endemisch wordt. Is het niet wenselijk, aangezien de verspreiding van de ziekte verband houdt met de verplaatsing van de vector en de toenemende resistentie van de virusstammen, om nu reeds urgente maatregelen te treffen in het licht van de opmars van deze ziekte?</p>
      <p sl="nl">Kan de Commissie, aangezien het totaal aantal door de ziekte getroffen kuddes runderen en schapen alleen al in België is gestegen van 695 in 2006 tot 6857 in 2007, aangeven welke maatregelen zij denkt te nemen ten aanzien van onderzoek naar een middel tegen het virus, vaccinatiecampagnes en de financiering van dit alles?</p>
    </intervention>
    <intervention id="2-394" speaker_id="photo_generic" name="Androula Vassiliou" is_mep="True" mode="spoken">
      <p sl="en">lid van de Commissie. − Ik dank de geachte afgevaardigde voor de vraag. Ik wil zeggen dat de Commissie zeer goed op de hoogte is van de ongekende situatie die in de laatste jaren in verscheidene lidstaten door de verspreiding van blauwtong is veroorzaakt, en zware inspanningen verricht om deze ziekte te bestrijden.</p>
      <p sl="en">Verleden januari kwam bij de door de Commissie georganiseerde conferentie inzake de blauwtongvaccinatie naar voren dat vaccinatie de belangrijkste en effectiefste veterinaire maatregel is om de blauwtong te bestrijden. Om een geharmoniseerde EU-aanpak te bereiken heeft de Commissie snel richtsnoeren en criteria voor inentingsplannen uitgegeven, die de lidstaten desondanks de noodzakelijke flexibiliteit laten om de inentingsstrategie aan hun speciale situatie aan te passen.</p>
      <p sl="en">De Commissie heeft daarna de door de lidstaten ingediende plannen onderzocht, deze goedgekeurd en voor een eerste financiële bijdrage van 64 miljoen euro gezorgd uit een totaal bedrag van 130 miljoen euro voor de gehele toepassing. Al deze handelingen geven het belang weer dat de Commissie aan de vaccinatie hecht.</p>
      <p sl="en">De Gemeenschap ondersteunt ook meerdere onderzoeksprogramma’s inzake blauwtong. Onder het vijfde en zesde kaderprogramma zijn twee specifieke projecten gewijd aan de ontwikkeling van een veilige, werkzame strategie voor de vaccinatie tegen het blauwtongvirus. De bijdrage van de EU was respectievelijk 1,7 miljoen euro en 804 000 euro. Deze handelingen zullen onder het zevende kaderprogramma voortgaan. Op het moment zijn de wetenschappers echter niet van mening dat de ontwikkeling van antivirusvaccins de door deze ziekte veroorzaakte sterfgevallen doeltreffend zal verminderen.</p>
    </intervention>
    <intervention id="2-395" speaker_id="39023" name="Giovanna Corda" is_mep="True" mode="spoken">
      <p sl="fr">Allereerst commissaris, ben ik mij bewust dat ik de eerste persoon ben die u een mondelinge vraag stelt. Ik ga ervan uit dat het voor u een net zo groot genoegen is als voor mij om vandaag hier in deze kamer te zijn. Ik wilde slechts even afdwalen.</p>
      <p sl="fr">Zo heeft u ons volop informatie gegeven, ofschoon volgens de onlangs in de landen van de Benelux en in Duitsland verzamelde informatie het aantal kuddes dat zich met de koorts heeft aangestoken zich binnen een jaar om een factor 25 vermenigvuldigt heeft, wat aanzienlijk is.</p>
      <p sl="fr">Ik zou een geval in België willen noemen, aangezien dit het land is waar ik werk. Bijna 7000 kuddes zijn betroffen. Er zijn daarom zeer duidelijke financiële gevolgen voor de boeren.</p>
    </intervention>
    <intervention id="2-396" speaker_id="photo_generic" name="Androula Vassiliou" is_mep="True" mode="spoken">
      <p sl="en">lid van de Commissie. − We geloven dat de ziekte zich in 2008 over geheel Europa zal verbreiden. Dat is de reden waarom de Commisse zeer strenge maatregelen neemt om de ziekte in toom te houden en zoals ik al gezegd heb, is de beste bestrijdingsmethode de vaccinatie. We hebben en zullen veel geld uitgeven om de lidstaten met betrekking tot de vaccins en de vaccinatie te ondersteunen.</p>
    </intervention>
    <intervention id="2-397" speaker_id="1318" name="James Nicholson" is_mep="True" mode="spoken">
      <p sl="en">Mijnheer de Voorzitter, ik zou tegen de commissaris willen zeggen: blauwtong heeft zich razendsnel in de gehele Europese Unie verbreid, en u heeft gezegd dat vaccinatie de beste methode is, maar zou de Commissie zelfs in dit stadium niet kunnen overwegen dat de gebieden die tot nu toe nog niet door de ziekte zijn getroffen het recht krijgen om de invoer van dieren naar hun regio of gebied te verbieden, in gevallen waar de ziekte bij de kuddes is bewezen – waar het bevestigd is? Zeker zou dit een verstandige zaak zijn, wanneer mensen– zelfs vrijwillig – niet uit een door de ziekte getroffen gebied invoeren in een gebied dat niet getroffen is, omdat het zich razendsnel verbreidt. U zegt dat het onvermijdelijk is, maar ik ben van mening dat wij dit zouden moeten doen.</p>
    </intervention>
    <intervention id="2-398" speaker_id="photo_generic" name="Androula Vassiliou" is_mep="True" mode="spoken">
      <p sl="en">lid van de Commissie. − Zoals u weet hebben wij maatregelen genomen. Ik noem de voorbeelden Italië en Frankrijk – en Portugal – die unilaterale maatregelen hebben genomen om de invoer van besmette dieren te verhinderen. Als gevolg van de speciaal genomen maatregelen, nemen beide landen de unilaterale maatregelen nu terug die ze in het verleden hebben genomen. We houden de situatie goed in het oog en we zullen verdere maatregelen nemen wanneer we het gevoel hebben dit te moeten doen.</p>
    </intervention>
    <intervention id="2-399" speaker_id="21918" name="De Voorzitter" is_mep="True" mode="spoken">
      <p sl="nl">Aangezien ze over hetzelfde thema gaan, zullen de volgende vragen gecombineerd worden behandeld:</p>
      <p sl="nl">Vraag nr. 71 van Marian Harkin (H-0164/08)</p>
      <p sl="nl">Betreft: Braziliaans rundvlees</p>
      <p sl="nl">Wat zijn de huidige voorwaarden om Braziliaans rundvlees te importeren in de EU?</p>
      <p sl="nl">Vraag nr. 72 van Brian Crowley (H-0177/08)</p>
      <p sl="nl">Betreft: Braziliaans rundvlees</p>
      <p sl="nl">Kan de Commissie in detail aangeven hoe het op dit moment staat met de significante beperkingen op de import van Braziliaans rundvlees in de Europese Unie?</p>
    </intervention>
    <intervention id="2-400" speaker_id="photo_generic" name="Androula Vassiliou" is_mep="True" mode="spoken">
      <p sl="en">lid van de Commissie. − Zoals u weet had de EU gedurende een aantal jaren een zeer effectief importbeleid in werking voor rundvlees uit Brazilië.</p>
      <p sl="en">Het voor de EU bestemde Braziliaanse rundvlees wordt alleen toegelaten uit gebieden die als vrij van mond- en klauwzeer gelden. Op het moment liggen deze gebieden in zes Braziliaanse staten: Espírito Santo, Goiás, Mato Grosso, Minas Gerais, Rio Grande do Sul en Santa Catarina.</p>
      <p sl="en">Runderachtigen wier vlees voor de markt van de EU is bestemd moeten zich ten minste voor een verblijfsduur van 90 dagen in een goedgekeurd gebied hebben opgehouden. Bovendien is er voor de slacht een verblijfsduur van ten minste 40 dagen op een boerenbedrijf.</p>
      <p sl="en">Op het slachthuis kunnen de runderachtigen niet in contact met andere dieren komen die niet aan de bovenstaande voorwaarden voldoen en moeten ze een ante-mortem gezondheidscontrole ondergaan en daarbij 24 uur voor het slachten geen klinische tekenen van de ziekte tonen.</p>
      <p sl="en">Alleen vers rundvlees kan naar de EU worden uitgevoerd en het rundvlees moet op zich uitgebeend en bestorven zijn om voor de inactiviteit van het mond- en klauwzeervirus te zorgen, wanneer het toch nog aanwezig zou blijken te zijn na alle voornoemde maatregelen.</p>
      <p sl="en">Een inspectie van de Commissie in november 2007 heeft echter ernstige gevallen van niet-naleving vastgesteld met betrekking tot de registrering van de boerenbedrijven, de identificatie van de dieren en de controle van de transporten en een nalatigheid van de kant van Brazilië om door het nemen van gepaste verbeteringsmaatregelen aan de eerder aangegane verplichtingen te voldoen.</p>
      <p sl="en">Derhalve heeft de Commissie in januari van dit jaar maatregelen genomen die de invoeren van Braziliaans rundvlees beperkten tot de boerenbedrijven die aan een aantal aanvullende vereisten voldoen. Deze aanvullende vereisten omvatten de volledige identificatie en registrering van alle dieren in het nationale Braziliaanse systeem voor runderachtigen. Bovendien moeten deze boerenbedrijven onder de controle van de Braziliaanse veterinaire diensten staan en regelmatig worden geïnspecteerd door de Braziliaanse autoriteiten.</p>
    </intervention>
    <intervention id="2-401" speaker_id="28116" name="Marian Harkin" is_mep="True" mode="spoken">
      <p sl="en">Ik heet de commissaris ook welkom.</p>
      <p sl="en">Misschien is mijn vraag niet echt fair, omdat het een vraag met een geschiedenis is. Maar van uw voorganger, commissaris Kyprianou, ontving ik een antwoord met het oog op het voedsel en veterinair verslag van ongeveer zes maanden geleden. Zijn antwoord was dat de voorlopige conclusies van het verslag geen onmiddellijke verandering van het beleid van de EU ten opzichte van Brazilië rechtvaardigden. Letterlijk twee of drie maanden voordat het verbod werd uitgevaardigd, drongen de voor voedsel en veterinaire zaken verantwoordelijke ambtenaren er in de Commissie Landbouw en elders op aan dat de problemen niet werkelijk van belangrijke aard waren. Toch werd binnen twee of drie maanden het verbod uitgevaardigd, en nu importeren wij slechts van 1 procent van de oorspronkelijke boerderijen.</p>
      <p sl="en">Mijn vraag is: was het verslag van de Ierse Boerenvereniging nodig om het Voedsel en Veterinair Bureau eraan te herinneren dat het de situatie onder de loep moet nemen, en was dit de oorzaak voor de handelingen van de Commissie?</p>
    </intervention>
    <intervention id="2-402" speaker_id="2109" name="Brian Crowley" is_mep="True" mode="spoken">
      <p sl="en">Ik zou de commissaris voor haar antwoord willen danken en haar begroeten tijdens haar eerste Vragenuur in het Europees Parlement. Het is duidelijk dat u zeer geëngageerd bent en verheugd over de reacties die u krijgt.</p>
      <p sl="en">Mijn toevoeging gaat erom dat u tijdens uw hoorzitting in het Parlement voor de Commissie milieu, volksgezondheid en voedselveiligheid de opmerking hebt laten vallen dat voedselveiligheid een van onze hoofdaangelegenheden is, maar dat we ook eerlijk met onze handelspartners moeten omgaan.</p>
      <p sl="en">Ik geloof echter dat we gezien de verordeningen die van toepassing zijn niet alleen fair tegenover de Europese boeren en voedselproducenten moeten zijn, maar ook tegenover degenen die naar de EU importeren, en dat dezelfde verordeningen ook op hun van toepassing zijn. Hoe kunnen wij ervoor zorgen dat de voedselbevoorrading veilig en zeker is volgens dezelfde normen waaraan de Europese producenten moeten voldoen, met name met het oog op het rundvlees uit Brazilië?</p>
    </intervention>
    <intervention id="2-403" speaker_id="photo_generic" name="Androula Vassiliou" is_mep="True" mode="spoken">
      <p sl="en">lid van de Commissie. − Tijdens de missies van de Commissie naar Brazilië werden gebreken ten opzichte van de gezondheidsvereisten van de EU vastgesteld. Enkelen van deze gebreken hebben wij bij de Braziliaanse autoriteiten zelf aangekaart.</p>
      <p sl="en">Tijdens de missie van november 2007 werden echter gevallen van niet-naleving vastgesteld, met name in verbinding met de registratie van de boerenbedrijven, de identificatie van de dieren en de transportcontrole, en de nalatigheid bij de naleving van vroegere verplichtingen om verbeteringsmaatregelen te nemen.</p>
      <p sl="en">Vervolgens hebben we, zoals ik heb aangevoerd, aanvullende vereisten aangenomen, en op het ogenblik stellen we zeker dat de Brazilianen zich aan hun verplichting houden. Op dit moment geven experts van de Commissie zelf een praktische opleiding aan de inspecteurs, maar zorgen er ook voor dat de opgeleide inspecteurs bij de boerderijen hun eigen mensen opleiden, zodat iedere lidstaat die rundvleesexporten uit Brazilië ontvangt de waarborg heeft dat er goed opgeleide mensen zijn om toezicht te houden op de naleving van onze vereisten en verordeningen.</p>
    </intervention>
    <intervention id="2-404" speaker_id="28115" name="Mairead McGuinness" is_mep="True" mode="spoken">
      <p sl="en">Hartelijk welkom commissaris. Uw laatste opmerking bereidt mij een beetje kopzorgen, omdat de ervaring van de Ierse boeren, Europese boeren, bij het bezoek van de inspecteurs van de Commissie is dat het niet om sterke hulpverlening gaat, maar eerder om inspectie en controle. Ik krijg de indruk dat onze ambtenaren op het niveau van de Commissie de Brazilianen bij de hand nemen en erbij helpen om aan de normen te voldoen. Ik heb de wens dat dit ook het geval is wanneer het om onze eigen producenten gaat.</p>
      <p sl="en">Mijn tweede vraag is: welke inspanningen onderneemt Brazilië om zijn zaken op orde te brengen, en kunt u zich voorstellen – en zo ja, wanneer – dat wij terugkeren naar de hoeveelheden rundvlees die ze voorheen naar Europa hebben gezonden, zoals ongetwijfeld de wens is van de Brazilianen? Ik weet dat u pas met deze baan bent begonnen, maar gelooft u dat hun normen, wanneer ze er überhaupt aan kunnen voldoen, gelijkwaardig aan de onze zijn, aangezien er bij hun slechts een vereiste van 90 dagen en 40 dagen is? Bij ons hebben ze van de geboorte tot aan het slachthuis een oormerk.</p>
    </intervention>
    <intervention id="2-405" speaker_id="4547" name="Elspeth Attwooll" is_mep="True" mode="spoken">
      <p sl="en">Ook ik wil u hartelijk welkom heten, commissaris. Gezien hetgeen u over het laatste verslag van het Voedsel en Veterinair Bureau heeft gezegd en de problemen met de niet gerapporteerde uitbraken, vastgelegde grotere gebreken in de opsporing en de identificatie – werkelijke fouten in het systeem – en het feit dat de Braziliaanse autoriteiten geen waarborgen konden installeren, ondanks de nieuwe maatregelen die u ten uitvoer hebt gelegd, lijkt het mij werkelijk onwaarschijnlijk dat het regionaliseringsbeleid ter controle van de mond- en klauwzeer in Brazilie in het geheel werkt, en zelfs ook of het in werking kan worden gebracht. Is dit niet onwaarschijnlijk, commissaris?</p>
    </intervention>
    <intervention id="2-406" speaker_id="photo_generic" name="Androula Vassiliou" is_mep="True" mode="spoken">
      <p sl="en">lid van de Commissie. − Allereerst zou ik u willen geruststellen dat de door ons opgelegde vereisten voor de geëxporteerde producten gelijkwaardig zijn, en dat de ambtenaren van de Commissie nu mensen opleiden, op hun verzoek, om de juiste controles en regelingen te installeren, maar ik weet zeker dat ze hun hulpverlening aan onze mensen niet zouden weigeren. We proberen om redelijk te zijn, en ik ben zeker dat het eerste vereiste de veiligheid van onze producten is. De regionalisatie wordt in Brazilië op dezelfde manier toegepast als in de EU.</p>
    </intervention>
    <intervention id="2-407" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 73 van Avril Doyle (H-0166/08)</p>
      <p sl="nl">Betreft: Voorontwerp gezondheidszorg</p>
      <p sl="nl">Kan de Commissie uitleggen waarom de publicatie van het voorontwerp voor een plan inzake grensoverschrijdende gezondheidszorg uitgesteld werd? De lidstaten zijn namelijk politiek verplicht om wetten uit te vaardigen in dit domein, als gevolg van uitspraken van het Europees Hof van Justitie en als gevolg van de belofte die gedaan werd toen gezondheidszorg uit de dienstenrichtlijn (2006/123/EG) werd gehaald?</p>
    </intervention>
    <intervention id="2-408" speaker_id="photo_generic" name="Androula Vassiliou" is_mep="True" mode="spoken">
      <p sl="en">lid van de Commissie. − Geachte leden, de Commissie is met zekerheid van plan om op het besluit van het Parlement en de Raad te antwoorden toen het de gezondheidszorg uit de dienstenrichtlijn van 2006 heeft gehaald om het apart te behandelen.</p>
      <p sl="en">Het was de bedoeling van de Commissie om een voorstel te presenteren dat de uitspraken van het Europees Hof van Justitie op dit gebied codificeert, en zo de rechten van de patiënt bij de voorziening van grensoverschrijdende gezondheidszorg verduidelijkt, alsmede om flankerende maatregelen voor te stellen om de beschikbaarheid van grensoverschrijdende gezondheidszorg van een goede kwaliteit veilig te stellen.</p>
      <p sl="en">In de loop van de laatste paar maanden krijgen wij bepaalde zorgen te horen over verscheidene aspecten van deze zaak, wat tot verdere overwegingen en beraadslagingen leidde. Er wordt echter in het college overwogen om voor het einde van juni 2008 een ontwerpvoorstel voor een richtlijn inzake de toepassing van patiëntenrechten in de grensoverschijdende gezondheidszorg aan te nemen.</p>
      <p sl="en">Ons doel is het met een voorstel naar voren te komen dat het uiteindelijke doel heeft om de burgers te helpen hun door het Europees Hof van Justitie verleende rechten uit te oefenen, en niet het scheppen van meer problemen. Dit voorstel zal op de rechten van de patiënt gericht zijn en op een sterkere toegang tot gezondheidszorg. Het zal deel uitmaken van het sociale pakket dat in samenwerking met commissaris Špidla op weg zal worden gebracht ter bevordering van de toegang, de mogelijkheden en de solidariteit voor alle burgers van de EU.</p>
      <p sl="en">De patiënten zullen het hoofddoel van dit initiatief zijn en dit is geheel in de lijn van de overkoepelende burgergerichte aanpak van de Commissie.</p>
      <p sl="en">Het voorstel zal geen nieuwe financiële rechten voor de patiënten met zich meebrengen. De door het Hof vastgelegde rechten van de patiënten zijn gekoppeld aan de al door de lidstaten vastgelegde financiële rechten. Dit voorstel schept enkel een kader ervoor dat de patiënten deze rechten doeltreffend met een sterkere wettelijke zekerheid kunnen uitoefenen, voor meer transparantie en een verbeterde voorspelbaarheid.</p>
      <p sl="en">Ten slotte zal dit voorstel ook de wettelijke en administratieve grondslag leggen voor een verbeterde en hernieuwde samenwerking tussen de lidstaten in enkele toekomstgerichte zorgverwante gebieden waarbij verwacht wordt dat de toegevoegde waarde van de EU en de synergieën van doorslaggevende betekenis zullen zijn.</p>
    </intervention>
    <intervention id="2-409" speaker_id="4382" name="Avril Doyle" is_mep="True" mode="spoken">
      <p sl="en">Ik sluit me aan bij het onthaal van commissaris Vassiliou voor haar eerste dag waarop zij hier vragen beantwoordt. Het is fijn om haar hier bij ons te hebben. Dank u voor uw antwoord.</p>
      <p sl="en">De gezondheidszorg werd oorspronkelijk op grond van zeer goede redenen uit de Dienstenrichtlijn genomen, omdat wij een gezondheidsdienstenrichtlijn wilden. We hebben al veel te lang gewacht. Ik weet op het moment niet goed welke boodschap ons het rondschuiven op de verschillende bureaus in de Commissie wil overbrengen. Is het de zorg over teveel privatisering? Is het de zorg dat wij de gezondheidsdiensten in de lidstaten naar beneden zouden kunnen halen? Er zijn al grote competentieverschillen op dit gebied aanwezig en verschillen in de normen, en binnen een interne markt hebben de patiënten volgens het besluit van het Europees Hof van Justitie het recht om voor een behandeling te reizen, wanneer ze in hun eigen lidstaat geen fatsoenlijke toegang tot behandeling hebben. Wat is nu precies de oorzaak van de vertragingen tot op heden, mevrouw de commissaris?</p>
    </intervention>
    <intervention id="2-410" speaker_id="28115" name="Mairead McGuinness" is_mep="True" mode="spoken">
      <p sl="en">Het kan zijn dat u dit niet onmiddellijk kunt beantwoorden, maar misschien zou u mij dit later kunnen beantwoorden.</p>
      <p sl="en">Er zijn een paar opmerkingen in verband met het Verdrag van Lissabon; over door de “Nee” campagne in Ierland naar voren gebrachte beweringen dat het Verdrag de privatisering van de gezondheidszorg en de dienstenhandel zal bevorderen. Ik zou het op prijs stellen wanneer u deze zaak voor mij zou kunnen ophelderen.</p>
    </intervention>
    <intervention id="2-411" speaker_id="photo_generic" name="Androula Vassiliou" is_mep="True" mode="spoken">
      <p sl="en">lid van de Commissie. − Het enige wat ik kan zeggen is het benadrukken van ons vast voornemen om hiermee verder te gaan. Laat ons niet over het verleden spreken. Er is een besluit, en ik kan u geruststellen dat we in juni een voorstel op tafel van het College zullen hebben. Neemt u het van mij aan dat we in juni verder zullen gaan.</p>
      <p sl="en">Er bestaat een grote ongerustheid ten aanzien van de privatisering, maar mijn antwoord is dat deze zorgen ongegrond zijn. Het voorstel richt zich op de behoeften van de patiënten. Het stelt veilig dat wanneer de patiënten reizen om zich te laten verzorgen, dat deze zorg dan veilig is en van goede kwaliteit. Het maakt ook duidelijk onder welke voorwaarden de burgers de grensoverschrijdende gezondheidszorg door hun nationale gezondheidssysteem of ziekenfondsen vergoed krijgen en wanneer niet. De voorwaarden voor deze terugbetalingen zijn niet nieuw, maar een codificatie van de uitspraken van het Europees Hof van Justitie.</p>
      <p sl="en">Dit voorstel biedt geen andere mogelijkheden voor het aannemen van gezondheidszorg in het buitenland behalve de mogelijkheden die al door de uitspraken van het Hof werden vastgesteld. Dit voorstel heeft ten doel om ervoor te zorgen dat de grensoverschrijdende zorg binnen een duidelijk kader voor kwalitatief hoge, veilige en doeltreffende gezondheidszorg in de gehele Unie plaatsvindt. Het doel is om dit duidelijke kader aan te bieden.</p>
    </intervention>
    <intervention id="2-412" speaker_id="21918" name="De Voorzitter" is_mep="True" mode="spoken">
      <p sl="nl">De vragen die wegens tijdgebrek niet zijn beantwoord, zullen schriftelijk worden beantwoord (zie bijlage).</p>
    </intervention>
    <intervention id="2-413" speaker_id="21918" name="De Voozitter" is_mep="True" mode="spoken">
      <p sl="nl">Het vragenuur is gesloten.</p>
      <a text="(De vergadering wordt om 20.00 uur onderbroken en om 21.00 uur hervat)"/>
    </intervention>
  </section>
  <section id="creitem53" title="15. Uitvoering van de richtlijn over de terbeschikkingstelling van werknemers ingevolge de arresten van het Hof van Justitie (debat)">
    <intervention id="2-416" speaker_id="4346" name="De Voorzitter" is_mep="True" mode="spoken">
      <p sl="nl">Aan de orde is de verklaring van de Commissie over de uitvoering van de Richtlijn over de terbeschikkingstelling van werknemers ingevolge de arresten van het Hof van Justitie. Dit is een belangrijke zaak die een reeks van misverstanden en bovendien verscheidene geruchten en verontrustheden in sommige van onze landen heeft veroorzaakt, en daarom zullen wij dit debat met zeer veel interesse volgen, met name de verklaring die de heer Špidla namens de Commissie zal afleggen.</p>
    </intervention>
    <intervention id="2-417" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie. − Mijnheer de Voorzitter, dames en heren, In zijn mededeling van juni 2007 met de titel “Detachering van werknemers met het oog op het verrichten van diensten: de voordelen en het potentieel maximaliseren en de bescherming van werknemers”, heeft de commissie de nadruk gelegd op enkele tekortkomingen bij de tenuitvoerlegging en grensoverschrijdende handhaving van de Richtlijn inzake de detachering van werknemers.</p>
      <p sl="cs">Toen kwamen we tot de slotsom dat deze problemen alleen opgelost zouden kunnen worden wanneer de lidstaten hun onderlinge samenwerking opvoeren, en met name wanneer ze zich van hun verplichtingen aangaande de administratieve samenwerking en de toegankelijkheid van informatie kwijten, zoals in de Richtlijn vastgelegd.</p>
      <p sl="cs">De correcte en doeltreffende tenuitvoerlegging en handhaving zijn het belangrijkst voor de bescherming van de rechten van de gedetacheerde werknemers, terwijl onvoldoende handhaving de doeltreffendheid van de in kracht zijnde Richtlijnen op dit gebied verzwakt.</p>
      <p sl="cs">Derhalve heeft de Commissie op 3 april van dit jaar een aanbeveling inzake betere samenwerking goedgekeurd om de tekortkomingen bij de tenuitvoerlegging, de toepassing en handhaving van de bestaande richtlijn te verhelpen. De aanbeveling richt zich met name op een betere uitwisseling van informatie, de verbeterde toegang tot informatie en de uitwisseling van beste praktijken.</p>
      <p sl="cs">Betere administratieve samenwerking zou daarom tot een betere bescherming van de werkomstandigheden in de praktijk kunnen leiden, tot lagere administratieve lasten voor de bedrijven, een doeltreffendere controle van het nakomen van de bestaande verplichtingen om zich aan de werkvoorwaarden te houden, en tot verschaffing van doeltreffendere instrumenten.</p>
      <p sl="cs">De aanbeveling stelt ook de oprichting van een Commissie op hoog niveau voor, waaraan de sociale partners zouden moeten deelnemen die het dichtst bij de problemen aan de basis staan, en die de grondslag zal leggen voor een nauwere samenwerking tussen de arbeidsinspecties. Deze Commissie zou het gepaste forum kunnen zijn om overleg te plegen over een reeks van onderwerpen die te maken hebben met de tenuitvoerlegging van de Richtlijn inzake de detachering van werknemers.</p>
      <p sl="cs">De Commissie is ervan overtuigd dat deze aanbeveling de grondslag legt voor een intensievere bestrijding van de schendingen van de rechten van de werknemers en van zwartwerk, en dat het de werkomstandigheden voor migrerende werknemers binnen de Europese Unie verbetert.</p>
      <p sl="cs">Het is nu aan de lidstaten om de noodzakelijke stappen te ondernemen om de tenuitvoerlegging van de Richtlijn inzake de detachering van werknemers te verbeteren. Het is onze verwachting dat de aanbeveling op 9 juni door de volgende Raad voor Werkgelegenheid en Sociaal Beleid zal worden goedgekeurd.</p>
      <p sl="cs">De Commissie is daarna van plan om de tenuitvoerlegging van de Richtlijn in het licht van de laatste uitspraken van het Europees Hof van Justitie te evalueren, en daarnaast nauw samen te werken met het Europees Parlement bij de voorbereiding van haar initiatiefverslag.</p>
      <p sl="cs">De Commissie is volledig betrokken bij het waarborgen van een doeltreffende bescherming van de rechten van de werknemers en zal verdergaan met de bestrijding van alle vormen van sociale dumping en schendingen van de rechten van de werknemers.</p>
      <p sl="cs">Er moet de nadruk op worden gelegd dat er geen tegenspraak bestaat tussen een consequente ondersteuning van de rechten van de werknemers en de ondersteuning van een concurrentiële interne markt, die ons de middelen aan de hand geeft voor het behoud van de sociale welvaart in Europa. Opdat onze maatschappij en onze economie verder zullen floreren, moeten we gelijke aandacht besteden aan de sociale aspecten en aan het concurrentievermogen.</p>
    </intervention>
    <intervention id="2-418" speaker_id="28124" name="Gunnar Hökmark" is_mep="True" mode="spoken">
      <p sl="sv">namens de PPE-DE-Fractie. – Mijnheer de Voorzitter, ik zou de commissaris voor zijn voordracht willen danken en begroet het dat hij de nadruk legt op het belang van een sterkere samenwerking tussen de lidstaten en op de verantwoordelijkheid die de lidstaten voor de juiste tenuitvoerlegging van de Detacheringsrichtlijn hebben.</p>
      <p sl="sv">Ik denk dat het in dit debat gerechtvaardigd is om één zaak met nadruk aan te spreken, namelijk dat wij sinds 2004 een razendsnelle verandering van de Europese arbeidsmarkt hebben meegemaakt. We hebben een versterkte mobiliteit bereikt. Het is belangrijk om te zeggen dat de verschillende horrorscenario’s die toentertijd over de gevolgen van de versterkte mobiliteit de ronde deden zich niet hebben bewaarheid. Er was sprake van welvaartstoerisme en talloze andere problemen.</p>
      <p sl="sv">Heden zijn er letterlijk één miljoen Europeanen in de verschillende landen gedetacheerd. Het zijn ook de lidstaten die hiervoor het meest openstonden die de beste ontwikkeling van hun arbeidsmarkt en de inkomens hebben doorgemaakt. De Detacheringsrichtlijn heeft erbij geholpen om de mensen betere mogelijkheden te geven en heeft een bijdrage geleverd in de richting van een Europese economie en een Europese arbeidsmarkt. Één miljoen mensen!</p>
      <p sl="sv">We moeten ons hieraan herinneren wanneer we over de drie zaken spreken die door het hof werden behandeld. Dit is het geval omdat zodra het hof zijn uitspraak heeft gedaan, we zien dat het een kwestie is van verschillende situaties bij verschillende zaken. Wat echter ook belangrijk is, is dat er in deze vonnissen niets staat over dat er geen barrières zijn voor de verschillende soorten van arbeidsconflicten in de verschillende lidstaten. Er staat niets van betekenis in de uitspraken van het hof dat in strijd is met de verschillende soorten van collectieve arbeidsovereenkomsten of andere loonovereenkomsten. Aan de andere kant moet de lidstaat wetgeving hebben en moet de maatschappij functioneren om mobiliteit toe te laten en te bevorderen. In verband hiermee ben ik van mening dat het belangrijk is dat we nu een betere samenwerking ontwikkelen en dat de verschillende lidstaten ervoor zorgen dat zij dit ten uitvoer leggen en evalueren om zo de mobiliteit te verbinden met de sociale zekerheid en de stabiliteit voor iedereen in Europa. We moeten niet de EU de schuld geven voor de bestaande problemen. In plaats daarvan moeten we in de verschillende lidstaten de verantwoordelijkheid hiervoor op ons nemen, en de grotere mobiliteit en welvaart toejuichen die als een door de Detacheringsrichtlijn geschapen mogelijkheid kan worden aangezien.</p>
    </intervention>
    <intervention id="2-419" speaker_id="1938" name="Anne Van Lancker" is_mep="True" mode="spoken">
      <p sl="nl">namens de PSE-Fractie. – Voorzitter, ik zou de commissaris willen danken voor de aanbeveling voor betere administratieve samenwerking en betere mogelijkheden voor de arbeidsinspecties. Maar, commissaris, u bent zich toch bewust van het feit dat onze vreugde daarover fors teniet gedaan wordt door de arresten Raval en Rupert? Die hebben namelijk voor grote commotie gezorgd, niet alleen bij de PSE-Fractie in het Parlement, maar ook bij de vakbonden daarbuiten en bij de landen die momenteel het Verdrag van Lissabon aan het ratificeren zijn.</p>
      <p sl="nl">Wij hebben lang gedacht dat de detacheringsrichtlijn een goede richtlijn was met een duidelijk uitgangspunt. Aangezien we er niet voor kunnen zorgen dat lonen en arbeidsvoorwaarden overal in Europa gelijk zijn, is het niet meer dan billijk dat werknemers kunnen rekenen op gelijke behandeling op de plek waar zij werken, ongeacht hun nationaliteit. Het is juist dat de detacheringsrichtlijn geen volledig werklandprincipe hanteert, maar slechts een aantal bindende voorwaarden oplegt. Maar de richtlijn geeft ook aan de lidstaten de ruimte om meer genereuze bepalingen van arbeidsbescherming van de werknemers op te leggen, volgens hun eigen sociale tradities, overeenkomstig CAO’s of algemeen verbindende CAO’s.</p>
      <p sl="nl">De arresten zagen nu de poten af van onze stoel van gelijke behandeling. De minimumbescherming waarin de richtlijn voorziet, is stilaan een maximum aan het worden. Het is allang geen probleem meer van slechte omzetting in bepaalde lidstaten. Maar het besef groeit bij ons dat de basisfilosofie van de richtlijn fout zit en die is: bescherming van werknemers mag, maar met mate. Sociale rechten om te onderhandelen, om te staken, bestaan maar zolang ze het vrij verkeer van diensten niet in het gedrang brengen. Dit is geen kwestie van xenofobe uitlatingen, integendeel. Buitenlandse werknemers zijn meer dan welkom. Vrij verkeer van werknemers garandeert trouwens gelijke behandeling vanaf de eerste dag en dat is ook wat we willen onder het vrij verkeer van diensten.</p>
      <p sl="nl">Daarom vraagt mijn fractie een herziening van de detacheringsrichtlijn om drie redenen. Ten eerste om ervoor te zorgen dat gelijke behandeling van binnen- en buitenlandse werknemers gewaarborgd wordt. Ten tweede om te waarborgen dat nationale systemen van sociaal overleg ten volle gerespecteerd worden, en ten derde om ervoor te zorgen dat fundamentele sociale rechten voor iedereen veilig gesteld worden. Wij rekenen op uw steun, commissaris.</p>
    </intervention>
    <intervention id="2-420" speaker_id="4440" name="Anne E. Jensen" is_mep="True" mode="spoken">
      <p sl="da">namens de ALDE-Fractie. – Mijnheer de Voorzitter, ik zou de commissaris voor zijn verklaring willen danken. Er zijn in de laatste tijd veel sterke reacties geweest op de talrijke arresten van het Hof van Justitie. Sommige waarnemers hebben het gevoel dat onder andere op grond van het Laval oordeel het Verdrag van Lissabon moet worden gewijzigd en dat het Hof van Justitie aan banden moet worden gelegd. Ik zou willen zeggen dat dit aan het doel voorbijschiet en eraan te wijten is dat mensen van bepaalde kanten graag een spaak in het wiel zouden steken om de mensen te laten geloven dat het Verdrag van Lissabon een probleem zou kunnen vormen voor de wettelijke zekerheid van de werknemers. In tegendeel, het Verdrag van Lissabon betekent meer rechten voor de werknemers.</p>
      <p sl="da">Andere waarnemers zoals mevrouw Van Lancker zijn van mening dat de detacheringsrichtlijn zou moeten worden gewijzigd. En weer zou ik nee willen zeggen. Ik geloof niet dat dit in eerste instantie zou moeten worden gedaan. Net zoals de commissaris die het voorgesteld heeft, geloof ik dat we eerst grondig werk moeten verrichten om te zien hoe de detacheringsrichtlijn in de praktijk ten uitvoer wordt gelegd, en binnen het kader van de toepasselijke wetgeving naar mogelijkheden voor waarborgen tegen sociale dumping te zoeken.</p>
      <p sl="da">Ik denk ook dat we de reactie van de lidstaten moeten afwachten. In dit verband denk ik vooral aan de zaak Laval. Het definitieve oordeel is nog niet geveld in de zaak Laval in Zweden, en er zijn vele kanten aan dit oordeel – zowel de duidelijke discriminering van buitenlandse ondernemingen die we niet mogen ondersteunen, en ook de onduidelijke informatie die aan de onderneming werd gegeven. In Denemarken is een uit sociale experts – zowel juridische experts als ook sociale partners – bestaande werkgroep opgezet om te onderzoeken in hoeverre het laatste oordeel met het Deense model harmoniseert, dat op overeenkomsten baseert, en slechts in zeer geringe mate door wetgeving wordt bepaald. Ik geloof dat het zeer verstandig zou zijn om de uitkomsten van het werk van deze Commissie af te wachten. Het is een snelwerkende commissie die zijn werk tot juni zal voltooien.</p>
      <p sl="da">Zoals in de politiek vaak het geval schuilt de duivel in het detail, en daarom is het belangrijk dat wij een evenwichtige houding ten aanzien van deze vraagstukken bewaren. Het is pas anderhalf jaar geleden dat we een grondig debat in het Parlement over de detacheringsrichtlijn hadden en een beraadslagingsprocedure met de sociale partners doorvoerden. Iedereen vertelde dat de Richtlijn goed was, maar moeilijk in praktijk te brengen. De werknemers kennen hun rechten niet en de werkgevers kennen hun plichten niet goed genoeg. Daarom komen wij tot de slotsom dat er een behoefte aan betere informatie en betere samenwerking bestaat; dit is wat u, commissaris, nu ook voorstelt. We hebben bijvoorbeeld ook voorgesteld dat het Agentschap van Dublin wordt gebruikt, waarin zowel de regeringen als ook de sociale partners vertegenwoordigd zijn, om goede praktijken op dit gebied te ontwikkelen. Ik zou zeer graag te weten komen wat er op dit gebied gebeurt. Ik kan de angst voor sociale dumping zeer goed begrijpen; ik heb echter het gevoel dat wij deze kwestie verstandig moeten aanpakken. Het zal lang duren wanneer de detacheringsrichtlijn moet worden gewijzigd, en het is daarom belangrijk dat wij alle mogelijkheden onderzoeken om de grondslag voor flexibele arbeidsmarkten zoals bijvoorbeeld de Deense arbeidsmarkt volgens de toepasselijke wetten veilig te stellen. Het is een vraag van ervoor te zorgen dat we in het geheel flexibele arbeidsmarkten kunnen hebben.</p>
      <p sl="da">Het stakingsrecht zal door het oordeel niet worden bedreigd; er moet echter een evenwicht zijn ten aanzien van de aan de conflicten gekoppelde zaken. Ik denk dat het belangrijk is om te benadrukken dat de rechten van de werknemers door het Verdrag van Lissabon worden versterkt en dat de sociale partners en de regeringen beide ongeacht de grenzen moeten samenwerken om ervoor te zorgen dat de wetgeving beter werkt en zonder wrijving functioneert. Dit is de weg naar voren!</p>
    </intervention>
    <intervention id="2-421" speaker_id="28615" name="Roberts Zīle" is_mep="True" mode="spoken">
      <p sl="lv">namens de UEN-Fractie. – Dank u wel, mijnheer de Voorzitter, commissaris. Het oordeel in deze zaak biedt de hoop dat het Europees Hof van Justitie de vier basisvrijheden van de Europese Unie werkelijk naar waarde weet te schatten. In dit geval heeft het begrip “sociale dumping” dat ook hier in het Parlement zo populair is, niet gewerkt in een geval waar het de doelstelling was om een bedrijf uit een andere lidstaat te verbieden om diensten te verrichten in de interne markt van de EU. In dit debat, zou ik het graag over een politiek aspect van de zaak willen hebben: de lidstaten van de EU, en hier onder andere staten zoals Zweden hebben in de laatste jaren enorme winsten in de Baltische staten gemaakt door het aanbieden van “aggressieve” financiële diensten, vooral kredieten voor onroerende goederen. Wij hebben deze kapitaalstromen nooit beperkt, ofschoon de winsten buitensporig hoog waren en gedeeltelijk werden verkregen door een uniek geval van sociale dumping van exporten – dat wil zeggen dat de Letten die voor deze banken werkten salarissen ontvingen die niet in de buurt kwamen van de betaling die de Zweden voor hetzelfde werk in Zweden kregen. Nu, tijdens de financiële crisis, zullen veel Letse gezinnen zeer lang moeten bloeden voor het geld dat ze hebben geleend, maar onze mensen en onze bedrijven zullen niet in staat tot mededinging zijn op de markt van de EU, en daarom zullen zij niet in staat zijn om deze schulden terug te betalen. Als gevolg daarvan zullen het in werkelijkheid de Zweedse pensioenfondsen en aandeelhouders van banken zijn die het verlies zullen moeten dragen. Dames en heren, we zitten allemaal in dezelfde Europese boot; laat ons ervoor zorgen dat de vier basisvrijheden werkelijk vrij zijn, omdat wij er allen door zullen winnen! Hartelijk dank.</p>
    </intervention>
    <intervention id="2-422" speaker_id="1933" name="Elisabeth Schroedter" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, dames en heren, alle arresten van het hof gaan over zaken waarin de vakbonden internationaal erkende collectieve maatregelen hebben genomen om iets tegen sociale dumping te doen. In alle drie uitspraken werd door het Europees Hof van Justitie erkend dat het bij deze maatregelen om een legitiem recht van de vakbonden ging. Dit werdt echter door het Hof van Justitie met betrekking tot de interne markt betwijfeld.</p>
      <p sl="de">In de zaken Laval en Rüffert werd de minimale wettelijke norm als de enige in de interne markt geldige maximumnorm geïnterpreteerd. Hierdoor heeft het Europees Hof van Justitie de detacheringsrichtlijn op een zeer bepaalde manier geïnterpreteerd. De wetgever had dit echter niet zo bedoeld. In de overwegingen van de Richtlijn moet zowel het vrije verkeer van diensten worden bevorderd als ook de rechten van de werknemers worden gewaarborgd. Bovendien bevat de detacheringsrichtlijn een zogeheten clausule van de meestbegunstigde natie voor werknemers en hiermee werd in de oordelen van het hof geen rekening gehouden.</p>
      <p sl="de">Het Hof van Justitie schept nu een situatie in de Europese Unie waarin de detacheringsrichtlijn van een minimumrichtlijn naar een maximumrichtlijn is veranderd, en waarbij het legitiem is om uit sociale dumping een concurrentieel voordeel te halen. Het internationale sociale recht wordt nu aan de belastingen van de ondernemingen op de vrije interne markt ondergeschikt gemaakt. Het kan zijn dat ik hierdoor de uitspraken van het hof critiseer. Maar een Unie zonder gelijkwaardige elementen van een sociaal Europa, zoals cao-akkoorden, collectieve maatregelen en een strijd tegen de sociale dumping is gedoemd om te mislukken en zal niet meer de ondersteuning van de burgers hebben. Het antwoord van onze fractie is daarom: het beginsel van “dezelfde betaling voor hetzelfde werk in hetzelfde bedrijf” moet op de interne markt ten opzichte van de criteria van vrijheden een even groot gewicht hebben!</p>
    </intervention>
    <intervention id="2-423" speaker_id="1018" name="Francis Wurtz" is_mep="True" mode="spoken">
      <p sl="fr">namens de GUE/NGL-Fractie . Commissaris, allereerst wil ik voor de notulen zeggen dat mijn collega’s van de Conferentie van Voorzitters die voor een debat laat op de avond tegen mijn wens hebben besloten allen vanavond niet aanwezig zijn. Wanneer het hier niet om een debat laat op de avond zou handelen, dan zou ik met vreugde een debat zijn begonnen over deze ernstige zaak, waar het om de erkenning van loondumping door het Hof van Justitie gaat, een zaak waarover u het slechts 20 seconden hebt gehad, commissaris, op een opmerkelijk nonchalante wijze.</p>
      <p sl="fr">Daarom wil ik in het kort de drie stadia van deze nieuwe dimensie van de Europese wetgeving schetsen. 11 December 2007: het Hof verwierp een klacht van een vakbond die inhield dat de Finse scheepvaartmaatschappij Viking Line zijn veerboot niet in Estland zou mogen registreren om de lonen van de werkemers te verminderen. 18 December 2007: het Hof oordeelde weer tegen de vakbonden, dit keer omdat ze in Vaxholm, Zweden, een gebouw tegen een Litouws bedrijf blokkeerden dat zich weigerde om zich aan de voor de bouwsector toepasselijke collectieve overeenkomst te houden. 3 April 2008: het Hof vond de deelstaat Nedersaksen in Duitsland schuldig, omdat het een minimumsalaris had voorgeschreven aan iedere bouwfirma waaraan een aannemingscontract werd gegund. Het Hof oordeelde toen in het voordeel van een Poolse onderaannemer van een Duits bedrijf, dat zijn werknemers minder dan de helft van het voorgeschreven minimumloon betaalde. Dit was het Rüffert oordeel.</p>
      <p sl="fr">In alle drie gevallen was het de hoofreden waarop het hof zich beriep om zijn oordeel ter bevordering van loondumping te rechtvaardigen dat de wetgeving van de Gemeenschap iedere maatregel verbiedt – let op – die het “minder attractief maken” van de omstandigheden van een bedrijf uit een andere lidstaat aannemelijk maakt, omdat dit – en hier citeer ik – een “beperking van de vrijheid om diensten te verrichten is” of van de vrijheid van vestiging, die tot de fundamentele door het Verdrag gewaarborgde vrijheden behoren. Dit is eenvoudigweg niet te accepteren. Waar is het sociale aspect van deze liberale redenering?</p>
      <p sl="fr">Uiteindelijk maakt elke sociale vooruitgang in een land een markt minder attractief – om een uitdrukking van het Hof te gebruiken – voor de concurrerende bedrijven. Ik zou willen toevoegen dat bij alle drie gevallen de beroemde detacheringsrichtlijn de desbetreffende werknemers niet in het minst heeft beschermd. Het Hof heeft dit op volgende wijze terloops verklaard, en ik citeer, “dat de richtlijn met name poogt de vrijheid tot het verrichten van diensten teweeg te brengen“. Het sprak niet over de bescherming van werknemers.</p>
      <p sl="fr">Ten slotte kwam het Hof in alle drie gevallen tot een beslissing op grond van bepaalde artikelen in het Verdrag en niet alleen op grond van de richtlijn. Hierbij ging het bij het eerste geval om Artikel 43 en in de beide andere gevallen om Artikel 49 die beiden woordelijk werden overgenomen in het ontwerp van het Verdrag van Lissabon dat op het moment zich in het proces van ratificatie bevindt.</p>
      <p sl="fr">Mijn conclusie is daarom duidelijk. Het is niet voldoende om een richtlijn te wijzigen om het probleem op te lossen dat door deze vonnissen in het leven is geroepen. Iedereen die weer het primaat van de sociale rechten boven de vrije handel wil vestigen moet op een herziening van de verdragen aandringen, en vooral van de artikelen waarop het Hof zich baseerde om zijn recente uitspraken te rechtvaardigen. Dit is moeilijk, maar ik denk dat het noodzakelijk is, omdat we anders een werkelijke crisis over de legitimiteit van het huidige Europese economische en sociale model kunnen verwachten.</p>
    </intervention>
    <intervention id="2-424" speaker_id="28119" name="Kathy Sinnott" is_mep="True" mode="spoken">
      <p sl="en">namens de IND/DEM-Fractie. – Mijnheer de Voorzitter, onlangs in de zaak Rüffert betaalde een Pools bedrijf werknemers slechts 46 procent van de in Duitsland overeengekomen lonen in de sector. De Poolse aannemer werd gerechtelijk vervolgd; zij antwoordden met het geval voor de rechtbank te slepen en het EHJ stemde recentelijk ten voordele van de Poolse onderaannemer.</p>
      <p sl="en">Niet lang geleden heeft de heer John Monks, de voorzitter van de confederatie van de Europese vakbonden, tijdens een hoorzitting van de Commissie werkgelegenheid en sociale zaken over een eerdere zaak gesproken – de zaak Laval – en ten opzichte van toekomstige gevallen gewaarschuwd: “er werd ons gezegd dat we een fundamenteel stakingsrecht hebben, maar dat dit niet zo fundamenteel is als het vrije verkeer van diensten”.</p>
      <p sl="en">Door deze uitspraken is de vakbeweging machteloos geworden. De dienstenrichtlijn en de detacheringsrichtlijn houden een directe bedreiging in voor alles wat in de laatste dertig jaren aan rechten van de werknemers is gewonnen.</p>
      <p sl="en">Er zijn drie zaken geweest – Laval, Viking en nu Rüffert – en er onstaat een massa aan jurisprudentie die verdragen nietszeggend maakt, de vakbonden impotent en de redelijke betaling een holle frase. Zoals de heer Monk bij de hoorzitting over Laval beweerde moet er of een beschermingsprotocol in het Verdrag van Lissabon worden opgenomen of krijgen wij in de toekomst met sociale dumping te maken.</p>
    </intervention>
    <intervention id="2-425" speaker_id="4535" name="Philip Bushill-Matthews" is_mep="True" mode="spoken">
      <p sl="en">Mijnheer de Voorzitter, ik geloof dat de Commissie al in 2006 voor het eerst een document met richtsnoeren over de detacheringsrichtlijn heeft gepubliceerd, en toentertijd heeft de socialistische fractie – als reactie – een oproep aan het Parlement gedaan voor een hardere richting van de Richtlijn. De Commissie was toen van mening dat het niet noodzakelijk was en is ook nu duidelijk van mening dat het niet noodzakelijk is, en ik ben het hier officieel mee eens.</p>
      <p sl="en">Het probleem ligt, zoals de Commissie zo duidelijk heeft vastgelegd, bij de gebreken in de nationale tenuitvoerlegging, in de onvoldoende samenwerking met de lidstaten en in een slechte informatievoorziening. Een hardere lijn van de wetgeving van de EU zou deze gebreken niet aanpakken. Het zou er zelfs voor zorgen dat ze nog moeilijker zouden kunnen worden aangepakt.</p>
      <p sl="en">Ten slotte zou ik erop willen letten dat de commissaris de volledige betrokkenheid bij de bescherming van de rechten van de werknemers en de strijd tegen de sociale dumping bekrachtigt. Hiermee zouden wij het aan alle kanten van het Huis eens zijn, maar we zouden het ook erover eens zijn dat er nog een ander recht moet worden beschermd: het recht van alle werknemers om mobiel te zijn, om gedetacheerd te worden en om grensoverschrijdende diensten te verrichten.</p>
      <p sl="en">De rechten op sociale bescherming moeten hand in hand gaan met het recht op het verrichten van diensten en dit moet geen tegenspraak zijn. Het is natuurlijk een grote uitdaging om het juiste evenwicht te bereiken. Deze uitdaging moeten echter de lidstaten oplossen, en niet de EU door het voorstellen van strengere wetgeving. Ik geef in overweging dat de commissaris de juiste weg heeft gewezen en ik nodig hem uit met mij in te stemmen dat het onze rol als leden van het Europees Parlement moet zijn om elk van onze landen tot navolging te bewegen.</p>
    </intervention>
    <intervention id="2-426" speaker_id="2107" name="Jan Andersson" is_mep="True" mode="spoken">
      <p sl="sv">Mijnheer de Voorzitter, commissaris, ik juich de aanbeveling toe en ik juich het zelfs nog meer toe dat de commissaris poogt om de sociale dumping te bestrijden en dat de heren Barroso en Špidla zeggen dat het stakingsrecht niet aan de bewegingsvrijheid ondergeschikt is. Uw voorstel gaat echter nog niet ver genoeg. Het gaat niet ver genoeg om sociale dumping te voorkomen.</p>
      <p sl="sv">Laat ons eerst kijken naar hetgeen het Hof in de zaken Rüffert en Laval heeft gezegd. Het zei dat het om het minimumloon in het land van herkomst gaat dat telt, met andere woorden moet een Poolse arbeider op dezelfde werkplek als de Duitse arbeider voor 46 procent van het loon werken dat de Duitse arbeider ervoor krijgt. Wanneer men had gezegd dat de vrouwen voor 46 procent van hetgeen moeten werken wat de mannen verdienen, dan zouden we hebben gezegd dat het om discriminatie gaat. In dit geval gaat het om discriminatie van Poolse arbeiders die niet hetzelfde loon ontvangen als de Duitse arbeiders. Dit is onaanvaardbaar.</p>
      <p sl="sv">Ten tweede worden verschillende sociale modellen niet op dezelfde manier beoordeeld. In de zaak Rüffert wordt erop gewezen dat de collectieve overeenkomsten universeel toepasbaar moeten zijn, en niet het model dat in Nedersaksen was gekozen. Hetzelfde wordt in de zaak Laval gedaan. Bepaalde arbeidsmarktmodellen hebben voorrang boven andere. Ook dit is onaanvaardbaar.</p>
      <p sl="sv">Ten derde wordt er gezegd dat het stakingsrecht een grondrecht is, maar wanneer het tegen de bewegingsvrijheid wordt opgewogen, heeft het niet erg veel gewicht, eigenlijk bijna in het geheel geen gewicht. In plaats daarvan krijgt de bewegingsvrijheid de voorrang boven het stakingsrecht.</p>
      <p sl="sv">Sommige sprekers hebben gezegd “ja maar, bewegingsvrijheid is nodig”. Natuurlijk hebben we dit nodig, maar hoe bevorderen wij de bewegingsvrijheid, wanneer we de voorwaarden in de landen dumpen? Gelooft u dat de bevolking in deze landen zullen zeggen “we juichen de mensen toe”? Nee, de eis naar dichte grenzen zal hoorbaar worden. Ik ben voor open grenzen tussen de nieuwe en oude lidstaten, maar ik ben ook een voorstander van gelijke voorwaarden voor hetzelfde werk, en ook dat moet een grondrecht zijn. Daarom moet de Commissie sterker handelen betreffende amendementen van de detacheringsrichtlijn.</p>
    </intervention>
    <intervention id="2-427" speaker_id="4255" name="Pierre Jonckheer" is_mep="True" mode="spoken">
      <p sl="fr">Mijnheer de Voorzitter, commissaris, ik deel voor het grootste gedeelte de mening van mijn collega’s mevrouw Van Lancker en de heer Mr Wurtz. Uiteindelijk is het de vraag over hoeveel arme arbeiders we in de Europese Unie willen hebben? Dat is de wezenlijke vraag.</p>
      <p sl="fr">Zonder de uitspraken van het Hof te herhalen, ga ik ervan uit dat we een punt hebben bereikt waar de detacheringsrichtlijn wordt gebruikt tegen nationale en regionale bepalingen die zijn ontworpen om gelijke kansen voor alle arbeiders te waarborgen, om een minimumloon voor alle arbeiders te garanderen.</p>
      <p sl="fr">We zijn daarom in een situatie aangekomen waarin deze richtlijn de territorialiteit van het recht op werk ondermijnt. We kunnen de mobiliteit van de werkers waarborgen, terwijl we de territorialiteit van het recht op werk veilig stellen, en dat is wat hier ter debat staat. Wanneer we de detacheringsrichtlijn even achter ons laten, zou ik de aandacht op een ander verwant onderwerp willen richten, op de klacht die het bedrijf TNT bij de Commissie heeft ingediend na een oordeel van een administratieve rechtbank Berlijn, met de strekking dat de Duitse regering door het vastleggen van een minimumloon in de postsector geen rekening heeft gehouden met de economische gevolgen van het minimumloon – we spreken hier over een minimumloon van 9,80 euro per uur – voor zijn concurrenten. Wij bevinden ons in een situatie waar het minimumloon, dat onder de nationale bevoegdheid valt, in werkelijkheid de mededinging belemmert. Dit is de uitleg van TNT.</p>
      <p sl="fr">De Commissie onderzoekt op het moment dit verzoekschrift. Wanneer u of uw collega’s en het College in deze zaak een besluit ten voordele van TNT nemen, dan geloof ik mijnheer Špidla dat u alle geloofwaardigheid zult verliezen, zowel in deze als ook in andere zaken en dat er meer nodig zal zijn dan een aanbeveling van de Commissie inzake de beste informatie en administratieve samenwerking tussen de lidstaten om waarlijk de waardigheid van de arbeiders in de Unie te waarborgen.</p>
    </intervention>
    <intervention id="2-428" speaker_id="28134" name="Eva-Britt Svensson" is_mep="True" mode="spoken">
      <p sl="sv">Mijnheer de Voorzitter, het is de taak van het Europees Hof van Justitie om uitspraken in overeenkomst met de Verdragen te doen. Daarom zijn het de Verdragen die moeten worden gewijzigd om de belangen van de werknemers te beschermen. De conclusie van de uitspraken van het Hof in de zaken Laval, Viking Line en Rüffert is dat het Verdrag van Lissabon niet kan worden goedgekeurd door de loonontvangers van Europa totdat er een clausule inzake de rechten van de werknemers aan het Verdrag is toegevoegd – het recht om collectieve overeenkomsten te verdedigen, het recht op het doorvoeren van arbeidsconflicten ter verbetering van de betaling en de werkomstandigheden.</p>
      <p sl="sv">Het verlangen van een hogere betaling dan het minimumloon is volgens het Hof een handelsbarrière en de vakbonden zullen niet in staat zijn om loondumping te voorkomen. Op 17 april van dit jaar beantwoordde commissaris McCreevy op volgende wijze schriftelijk een vraag die ik hem over de rechten van de vakbonden had gesteld: “De vakbonden kunnen verdergaan met het doorvoeren van arbeidsconflicten vooropgezet dat ze door legitieme doeleinden gemotiveerd zijn die in overeenstemming zijn met de wetgeving van de EG.” Duidelijker dan zo kun je het niet zeggen. De wetgeving van de EG moet daarom worden veranderd. Voor bewegingsvrijheid, maar zonder de arbeiders uit andere landen te discrimineren.</p>
    </intervention>
    <intervention id="2-429" speaker_id="28146" name="Hélène Goudin" is_mep="True" mode="spoken">
      <p sl="sv">Mijnheer de Voorzitter, telkens weer heeft het Europees Hof van Justitie de lidstaten duidelijk gemaakt dat ze zichzelf niet als afhankelijk kunnen beschouwen wanneer het om wezenlijke beleidsgebieden gaat al het gezondheidsbeleid, het gokbeleid, alcoholreclame en nu, in de laatste tijd het arbeidsmarktbeleid. Dit is bekend onder de naam juridisch activisme en het moet als een directe bedreiging voor de democratie en het subsidiariteitsbeginsel worden beschouwd. Dankzij zijn arrogante houding ten opzichte van de democratisch gekozen regeringen van de lidstaten is het Europees Hof van Justitie in feite een opgedrongen macht in Europa.</p>
      <p sl="sv">Met betrekking op het Laval-oordeel betekent dit dat Zweedse en buitenlandse bedrijven op Zweeds grondgebied onder volledig andere voorwaarden functioneren. Dit is volledig onaanvaardbaar. Ik dring er bij de leden op aan hieraan te denken wanneer ze de volgende keer besluiten om meer macht te verlenen aan de ongekozen instellingen van de EU. Het schijnt dat we op het ogenblik eindelijk wakker geworden zijn.</p>
    </intervention>
    <intervention id="2-430" speaker_id="23782" name="Jacek Protasiewicz" is_mep="True" mode="spoken">
      <p sl="pl">Mijnheer de Voorzitter, de detacheringsrichtlijn is een van de fundamenten waarop de praktische tenuitvoerlegging van een van de vier basisvrijheden van de Gemeenschap berust, die Europese vrijheden zijn en die de verdragen en de rechtspraak van de Europese Gemeenschap van begin af aan hebben begeleid.</p>
      <p sl="pl">Artikel 49 van het Verdrag is een van de duidelijkst geformuleerde verordeningen die de interne zaken van de Europese Unie regelt, en het stelt ondubbelzinnig vast dat de beperkingen op het vrij verrichten van diensten binnen de Gemeenschap verboden zijn ten aanzien van de onderdanen der lidstaten die in een ander land van de Gemeenschap zijn gevestigd dan dat, waarin degene is gevestigd te wiens behoeve de dienst wordt verricht. De aanhoudende praktijken die in vele lidstaten te vinden zijn met het doel tot administratieve beperking van deze vrijheid die in het Verdrag wordt gewaarborgd zijn daarom verbazingwekkend.</p>
      <p sl="pl">Nadat ik in dit Parlement gekozen ben, heb ik een stroom van klachten van zakenlieden ontvangen die hoofdzakelijk uit de nieuwe lidstaten afkomstig waren die na 2004 tot de EU toetraden, tegen de handelingen van lokale en regionale overheden die moedwillig extra vereisten aan deze zakenlieden oplegden die in het geheel niet door een wet van de EU zijn gerechtvaardigd. Ik heb deze kwestie vele malen in dit Huis ter sprake gebracht en een ondubbelzinnige verklaring van de Europese Commissie uit naam van de Europese wetgeving geëist, en dientengevolge ter verdediging van de vrijheid om diensten te verrichten.</p>
      <p sl="pl">Het doet mij genoegen dat mijn inspanningen door de arresten van het Europees Hof van Justitie die wij vandaag bespreken zo’n duidelijke bevestiging hebben gekregen. Ik ben ervan overtuigd dat wij – dat wil zeggen het Parlement en de Europese Commissie samen –in het licht van de recente vonnissen van het Hof in staat zullen zijn om een formule voor de organisatie van de interne dienstenmarkt te ontwikkelen die terwijl zij de grondrechten van de werknemers garandeert, deze rechten garandeert – deze grondrechten – geen extra lasten oplegt aan de zakenlieden van de EU die deze in hun handelingen belemmeren en die per definitie – zoals de uitspraak van het Hof vaststelt – een schending van de Europese wetgeving zijn.</p>
      <p sl="pl">Een vrije markt voor diensten en mobiliteit van de werknemers moet worden ondersteund, niet bestreden. Dit zijn de uitdagingen van de 21e eeuw.</p>
    </intervention>
    <intervention id="2-431" speaker_id="23807" name="Magda Kósáné Kovács" is_mep="True" mode="spoken">
      <p sl="hu">Dank u wel, mijnheer de Voorzitter, commissaris. Na verscheidene uitspraken van het Europees Hof van Justitie staat de detacheringsrichtlijn (96/71/EG) in de Unie in het centrum van de aandacht. Het Hof heeft uitspraak gedaan. We zouden kunnen debatteren over hetgeen het feitelijk heeft gezegd, maar dat zou zonde van de tijd zijn, aangezien zijn beslissing geldig zal blijven en het Hof hoe dan ook geen waardeschaal heeft opgesteld.</p>
      <p sl="hu">We begrijpen goed dat deze uitspraken in het Parlement tot onderling uitsluitende meningen hebben geleid, maar het is goed dat de Commissie zich erop heeft bezonnen wat te doen staat en de lidstaten heeft gevraagd. Dit is zelfs nog belangrijker aangezien zij proberen om olie op de golven te gooien. Het behoort er toe dat een eerder verzuim van de Commissie een bijdrage aan de verhitte gemoederen heeft geleverd, aangezien zij nog steeds niet had nagedacht over de omzetting van de detacheringsrichtlijn in de nationale stelsels, alhoewel er twee jaar geleden nadrukkelijk om werd verzocht in een resolutie van het Europees Parlement. Dus hebben wij geen antwoord op de vraag of de lidstaten de bescherming van de werknemers in overeenstemming met de detacheringsrichtlijn achten, en omdat wij dit willen weten, zijn wij niet in staat om te zeggen of de detacheringsrichtlijn werkelijk goed functioneert of dat het in het licht van de wetten van de dienstenmarkt moet worden gewijzigd. We kunnen geen lering trekken uit de tenuitvoerlegging, op zijn best zijn er verklaringen die hartgrondig met elkaar in tegenspraak staan. We worden gedreven door de vraag of deze onzekere situatie mogelijkheden biedt voor populisme en demagogie. En zijn wij niet bezig met het scheppen van een politiek probleem uit toevallige juridische tekortkomingen? Het kan zijn dat wij politieke spanningen teweeg hebben gebracht waar er slecht een behoefte aan nuchtere regelgeving bestond.</p>
      <p sl="hu">Dames en heren, op een paar uitzonderingen na functioneert de vrijheid van de dienstenmarkt binnen de bepalingen van de wetgeving. Aan de andere kant zijn er specifieke maatregelen nodig om de wet goed te maken. We hopen op deze specifieke stappen van de Commissie, aangezien een uitvoerig onderzoek van het juridische materiaal door het Hof niet kan worden ondernomen. Dit moet door de Commissie gebeuren. En het is de taak van de Commissie om waar nodig gerechtelijke stappen tegen inbreuken op de wetgeving te ondernemen. Dit zou de woorden van de heer Špidla kunnen bekrachtigen dat wij gelijktijdig en gezamenlijk moeten handelen in het belang van de wettelijk vastgelegde rechten van de werknemers en in het belang van de sociale markt. Hartelijk dank.</p>
    </intervention>
    <intervention id="2-432" speaker_id="28248" name="Gabriele Zimmer" is_mep="True" mode="spoken">
      <p sl="de">Mijnheer de Voorzitter, commissaris, ik ben het niet met u eens dat er tussen de sterke sociale bescherming van de werknemers en een sterke interne markt geen tegenspraak moet bestaan. Een interne markt van de EU die gehoorzaamt aan het stelsel van wereldwijde mededinging is uiteindelijk de belichaming van dit soort tegenspraak. Ik ben het echter met u eens dat de lidstaten de verantwoordelijkheid hebben voor de omzetting van EU-wetgeving in nationale wetgeving. De wetgevers in Berlijn en Nedersaksen kunnen ten minste in de zaak Rüffert niet met de vinger op het Europees Hof van Justitie wijzen.</p>
      <p sl="de">Zij hebben het verzuimd om de rechtsvoorschriften met betrekking tot de CAO’s algemeen bindend te verklaren, respectievelijk minimumlonen te eisen. Ik verlang van u, mijnheer de commissaris dat u uw verantwoordelijkheid op u neemt en dat u openlijk om de vereiste noodzakelijke verbeteringen in de wettelijke grondslagen verlangt. Hier gaat het bijvoorbeeld om artikel 50 en artikel 51 van de geconsolideerde versie van het Verdrag van Lissabon van 15 april, het verscherpen van de detacheringsrichtlijn, het toestaan van het stakingsrecht, ook van het grensoverschrijdende stakingsrecht. Ik wil er ook op wijzen dat de opheldering van politieke problemen niet simpelweg aan het EHJ kan worden overgelaten, maar dat dit zowel in de verantwoordelijkheid van de instellingen van de Europese Unie – de Raad, de Commissie, het Europese Parlement – als ook van de naties met hun wetgeving ligt.</p>
    </intervention>
    <intervention id="2-433" speaker_id="1263" name="Elmar Brok" is_mep="True" mode="spoken">
      <p sl="de">Mijnheer de Voorzitter, commissaris, dames en heren, het Verdrag van Lissabon zal een aanzienlijke verbetering voor de werknemers betekenen – mijnheer Wurtz, wat dit aangaat moet ik u weerspreken. We moeten het accepteren omdat het sociaal beleid overal een rol zal spelen. In de toekomst moet alles door de wetgever vanuit het gezichtspunt van het sociale beleid worden gecontroleerd, en die definitie van de sociale markteconomie is zoals ze in het Verdrag is gepland een aanmerkelijke vooruitgang</p>
      <p sl="de">Er is mededingingsvermogen nodig, er is meer productiviteit nodig – en dit moet met zekerheid in de geglobaliseerde wereldorde met vette letters worden geschreven – maar in alle drie zaken is op te merken dat het hier niet om mededinging in de geglobaliseerde wereldorde gaat, maar erom of binnen de Europese Unie op bepaalde gebieden in het kader van de gemeenschappelijke interne markt werk werd verricht.</p>
      <p sl="de">Daarom is het belangrijk dat wij nu niet over de arresten mopperen, maar duidelijk maken dat wij de wetgeving moeten overdenken. De detacheringsrichtlijn is uit het begin van de negentiger jaren. Zij is vandaag niet meer van toepassing. We moeten controleren wat er fout mee is. Ik weet het niet in detail. De partners in de CAO-onderhandelingen moeten controleren dat zij hun overeenkomsten in overeenstemming met de interne markt afsluiten. De nationale wetgeving moet hieraan worden aangepast. Dit alles moet door ons gecontroleerd worden. Tegelijkertijd mag dit niet tot afscherming en protectionisme leiden, omdat de mobiliteit moet worden gegarandeerd.</p>
      <p sl="de">Wanneer we het over de vier basisvrijheden hebben, dan bedoelen wij de vier basisvrijheden van de markt. Maar mijn definitie van de sociale markteconomie betekent dat de markt alleen binnen een door de wetgever aangegeven kader kan plaatsvinden, zodat wij een eerlijke verdeling van de weldaden van deze economische orde bereiken en ze niet aan het vrije krachtenspel van de markt overlaten. Wanneer dit gebeurt zal de markt zichzelf opvreten. Daarom is er een dergelijke algemene voorwaarde als de sociale markteconomie nodig.</p>
      <p sl="de">Mijnheer de Voorzitter, staat u mij tot slot toe om een citaat voor te lezen: “Niet de vrije markteconomie van het liberale vrijbuiterschap van een verleden periode, ook niet het vrije krachtenspel van de markt” – en soortgelijke zinsneden – “maar een sociaal verantwoordelijke markteconomie waar het individu weer op waarde wordt geschat, waar de waarde van de persoonlijkheid weer bovenaan staat en vervolgens ook een eerlijke vergoeding voor het verrichte werk oplevert; dat is een modern soort markteconomie”. Dit was een citaat van Ludwig Erhard, van wie men zeker niet kan zeggen dat hij tegen de markteconomie was.</p>
    </intervention>
    <intervention id="2-434" speaker_id="1407" name="Stephen Hughes" is_mep="True" mode="spoken">
      <p sl="en">Mijnheer de Voorzitter, laat mij zeggen hoezeer ik het eens ben met de heer Brok en hoezeer ik het oneens ben met de heer Bushill-Matthews, maar hierop wil ik over een moment nog terugkomen. Ik zou graag de commissaris voor de op 3 april goedgekeurde aanbeveling willen danken. Het is een belangrijke stap in de juiste richting. Ik geloof dat meer doeltreffende uitwisseling van en toegang tot informatie en de uitwisseling van beste praktijken zeker zullen helpen, maar het was een van deze vreemde samenlopen van omstandigheden dat de aanbeveling op dezelfde dag werd goedgekeurd waarop het Rüffert-oordeel bekend werd gemaakt. Ik denk dat met name de zaken Laval en Rüffert van ons eisen dat wij nu verder dan de aanbeveling gaan.</p>
      <p sl="en">Deze zaken scheppen de verwachting dat de economische vrijheden zo kunnen worden gelezen alsof zij de ondernemingen het recht verlenen om de nationale, sociale en werkgelegenheidswetten en praktijken te ontduiken en te omgaan. Naar het schijnt zijn de enige beschermingen de bepalingen van de detacheringsrichtlijn. Wanneer dat het geval is dan is het duidelijk dat wij de richtlijn moeten herzien. Met name moeten wij de reikwijdte van de collectieve overeenkomsten verduidelijken, om verplichte normen op te stellen, en voor collectieve handelingen om deze normen door te zetten.</p>
      <p sl="en">Ik denk dat wij een aantal zaken moeten ondernemen. Wij moeten ervoor zorgen dat de CAO’s van gastlanden meer bevatten dan alleen de minimumnormen. We moeten verplicht stellen wat tot nu toe voor de lidstaten alleen keuzemogelijkheden zijn, zoals bijvoorbeeld het toepassen van alle bindende CAO’s op gedetacheerde werknemers. Ik denk dat we ook een duidelijke tijdslimiet moeten hebben in de definitie van een gedetacheerde werknemer, zodat duidelijk wordt wanneer een gedetacheerde werknemer geen gedetacheerde werknemer meer is.</p>
      <p sl="en">Tot slot, voor nu, denk ik dat wij de wettelijke grondslag van de richtlijn moeten verbreden om hierin zowel de bewegingsvrijheid van de werknemers op te nemen als ook de vrijheid tot het verrichten van diensten. Dat was een voorstel dat in 1996 werd verworpen, maar ik hoop dat wij nu het belang ervan kunnen inzien.</p>
      <p sl="en">Het was het hof dat heeft gezegd dat het stakingrecht en het verenigingsrecht grondrechten zijn, maar minder gegrond dan de economische vrijheden. We moeten het de vakbonden vergeven dat ze denken dat ze plotseling op de Animal Farm leven. Wij zijn het de vakbonden schuldig dat wij voor het herstel van een juist evenwicht zorgen. Ik denk dat deze bescheiden veranderingen aan de detacheringsrichtlijn een begin zouden kunnen zijn.</p>
    </intervention>
    <intervention id="2-435" speaker_id="37676" name="Søren Bo Søndergaard" is_mep="True" mode="spoken">
      <p sl="da">Mijnheer de Voorzitter, toen wij in februari overleg pleegden over het Verdrag van Lissabon, hebben zowel mijn medeleden als ook ik voorgesteld dat het recht om collectieve arbeidsconflicten door te voeren binnen de bevoegdheid van de lidstaten valt. Jammer genoeg heeft de meerderheid van u hiertegen gestemd en daarom moet de volgende vraag worden gesteld: waarom heeft u dit gedaan? De enig logische verklaring en het logische gevolg is dat het grensoverschrijdende streven naar de grootst mogelijke winsten door werkgevers uiteindelijk de overhand zal krijgen boven het recht van de werknemers om zichzelf te verdedigen tegen sociale dumping. U zou hier natuurlijk aan kunnen geloven, maar houdt u dan op met het praten over een sociaal Europa.</p>
      <p sl="da">De werknemers in ieder land moeten het onvoorwaardelijke recht hebben om arbeidsconflicten door te voeren om ervoor te zorgen dat werknemers uit andere landen ten minste dezelfde lonen ontvangen dan zijzelf. Dit is geen discriminatie. Wij zijn niet van mening dat de werknemers uit andere landen lagere lonen zouden moeten krijgen dan werknemers die al in het land leven. We zijn tegen discriminatie en daarom moeten wij handelen. Het alternatief is sociale dumping. Dit is een neerwaardse spiraal. Daarom moeten wij onder gebruikmaking van elk noodzakelijk middel ten minste door een juridisch bindend protocol in het Verdrag van Lissabon het vrije en onbeperkte recht op het doorvoeren van arbeidsconflicten veiligstellen.</p>
    </intervention>
    <intervention id="2-436" speaker_id="28198" name="Jacques Toubon" is_mep="True" mode="spoken">
      <p sl="fr">Commissaris, het is waar dat wij uiterst teleurgesteld zijn om te zien hoe de vrijheid tot het verrichten van diensten in de rechtspraak wordt toegepast. Men zou kunnen denken dat bij sommige wetsuitleggingen het EHJ heeft gepoogd om de voorrang van de artikelen 43 en 49 boven alle andere denkbare handelingen te vestigen. Ik ben de manicheïstische analyses van deze precedentenrechtsbeslissingen echter beu, die zoals u weet in de allereerste plaats testgevallen zijn.</p>
      <p sl="fr">Ik geloof dat de vraag die wij ons moeten stellen moet luiden hoe wij het sociale acquis waarborgen. Duidelijker gezegd moeten wij twee vragen beantwoorden. Ten eerste aan welk loonniveau moeten de bedrijven volgens de nationale wetten van het werkland worden onderworpen? Ten tweede, in welke omvang kunnen wij de collectieve handelingen van vakbonden beperken die erop gericht zijn om de gelijke behandeling van nationale en gedetacheerde werknemers veilig te stellen?</p>
      <p sl="fr">Het antwoord op deze vragen ligt geloof ik niet in een verandering van de detacheringsrichtlijn. Ik ben zelfs van mening dat we een enorm risico zouden nemen wanneer wij dit zouden proberen. Omgekeerd vind ik het voorstel van de Confederatie van de Europese vakbonden voor een sociale clausule interessanter. Ik geloof dat, zoals de heer Brok heeft gezegd, het erom gaat om de verdragen toe te passen, zowel de oude en de nieuwe: artikel 3.3, artikel 6.1 en het Handvest van de Grondrechten dat nu materieel recht is.</p>
      <p sl="fr">We moeten ook het subsidiariteitsbeginsel ten uitvoer brengen bij al hetgeen het recht op werk, de rechten van de werknemers en met name het stakingsrecht aangaat.</p>
      <p sl="fr">In de nabije toekomst zal het Franse voorzitterschap de sociale agenda van stapel laten lopen. En aan u gericht, commissaris, zeg ik dat de Commissie verder moet gaan dan de verklaring die u hebt afgelegd, van de minimale administratieve aanbeveling naar een politiekere tekst die volledig rekening houdt met de onzekerheden die door de jurisprudentie worden veroorzaakt.</p>
    </intervention>
    <intervention id="2-437" speaker_id="1904" name="Karin Jöns" is_mep="True" mode="spoken">
      <p sl="de">Mijnheer de Voorzitter, commissaris, dames en heren, nauwere samenwerking tussen de nationale regeringen is natuurlijk juist en goed. Ik juich dit toe. Het is zelfs essentieel.</p>
      <p sl="de">Wanneer we echter werkelijk de wedloop naar het laagste minimumloon in Europa willen afwenden, dienen we meer te doen en u weet dat ook, commissaris. Na het Rüffert-oordeel is er naar mijn mening slechts een oplossing. We moeten de detacheringsrichtlijn verbeteren. Hier wordt ook wat van de Commissie gevergd.</p>
      <p sl="de">Wij moeten wetgevende consequenties uit dit arrest trekken omdat het de bedoeling van de detacheringsrichtlijn op zijn kop zet. De vrijheid tot het verrichten van diensten wordt hier hoger gesteld dan de bescherming van de werknemers. De minimumbescherming wordt zelfs tot maximumbescherming gemaakt. In mijn land, in Duitsland, zijn acht van de zestien deelstaten direct door dit arrest getroffen. Hier wilden de regionale regeringen nu juist voorbeeldig werken ten opzichte van loondumping.</p>
      <p sl="de">Zij wilden op de grondslag van de detacheringsrichtlijn en ook van de aanbestedingsrichtlijnen bij de gunning van openbare opdrachten voor het nakomen van bepaalde sociale criteria zorgen. Daarom hebben zij ook het criterium vastgelegd dat men aan de plaatselijke standaardlonen houdt, aangezien deze boven het minimumloon liggen.</p>
      <p sl="de">Ik vind de beslissing van het Hof van Justitie moeilijk te begrijpen. Wanneer we werkelijk sociale criteria willen – en ik denk dat wij allen dit willen – dan moet het mogelijk zijn om meer te bereiken dan een minimumloon. Het oordeel mag er niet toe leiden dat wij in toekomst alleen nog maar minimale normen voor gedetacheerde werknemers toe te laten. Dit is niet het sociale Europa dat mijn fractie wil hebben. Om aan de veilige kant te zijn moeten we ook de aanbestedingsrichtlijnen zorgvuldig onder de loep nemen.</p>
      <p sl="de">In Duitsland hebben de vanavond besproken arresten van het Europees Hof van Justitie onder de werknemers een tegenstroom teweeggebracht betreffende de instemming voor Europa. We zijn allen opgeroepen om hier het roer om te gooien.</p>
    </intervention>
    <intervention id="2-438" speaker_id="4337" name="Alejandro Cercas" is_mep="True" mode="spoken">
      <p sl="es">Mijnheer de Voorzitter, commissaris, wanneer we het hier met een minder belangrijk probleem van doen hadden dan zou ik begrijpen dat een eenvoudige aanbeveling dat het uitwisselen van goede praktijken en een doeltreffendere informatie ten inhoud heeft het probleem zou kunnen oplossen. Het probleem waarmee we hier te maken hebben, commissaris, is echter een zeer belangrijk probleem, en ik vind het jammer dat dit in uw toespraak niet ter sprake kwam.</p>
      <p sl="es">Het probleem is, commissaris, dat we op het moment een consequente rechtspraak van het Hof van Justitie hebben die vaststelt dat werknemers uit een land in een ander land mogen werken voor minder dan 50 procent van de bezoldiging, volgens een richtlijn die, het moet worden gezegd, eigenlijk was ontworpen om precies dit te voorkomen.</p>
      <p sl="es">Daarom hebben we, wanneer het mogelijk is dat we een wetgeving in kracht hebben die deze situatie toestaat, duidelijk een wezenlijk probleem dat niet alleen door het oplossen van problemen omtrent de informatie kan worden opgelost.</p>
      <p sl="es">Ten tweede, commissaris, bestaat er het probleem dat we verscheidene nationale praktijken met betrekking tot de loonvaststelling en de CAO’s buiten beschouwing hebben gelaten. Finland, Zweden en Duitsland zijn buiten beschouwing gelaten. Het gaat hier dus om een enorm probleem, niet alleen voor deze landen, maar voor geheel Europa, dat ziet hoe zijn nationale wetgeving wordt ondergraven, en dat Europa niet alleen niet in staat is om een betere bescherming van de arbeiders te waarborgen, maar ook nog inbreuk pleegt op de nationale beschermingsstelsels.</p>
      <p sl="es">Gezien deze situatie, commissaris, geloof ik dat we niet zo kunnen doen alsof onze neus bloedt. Ik geloof niet dat we aspirine kunnen voorschrijven, wanneer er eigenlijk een zware operatie nodig is, en ik denk dat het nodig is dat wij het evenwicht tussen de beginselen van de rechten van de werknemer en de rechten van de markt herstellen, omdat anders niet alleen het sociale Europa, maar geheel Europa deze kant op zal gaan.</p>
    </intervention>
    <intervention id="2-439" speaker_id="28394" name="Dariusz Rosati" is_mep="True" mode="spoken">
      <p sl="pl">Mijnheer de Voorzitter, commissaris, het doel van de detacheringsrichtlijn is voor de vrijheid tot het verrichten van diensten te zorgen terwijl het tezelfdertijd de rechten van de werknemer waarborgt. Mijns insziens is deze richtlijn zeer ten voordele van de Europese Unie geweest, en de kritiek die ik vandaag hier in dit Huis verneem is voor een zeer groot deel ongerechtvaardigd.</p>
      <p sl="pl">Ik zou er op willen wijzen dat in de zaak Rüffert waarover wij spreken de overtreding van de sociale normen en de loonvaststelling op een schandalig laag niveau van 46 procent niet als gevolg van gebreken in de detacheringsrichtlijn tot stand zijn gekomen, maar als gevolg van het niet tenuitvoerleggen van een deel van de desbetreffende Nedersaksische wetgeving op de in de detacheringsrichtlijn voorgeziene wijze. We hebben hier derhalve te maken met een probleem betreffende de tenuitvoerlegging in Duitsland, niet met gebreken in de detacheringsrichtlijn. We hebben een vergelijkbare situatie in de zaak Laval, waar Zweden op zijn beurt een situatie heeft waarin er niet zoals in de detacheringsrichtlijn voorzien een minimumloon is vastgelegd per wet of door een collectieve overeenkomst. Het is daarom mijn opvatting dat in eerste instantie de aanpassing van de nationale wetgeving aan de bepalingen van de huidige richtlijn de weg uit deze situatie is, alhoewel ik toegeef dat er vele zaken zijn die in de richtlijn nog zouden kunnen worden verbeterd, en hierbij geef ik mijn ondersteuning aan de mening van de Commissie.</p>
      <p sl="pl">Ik zou ook graag van de gelegenheid gebruik willen maken om over het concept van sociale dumping te spreken, dat hier zeer vaak werd aangevoerd. Ik wijs erop dat het concept van sociale dumping noch in het internationaal recht, noch in de economische theorie voorkomt. Het gaat hier puur om een propagandaterm. Men kan in een situatie waar gedetacheerde werknemers – Polen in Duitsland en Letten in Zweden – een bezoldiging krijgen die hoger is dan in hun eigen land, niet over dumping praten. Noch kan men over sociale dumping spreken in een situatie waar er geen bindende sociale of loonnormen voor alle landen zijn, en de reden dat zulke normen er niet zijn erin ligt dat het ontwikkelingsniveau van onze lidstaten verschillend is, en dat bovendien het beleid van land tot land verschilt.</p>
    </intervention>
    <intervention id="2-440" speaker_id="1337" name="Manuel Medina Ortega" is_mep="True" mode="spoken">
      <p sl="es">Mijnheer de Voorzitter, ik denk dat het duidelijk is dat het arrest van het Hof van Justitie de werkelijke grondslagen van de Europese Unie bedreigt. Het is duidelijk dat het Hof van Justitie het hoogste orgaan is voor uitleg van de wetgeving van de Europese Unie, en er is op het moment niemand die deze institutie zwakker wil maken. Echter bedreigd dit precedentenrecht, waarop de heer Cercas wees, het beginsel van de sociale cohesie. Voor veel mensen in Europa verliest een Europese Unie die niet een minimum aan sociale rechten waarborgt zijn bestaansrecht, en daarom brengen wij het bestaan van de Europese Unie in gevaar.</p>
      <p sl="es">Aangezien we niets tegen de oordelen van het Hof kunnen ondernemen en wij ons aan deze moeten onderwerpen, is het duidelijk de hoogste tijd voor de instellingen met wetgevende macht – de Commissie, het Parlement en de Raad – voor het aannemen van maatregelen om ervoor te zorgen dat dit precedentenrecht geen blijvend recht wordt, omdat het aan bepaalde wetsteksten gebonden precedentenrecht een recht is dat kan worden veranderd.</p>
      <p sl="es">Het schijnt dat het Hof zelf ons uitnodigt om deze wetswijziging door te voeren, en ik denk dat het nu in de verantwoordelijkheid van de Commissie ligt, in eerste instantie, maar ook van het Parlement en de Raad, om de wetsteksten te veranderen om te verhinderen dat dit precedentenrecht blijvend recht wordt.</p>
    </intervention>
    <intervention id="2-441" speaker_id="33987" name="Monica Maria Iacob-Ridzi" is_mep="True" mode="spoken">
      <p sl="ro">De wettelijke bepalingen waarover wij vandaag debatteren zouden het leven van meer dan één miljoen Europese burgers kunnen verbeteren die in een andere lidstaat als verrichter van diensten of gedetacheerde werknemers werken.</p>
      <p sl="ro">Met name de bepalingen van artikel 3 van de Richtlijn zijn niet volledig ten uitvoer gelegd in iedere lidstaat van de Europese Unie. De normen aangaande de gezondheid op het werk en de veiligheid, het maximum aantal werkuren en de minimum verlofperiode of moederschapsuitkeringen zijn niet ten uitvoer gelegd wanneer het om gedetacheerde werknemers gaat.</p>
      <p sl="ro">Bovendien moet het in het werkland voorgeziene minimumloon worden gegarandeerd. Evengoed zal deze laatste zaak ervoor zorgen dat zeer veel bedrijven hun toevlucht zullen nemen tot alternatieve arbeidsovereenkomsten die automatisch de betaling van lagere lonen verhinderen.</p>
      <p sl="ro">Daarnaast is het voor vele Europese bedrijven gangbare praktijk geworden om werknemers uit de nieuwe lidstaten in dienst te nemen en ze voor een periode die tot 24 maanden kan worden verlengd als gedetacheerde werknemers naar het buitenland te sturen, waarbij ze voordeel trekken uit de heersende verschillen met betrekking tot de betaling van bijdragen aan de sociale verzekeringen.</p>
      <p sl="ro">Aan het eind van mijn bijdrage wil ik nog zeggen dat dit soort sociale dumping door de tenuitvoerlegging van alle bepalingen van de detacheringsrichtlijn moet worden gestopt.</p>
    </intervention>
    <intervention id="2-442" speaker_id="23717" name="Genowefa Grabowska" is_mep="True" mode="spoken">
      <p sl="pl">Mijnheer de Voorzitter, we hebben in dit Huis veel opmerkingen te horen gekregen over en ook enkele critische evaluaties van arresten – arresten van het Europees Hof van Justitie. Ik zou tot kalmte willen oproepen.</p>
      <p sl="pl">De arresten van het Europees Hof van Justitie zijn per slot van rekening niet van politieke aard; ze vinden hun grondslag in een diepgravende analyse van de feitelijke stand van zaken en de wetgeving in de lidstaten. Dit is de rol van deze instelling, en laat ons die respecteren. Laat ons deze zaak kalm aanpakken. Laat ons niet slecht op deze arresten reageren wanneer we het niet met ze eens zijn en goed wanneer we ermee tevreden zijn. We mogen ons niet door zo’n soort à la carte rechtspraak laten leiden, dat is niet aanvaardbaar.</p>
      <p sl="pl">De tweede zaak waarop ik de aandacht wil richten is het volgende: laat ons niet toestaan dat er een confrontatie ontstaat tussen de werknemers in de oude en de nieuwe lidstaten. Het zou het ergste zijn wat er kan gebeuren wanneer vakbondsleden in de oude lidstaten de strijd aangaan met vakbondsleden uit de nieuwe lidstaten. We zijn van mening dat de justitie van de Europese Unie hieraan niet ten grondslag mag liggen. Hiervoor waarschuw ik ten zeerste.</p>
    </intervention>
    <intervention id="2-443" speaker_id="28116" name="Marian Harkin" is_mep="True" mode="spoken">
      <p sl="en">Mijnheer de Voorzitter, op het moment debatteren we in Ierland over de voors en tegens van het Verdrag van Lissabon en er zijn tegenstrijdige uitleggingen van de recente uitspraken van het Hof van Justitie en hun uitwerkingen op de bescherming van de werknemers en de rechten van de werknemer.</p>
      <p sl="en">Ofschoon ik weet dat er in de zaak Laval nog geen definitief vonnis is geveld, zou ik de commissaris willen vragen om kort zijn antwoord op deze situatie te schetsen en zijn opvattingen over de mate waarin de omzetting en tenuitvoerlegging van de detacheringsrichtlijn in Zweden in het bijzonder aan het arrest in de zaak Laval heeft bijgedragen.</p>
      <p sl="en">Een vorige spreker, de heer Andersson, deed een treffende opmerking toen hij zei dat wanneer een vrouw voor hetzelfde werk in hetzelfde land 46 procent betaald krijgt van hetgeen een man betaald krijgt, dat dit dan als discriminatie zou worden beschouwd. Toch schijnt dit door de rechtbanken gewettigd te worden wanneer het om werknemers uit verschillende landen gaat die hetzelfde werk in hetzelfde land doen. Nog eens, ik zou graag de toelichtingen van de commissaris willen horen over de mate waarin de omzetting en tenuitvoerlegging van de richtlijn van invloed waren op deze situatie.</p>
      <p sl="en">Ten slotte, ik heb zeer zorgvuldig geluisterd naar hetgeen de commissaris zei toen hij over het waarborgen van de rechten van de werknemers en over de bestrijding van sociale dumping sprak, maar ik ben niet volledig overtuigd dat zijn voorstellen en suggesties deze doelstelling zullen bereiken en ik kijk ernaar uit om betere voorstellen van de Commissie te horen.</p>
    </intervention>
    <intervention id="2-444" speaker_id="28584" name="Georgios Toussas" is_mep="True" mode="spoken">
      <p sl="el">Mijnheer de Voorzitter, de drie arresten van het Europees Hof van Justitie inzake de Viking Lines, Laval en Rüffert zijn op één enkele premisse gebaseerd. Deze premisse komt voort uit de vier vrijheden inzake kapitaalbewegingen die in het Verdrag van Maastricht zijn vastgelegd, de richtlijnen inzake de interne markt en inzake de detachering van werknemers, zoals bekrachtigd door de artikelen 43 en 49 van de herdoopte Europese Grondwet, waarom het bij het Verdrag van Lissabon gaat.</p>
      <p sl="el">De oordelen van het Europees Hof van Justitie zijn politiek en uiterst reactionair: grote concerns schrijven middeleeuwse arbeidsvoorwaarden voor om hun winsten te verhogen.</p>
      <p sl="el">Niet alleen worden het stakingsrecht en het recht op collectieve overeenkomsten in twijfel getrokken, maar er is ook een derde belangrijke factor die ik hieraan nog zou willen toevoegen. De internationale arbeidsovereenkomsten die door de Internationale Arbeidsorganisatie (IAO) werden ondertekend en geratificeerd worden in twijfel getrokken. Daarom moet gelijke betaling voor gelijk werk voor alle werknemers worden gewaarborgd.</p>
      <p sl="el">De arbeiders uit de landen die na 1 mei 2004 tot de EU zijn toegetreden zijn niemand iets schuldig. Zij moeten samen met de andere arbeiders van Europa strijden voor betere werkomstandigheden en betaling. Er moet gelijke betaling voor gelijk werk zijn.</p>
    </intervention>
    <intervention id="2-445" speaker_id="28275" name="Małgorzata Handzlik" is_mep="True" mode="spoken">
      <p sl="pl">Mijnheer de Voorzitter, de detachering van werknemers is onverbrekelijk verbonden met de vrijheid tot het verrichten van diensten. Met zijn beslissing ondersteunde het Hof van Justitie dit, mijns insziens, uiterst belangrijke beginsel van de gemeenschappelijke markt.</p>
      <p sl="pl">Ik zou echter mijn ontnuchtering tot uitdrukking willen brengen over het feit dat er op de markt van de Gemeenschap nog steeds verordeningen bestaan die niet in overeenstemming zijn met de detacheringsrichtlijn. Laat ons niet vergeten dat de richtlijn de doelstelling heeft om zowel werknemers als ook aannemers te helpen. De situaties waarin wezenlijke bepalingen van de richtlijn in de verschillende lidstaten verschillend worden uitgelegd zijn ontoelaatbaar. De werknemers zijn niet op de hoogte van hun rechten, en de lidstaten controleren niet of de bepalingen van de Richtlijn correct worden toegepast. De juiste tenuitvoerlegging en uitvoering van deze bepalingen is per slot van rekening wezenlijk voor het doeltreffende functioneren van de interne markt.</p>
      <p sl="pl">Daarom zijn alle maatregelen, of nu in de vorm van administratieve samenwerking of van aanwijzingen voor de juiste toepassing van de richtlijn, wezenlijke handelingen. Ik hoop echter dat het resultaat van zulke initiatieven een verbetering van de interpretatie van de bepalingen zal zijn, en niet nog meer klachten over niet bestaande sociale dumping.</p>
    </intervention>
    <intervention id="2-446" speaker_id="37200" name="Katrin Saks" is_mep="True" mode="spoken">
      <p sl="et">Mijnheer de Voorzitter, collega’s. Ook ik ben in principe een groot voorstander van gelijke behandeling, en ik kan eerlijk zeggen dat ik het soms erg moeilijk te begrijpen vind dat ik voor het werk dat ik in dit Huis verricht een lager salaris ontvang dan mijn collega’s uit het Westen (tien keer minder dan de Italianen). Ik begrijp echter dat het tijd zal vergen om de salarissen in Europa gelijk te maken.</p>
      <p sl="et">Vandaag blijft er hier bij mij een indruk hangen van grote schijnheiligheid. Vele mensen namen vandaag het woord en spraken namens de één miljoen gedetacheerde werknemers, vochten voor hun rechten. Maar laten we eerlijk wezen – de meeste sprekers vertegenwoordigden hier niet de één miljoen gedetacheerde werknemers, maar verdedigen in plaats daarvan hun eigen arbeidsmarkt. Vanwege deze omstandigheden ben ik er zeer verheugd over dat de Commissaris beloofd heeft om een commissie op te zetten die deze zaak zal onderzoeken. Door deze drie gevallen is hier een erg onredelijke indruk ontstaan. Het was echter noodzakelijk om over gebieden te rapporteren waar er sprake is van uitbuiting, waar er sprake is van sociale dumping, waar er sprake is van onzekerheid. Gelukkig was dit in geen van de drie zaken het geval.</p>
      <p sl="et">De bewegingsvrijheid van diensten is in ons aller belang. Ik wacht er al sinds drie weken op dat een loodgieter naar mijn flat in Brussel komt – de afvoerpijpen zijn verstopt. Ik kan u verzekeren dat de beroemde Poolse loodgieter ‘s nachts in mijn dromen rondspookt.</p>
    </intervention>
    <intervention id="2-447" speaker_id="photo_generic" name="Vladimír Špidla" is_mep="True" mode="spoken">
      <p sl="fr">lid van de Commissie . Mijnheer de Voorzitter, dames en heren, dank u voor al uw bijdragen. Het was zeer interessant ze te beluisteren. Ik ben van mening dat we hier vandaag een rijk en levendig debat hebben gevoerd. Ik heb ook kennis genomen van de verscheidene naar voren gebrachte meningen. Deze verschillen in uitleg en gezichtspunten hebben er bij mij toe geleid om dit thema behoedzaam te behandelen.</p>
      <p sl="fr">Het debat heeft ook de enorme complexiteit van het onderwerp blootgelegd en de moeilijke juridische kwesties die hieruit voortvloeien. De drie arresten van het Hof van Justitie zijn ieder specifiek. Het zou verkeerd zijn om hieruit algemene conclusies af te leiden. Het is allereerst aan de desbetreffende lidstaten om te onderzoeken wat ze in nationaal verband moeten doen om aan de oordelen van het Hof te voldoen. Ik zou ook willen instemmen met de constructieve door Zweden en Denemarken genomen aanpak om deze gehoorzaamheid teweeg te brengen.</p>
      <p sl="fr">Vandaag is echter duidelijk geworden dat het belangrijk is om een diepgaande discussie te voeren zodat we een passend antwoord kunnen geven op de opgeworpen problemen. Dit is op het moment precies een van de prioriteiten van de Commissie. We hebben in feite besloten om door te gaan met dit debat wanneer we de nieuwe Sociale Agenda aan het voorbereiden zijn. Deze Agenda, die ik komende Juni aan het College zal voorleggen zal natuurlijk de resultaten van een verstrekkende raadpleging bevatten die wij vanwege de nieuwe sociale realiteiten op gang hebben gebracht. Het borduurt ook verder op de Mededeling van de Commissie betreffende “Kansen, toegang en solidariteit: naar een nieuwe sociale visie voor het Europa van de 21ste eeuw”. Dit is een werkelijk gunstige gelegenheid om nieuwe oplossingen te bevorderen om een antwoord te geven op de uitdagingen waarmee zich de Europese maatschappijen geconfronteerd zien.</p>
      <p sl="fr">Tot deze uitdagingen behoren natuurlijk de demografische verandering en het toenemende tempo van de technologische vooruitgang, maar ook het sociaal effect van de globalisering. Door de verschillende mobiliteitsvormen van de werknemers en de stijgende migratie die waarschijnlijk onvermijdelijk krijgen we met nieuwe uitdagingen te maken waarop we antwoorden moeten vinden. Dit zijn de vraagstukken die we moeten aanpakken om ons Europese sociale model te bewaren en te versterken.</p>
      <p sl="fr">Ik ben ervan overtuigd dat de Sociale Agenda het juiste werktuig is om een op maat gemaakt eerste antwoord op de uitdaging van de mobiliteit voor te stellen om zo voor de bescherming van de werknemers te zorgen. Het debat dat het Europees Parlement in het kader van zijn eigen initiatiefverslag zal voeren, zal ook een stap in de juiste richting zijn. De Commissie is ook van plan om hierbij een actieve rol te spelen en om de discussies evenzeer te vergemakkelijken als het zoeken naar oplossingen.</p>
      <p sl="fr">Ik wil onbevooroordeeld werken, en daarbij hoge normen opleggen die in overeenstemming zijn met de sociale en economische realiteiten. Ik wil dat wij constructief en zeker voorwaarts gaan. De ingewikkeldheid van de sociale realiteiten maakt het moeilijker om kant en klare oplossingen te formuleren. We moeten meer tijd besteden aan het overleg over de Sociale Agenda. Wanneer we dit doen zal dit voor de werknemers van de gemeenschap een beschermendere en globalere aanpak opleveren.</p>
    </intervention>
    <intervention id="2-448" speaker_id="4346" name="De Voorzitter" is_mep="True" mode="spoken">
      <p sl="nl">De voordracht van de commissaris besluit het debat.</p>
      <p sl="nl">Ik moet toegeven dat, ook al is het niet karakteristiek voor het voorzitterschap om dit te zeggen, dat ik het debat behoorlijk verbijsterd sluit. Dit is waarschijnlijk omdat ik er gedurende dertig jaar van mijn leven voor heb gestreden om ervoor te zorgen dat een Spaanse werknemer in Zweden of Duitsland niet minder verdiend dan een Duitse of Zweedse werknemer, en omdat ik verder al twintig jaar ervoor heb gestreden dat een Poolse, Roemeense of Marokkaanse werknemer in Spanje niet minder verdiend dan een Spaanse werknemer.</p>
      <a text="(Applaus)"/>
      <p sl="nl">Schriftelijke verklaringen (Artikel 142)</p>
    </intervention>
    <intervention id="2-449" speaker_id="31123" name="Pedro Guerreiro" is_mep="True" mode="written">
      <p sl="pt">De recente uitspraken van het Hof van Justitie in de zaak Laval-Vaxholm case in Zweden, de zaak Viking Line in Finland en nu de zaak Rüffert in Duitsland dienen er zonder meer toe om de werkelijke doelstellingen en prioriteiten van deze Europese Unie te verduidelijken.</p>
      <p sl="pt">Om duidelijker te worden, het primaatschap van het beginsel van “vrijheid van vestiging”, zoals vastgelegd in de artikelen 43 en 46 van het Verdrag, die alle “beperkingen van de vrijheid van vestiging” verbiedt.</p>
      <p sl="pt">Het Hof van Justitie beschouwt de vrijheid van de werknemers en de hun vertegenwoordigende organen om hun rechten en belangen te verdedigen, en met name het respecteren van hetgeen men in de CAO-onderhandelingen was overeengekomen als een “beperking”, en daarom volgens de wetgeving van de Gemeenschap als “onwettig”.</p>
      <p sl="pt">Dit wettigt sociale dumping en aanvallen op de collectieve onderhandelingen en de CAO’s in de EU en bevordert de “concurrentie” tussen de werknemers, waarbij het arrest in de praktijk het overwicht van het “land van herkomst” beginsel vastlegt, dat wil zeggen: het betalen van lagere lonen en het naar beneden halen van de bescherming van de rechten van de werknemer in de contractuele betrekkingen met de werkgevers.</p>
      <p sl="pt">Deze uitspraken leggen de ware afkomst van de EU bloot en wie van zijn neoliberale beleid profiteert (en door wie de Unie wordt bestuurd), ze doen al de toespraken teniet over het veel geroemde “sociale Europa” en laten zien dat het beleid van de EU een belediging is van de door strijd behaalde rechten van de werknemers.</p>
    </intervention>
    <intervention id="2-450" speaker_id="28111" name="Mary Lou McDonald" is_mep="True" mode="written">
      <p sl="en">De wijze waarop de bestaande verdragen worden gebruikt om de rechten van de werknemers te ondergraven is een schandaal. Het Europees Hof van Justitie verklaarde dat zijn oordeel in de zaak Rüffert in overeenkomst is met de bepalingen van de bestaande Verdragen. Het Verdrag van Lissabon zal niets ter verbetering van deze situatie doen.</p>
      <p sl="en">De bescherming van kwetsbare werknemers in de gehele Europese Unie zou in de onderhandelingen over het Verdrag veilig moeten zijn gesteld. Dit is niet gebeurt. De richting waarin het Verdrag Europa wil leiden is een richting die het sociale model van Europa ondermijnt.</p>
      <p sl="en">In Ierland weten we sinds Irish Ferries en daarvoor dat de voorrang van de interne markt tot situaties leidt waar de rechten van de werknemers worden ondermijnd.</p>
      <p sl="en">Ik ondersteun de geest van de oproep van de Confederatie van Europese vakbonden dat er een clausule inzake sociale vooruitgang in het Verdrag moet worden opgenomen. Ik geloof dat de enige manier om de rechten van de werknemers in de toekomst veilig te stellen is om dit Verdrag te verwerpen en de lidstaten weer naar de onderhandelingstafel terug te sturen.</p>
      <p sl="en">Een nieuw Verdrag zou kunnen vastleggen dat de grondrechten, het stakingsrecht en het recht van de werknemers op het doorvoeren van arbeidsconflicten om hun werk- en leefomstandigheden boven de minimumnormen uit te verbeteren, voorrang zouden hebben boven de interne markt.</p>
    </intervention>
    <intervention id="2-451" speaker_id="2304" name="Esko Seppänen" is_mep="True" mode="written">
      <p sl="fi">Het Hof van Justitie van de Europese Gemeenschappen heeft drie uitspraken gedaan tegen de vakbondsbeweging, en daarom kunnen wij meer beslissingen van het Hof over gevallen van soortgelijke aard verwachten. De zaken waarom het gaat zijn Viking Line, Vaxholm (Laval) en Rüffert, En het Hof heeft bij hen allen de Verdragen vanuit één gezichtspunt geïnterpreteerd, dat wil zeggen de vrijheid van mededinging, waarbij het aan de wil van het Parlament voorbijging. Het voorstel om in het geval van gedetacheerde werknemers aan de werkvoorwaarden van het land van herkomst te voldoen, zoals in de “Bolkestein Richtlijn”, werd verworpen. Jammer genoeg heeft het Hof bij de beslissingen die het in deze individuele zaken heeft genomen de rol van wetgever op zich genomen en de uitleg van de wil van de werkelijke wetgever naast zich neergelegd, in dit geval de wil van het Europees Parlement. De Commissie mag de inbreuk die deze institutie op de bevoegdheid pleegt niet verdedigen.</p>
    </intervention>
  </section>
  <section id="creitem54" title="16. Beleid van China en de gevolgen ervan voor Afrika (debat)">
    <intervention id="2-453" speaker_id="4346" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0080/2008) van Ana Maria Gomes, namens de Commissie ontwikkelingssamenwerking, over het beleid van China en de gevolgen ervan voor Afrika (2007/2255(INI)).</p>
    </intervention>
    <intervention id="2-454" speaker_id="28306" name="Ana Maria Gomes" is_mep="True" mode="spoken" role="rapporteur">
      <p sl="pt">Mijnheer de Voorzitter, de ongebreidelde zoektocht van China naar olie, grondstoffen en nieuwe markten in Afrika roept zorgen op over het effect van de sterkere aanwezigheid van China op dat continent en op de respectievelijke vertakkingen van het Europees beleid. Europa kan niet uit angst met de vinger op China wijzen, noch kan het zich veroorloven om deel te nemen aan een beginselloze mededinging waarbij werkwijzen en methoden overboord gegooid worden die in het eigenbelang van Peking zijn. Zowel Europa als ook China hebben een verplichting om bij te dragen tot het bereiken van de millenniumdoelstellingen voor ontwikkeling: de vermindering van de armoede en conflictoplossing in Afrika. Beiden moeten erkennen dat alleen door de bevordering van duurzame ontwikkeling en goed bestuur hun eigen belangen en investeringen duurzaam zullen zijn en in Afrika als rechtmatig zullen worden beschouwd.</p>
      <p sl="pt">In dit verslag hebben wij gepoogd om de aanwezigheid van China in Afrika op een objectieve manier te analyseren, waarbij zowel de positieve als ook de negatieve kanten worden erkend. Op de grondslag van verscheidene specifieke aanbevelingen voor acties zijn er twee belangrijke politieke boodschappen: ten eerste moet de EU een gecoördineerd antwoord geven op de door het ogenschijnlijk onvoorwaardelijke beleid van China opgeworpen uitdagingen. Dit antwoord mag niet de Europese beginselen overboord werpen. De EU moet vasthouden aan zijn ontwikkelingssamenwerkingsbeleid, vooral met betrekking tot de voorwaarden inzake de rechten van de mens. Dit is omdat er zonder respect voor de rechten van de mens geen goed bestuur kan zijn, en zonder goed bestuur, en de rechtstaat die hiermee samengaat, zal er geen duurzame ontwikkeling in Afrika of een ander deel van de wereld plaatsvinden. Ten tweede moet Europa China betrekken in een overleg inzake hun respectievelijk Afrikabeleid, maar zo’n samenwerking kan natuurlijk niet boven de hoofden van de Afrikanen plaatsvinden. Deze trilaterale betrokkenheid vereist een gepaste ondersteuning van de rol die de Afrikaanse instellingen moeten spelen, zoals bijvoorbeeld de Afrikaanse Unie, NEPAD, andere regionale instellingen en regeringen en nationale parlementen. Om deze reden moet Europa zijn ondersteuning ter versterking van de Afrikaanse burgermaatschappij verhogen om de aansprakelijkheid bij de respectievelijke regeringen te bevorderen.</p>
      <p sl="pt">In dit verslag doen wij de aanbeveling dat de EU geen mogelijkheden voorbij mag laten gaan om openhartig met China te spreken, of over China in Afrika, vooral wanneer het erom gaat om privé of in het openbaar kritiek uit te oefenen. China wil als een verantwoordelijk handelend land in Afrika worden beschouwd, toch doet het vaak een beroep op de frase van non-interventie om onaanvaardbare handelingen te rechtvaardigen, zoals bijvoorbeeld de niet aflatende hulpvaardigheid ten opzichte van de Sudanese regering wat de uitzending van een gemengde strijdkracht van de VN en de Afrikaanse Unie blokkeert – die al lang geleden in Darfur had moeten zijn – of korter geleden de walgelijke wapenzending aan het regime van Mugabe aan boord van een schip dat er – terecht – in de buurlanden van Zimbabwe aan wordt gehinderd om te lossen. In werkelijkheid heeft alles wat China in Afrika doet een politiek effect, zij het in positieve of negatieve zin.</p>
      <p sl="pt">Voorts toont China dat het een pragmatische macht is die snel leert. Het is daarom wezenlijk dat Europa niet ophoudt met zijn pogingen om de boodschap aan Peking over te brengen dat er van een permanent lid van de veiligheidsraad van de VN, zoals China, in feite wordt verwacht dat het een bijdrage tot bevordering van de beginselen en doelstellingen van de VN levert.</p>
      <p sl="pt">In dit verslag doen wij het voorstel dat de EU China aanmoedigt om zijn bijdragen in de multilaterale donorvergaderingen op te voeren en specifieke internationaal aanvaarde criteria en richtsnoeren aan te nemen inzake de transparantie bij de hulp, de extractieve industrieën, goed bestuur, milieubescherming, rechten van de werknemers, enzovoorts, om er zo voor te zorgen dat het werkelijk bijdraagt aan een vermindering van de armoede, aan de millenniumdoelstellingen voor ontwikkeling en aan het bevorderen van vrede en veiligheid in Afrika.</p>
      <p sl="pt">Toch moet Europa ook zijn eigen handelen onder de loep nemen en uit zijn eigen fouten en tekortkomingen ten opzichte van Afrika leren. De lidstaten staan in de plicht om hun officiële beloftes inzake ontwikkelingshulp waar te maken, en het besnoeien van de hulp en op de doelen die moeten worden bereikt zal alleen de nadruk leggen op de verdiensten van China, wanneer het erom gaat om snelle financiering aan Afrika beschikbaar te stellen. Europa moet de doeltreffendheid van zijn hulp verbeteren en ervoor zorgen dat er meer samenhang tussen zijn verscheidene beleidsaspecten is, en dit houdt ook in dat we niet langer kunnen doen alsof onze neus bloedt bij de gepleegde misdaden door bepaalde onderdrukkende Afrikaanse regimes waarmee Europa verder zoals gebruikelijk handel drijft, volledig in tegenstelling met zijn verkondigde criteria en beginselen.</p>
      <p sl="pt">Tot slot, mijnheer de Voorzitter, zou ik aan de schaduwrapporteurs en andere collega’s mijn dank willen uitspreken voor hun uitstekende samenwerking. Hun amendementen hebben zeer sterk bijgedragen aan de verrijking van dit verslag. Ik hoop dat zo’n brede consensus morgen ook kan worden gevonden, te meer omdat er slechts zeer weinig amendementen zijn waarover we kunnen stemmen. Ik heb zelf slechts drie amendementen ingediend: bij twee gaat het om kleinere correcties en bij het derde gaat het om een herformulering van de houding van het Europees Parlement, een oproep tot het wettelijk bindend maken van de gedragscode van de EU inzake wapenuitvoer. Dit zou vermijden dat de huidige paragraaf 62 de in paragraaf 66 opgenomen oproep herhaalt.</p>
    </intervention>
    <intervention id="2-455" speaker_id="photo_generic" name="Louis Michel" is_mep="True" mode="spoken">
      <p sl="fr">lid van de Commissie . Mijnheer de Voorzitter, rapporteur, dames en heren, geachte leden van het Parlement, ik zou allereerst mevrouw Gomez willen feliciteren met haar uitstekende werk over dit gevoelige en moeilijke, ja zelfs controversiële onderwerp.</p>
      <p sl="fr">Ik ondersteun de talrijke aanbevelingen die u hebt gedaan betreffende het beleid dat de Europese Unie moet aannemen om de groeiende aanwezigheid van China in Afrika aan te pakken. De EU en China hebben eigenlijk een aantal gemeenschappelijke zaken in hun betrekkingen met Afrika. Ten eerste hebben ze beiden het enorme potentieel van Afrika beter – of in ieder geval eerder – herkend dan alle anderen.</p>
      <p sl="fr">De EU en China zijn dus twee van de belangrijkste handelspartners die in Afrika investeren, ze staan wat dit aangaat respectievelijk op de eerste en de derde plaats op de wereld. Natuurlijk roept dit om een veel sterkere samenwerking en misschien om gezamenlijke strategieën van China en Europa met betrekking tot Afrika en in overleg met Afrika. Ik deel uw mening over dit onderwerp.</p>
      <p sl="fr">Ik zou vandaag met u willen spreken over de onderwerpen die ik als veelbelovend beschouw, om met China en onze Afrikaanse partners een trilaterale samenwerking aan te gaan. Ik zou u ook graag mijn twijfels en vragen willen mededelen over andere onderwerpen. Ten slotte zou ik u graag willen vertellen wat ik van plan ben om na dit verslag te gaan doen.</p>
      <p sl="fr">Ten eerste leeft Afrika in het tijdperk van de wereldwijde economie en globalisering. Het bevestigt zijn status als internationale en mondiale partner, die handelingen onderneemt inzake belangrijke wereldwijde kwesties. Het heeft rondom de wereld een stevig netwerk van partnerschappen opgebouwd met een duidelijk engagement tot het herstel van betrekkingen. Om eerlijk te zijn dwingt het zijn partners nu om met elkaar in concurrentie te treden, misschien onbeholpen, maar terecht. Dit is een feit, en ik zou zelfs zo ver willen gaan om te zeggen dat het redelijk en legitiem is. Het betekent dat zijn partners in hun houding modern, vertrouwend en redelijk moeten zijn.</p>
      <p sl="fr">Ik geloof dat de EU en China erop voorbereid zijn om deze nieuwe aanpak ten uitvoer te leggen en dat zij dit zo willen doen, misschien om verschillende redenen, maar ze zijn er duidelijk op voorbereid. Wij zijn beiden belangrijke partners van Afrika. Ons Afrikaanse beleid is natuurlijk anders in het opzicht van beginselen en waarden, maar in principe is het mogelijk om talrijke gezamenlijke belangen en overeenkomstigheden vast te stellen. Zo zijn wij bijvoorbeeld al begonnen met een overleg over de vrede, de stabiliteit en een duurzame ontwikkeling in Afrika. Het is echter duidelijk dat wij daarbovenuit verder moeten gaan met de wezenlijke ondersteuning van onze Afrikaanse vrienden, die de aanstoot moeten leveren tot dit overleg. Dit is de verklaring voor de trilaterale aanpak die ik verleden jaar heb voorgesteld en die u naar het schijn deelt, met name in uw voorstel tot opbouw van een permanent platvorm.</p>
      <p sl="fr">In dit opzicht onderstreept u terecht het belang van gelijkheid en wederzijds respect dat het fundament van deze trilaterale partnerschap moet zijn. Ook wanneer het gevaar van een controverse in de lucht ligt, moet Europa begrijpen dat het in de huidige tijd niet per definitie verstandig is, en met een partner zoals China, om te pogen het heft in de hand te nemen door het unilateraal dicteren van onze voorwaarden. We moeten veralgemeningen vermijden en van wal steken met het overlegproces. Het is mijn overtuiging dat wanneer we van wal gestoken zijn met het overleg met China, dat we dan in staat zullen zijn om dit te gebruiken om onderwerpen als de rechtstaat, de democratie en het bestuur aan te spreken; met andere woorden, alles waarop de waarden van Europa en de inspiratie voor zijn beleid zijn gebouwd.</p>
      <p sl="fr">Ik ben het met u eens dat we een Europees beleid nodig hebben dat doeltreffender is en misschien een beetje vlotter, aangezien dit het grootste voordeel is dat de Chinezen ten opzichte van ons hebben. Het zou ook aantrekkelijker zijn; meer in harmonie met de prioriteiten van onze Afrikaanse partners. Om u slechts één voorbeeld te geven, als Europese instellingen zijn we werkelijk machteloos, wanneer het erom gaat om programma’s, hulp of maatregelen uit te voeren in alle situaties na een conflict. Neem bijvoorbeeld het geval Liberia. Dit is een land met een gekozen regering, met een president die een werkelijk programma heeft en verandering wil bereiken. Waar is het doeltreffende antwoord waarop dit land wacht dat hun laat zien dat vrede, stabiliteit en democratie de moeite waard zijn? Nergens! Dit doet elke dag weer zeer.</p>
      <p sl="fr">De modernisering van het beleid van Europa ten aanzien van Afrika is sinds mijn ambtaanvaarding mijn prioriteit geweest. Ik denk dat ik het gerust kan zeggen dat we al aanzienlijke vooruitgang hebben geboekt, vooral door de strategische partnerschappen die op de top van Lissabon werden bereikt, alhoewel er nog duidelijk een lange weg voor ons ligt. De strijd tegen de armoede blijft de belangrijkste doelstelling van ons ontwikkelingssamenwerkingsbeleid. Om dit te bereiken, moeten wij welvaart en economische groei scheppen. China beleeft deze groei nu elke dag, en de Afrikaanse landen zouden duidelijk van deze ervaring kunnen profiteren.</p>
      <p sl="fr">Natuurlijk moet elk soort economische groei gepaard gaan met een actief herverdelingsbeleid wanneer het doeltreffend wil zijn in zijn aanpak van de armoede. Zoals ik al zo vaak heb gezegd: groei is geen garant voor ontwikkeling. Herverdeling is de sleutel, en voor herverdeling is er een stabiele regering nodig. Herverdeling heeft ook een waakzame maatschappij nodig, een vrije pers, al deze zaken. Ik geloof dat de EU en China hier een werkelijke rol moeten spelen, ook wanneer dit een langdurig proces is dat aanzienlijke inspanningen van beide kanten zal vergen.</p>
      <p sl="fr">Ik zou het graag over een paar van mijn vragen willen hebben. Is het bijvoorbeeld werkelijk realistisch, is het constructief, is het handig, is het zelfs wenselijk om deze samenwerking te beginnen door erop aan te dringen dat China het beleid en de normen aanneemt zoals het door het CAP is vastgelegd? Ik heb er mijn twijfels over. Wanneer het functioneert, dan om zo beter, maar ik betwijfel het.</p>
      <p sl="fr">In ieder geval schijnen de Afrikanen er niet bijzonder aan te hangen dat de Chinezen deze weg bewandelen, omdat ze juist naar alternatieven voor de Europese ontwikkelingshulp aan het kijken zijn. De Chinese hulp wordt juist gewaardeerd omdat het sneller gaat dan bij de Europese hulp en het legt niet zoveel verplichtingen op die uiteindelijk de politieke speelruimte van Afrika beperken. Er ligt hier iets aan ten grondslag. Ergens is er misverstand ontstaan. De mensen zeggen vaak “jullie Europeanen, jullie leggen voorwaarden vast!” Dit is niet waar. Er zijn geen politieke voorwaarden verbonden aan de door ons aangeboden samenwerking of financiering. Aan de aard van de hulp en de wijze waarop het wordt gebruikt wel. Begrotingshulp zal bijvoorbeeld niet aangeboden worden wanneer er geen goed bestuur is, er zal geen begrotingshulp worden aangeboden aan landen waar conflicten aan de gang zijn. Dit hindert er ons echter niet aan om ontwikkelingsondersteuning of humanitaire hulp aan te bieden, zelfs wanneer we het niet eens zijn met de heersende regering of het regime.</p>
      <p sl="fr">Het fundamentele verschil, waarover verwarring heerst, ligt in het feit dat de Chinezen responsief te werk gaan, hun uitbetalingsproces functioneert veel sneller dan het onze, met al onze bureaucratie die al sinds bijna vier jaar de nagel aan mijn doodskist is. Dit is de werkelijkheid, dit is waarin de verwarring en het misverstand bestaan en ik ben van mening dat dit onderwerp aangesneden moest worden.</p>
      <p sl="fr">Klaarblijkelijk ben ik het met uw beoordeling eens. Het is belangrijk dat de Chinese hulp hand in hand gaat met de nationale prioriteiten en de nationale systemen van de Afrikanen, het liefst in verbinding met andere partners.</p>
      <p sl="fr">Hetzelfde kan vandaag worden gezegd. Het is voorbarig, misschien zelfs contraproductief om de dingen in deze richting de duwen, om er nog maar niet van te spreken dat het unilateraal wordt geprobeerd. Dit is een doel op lange termijn, maar voor heden kan ik slechts drie gebieden zien waarop wij onze samenwerking en ons overleg kunnen concentreren.</p>
      <p sl="fr">Één ervan is de schepping van een open en constructief overleg inzake Afrika tussen de EU, een oud donorland, en China. Het tweede is de behoefte tot uitwisseling van onze ervaringen in de ontwikkelingssamenwerking met China en Afrika zodat we samen verder kunnen gaan met de ontwikkelingsagenda. Zo heeft bijvoorbeeld China een reeks van fotovoltaïsche programma’s ontworpen. Het is duidelijk dat er op een continent als Afrika ruimte voor een trilaterale samenwerking is, en dit is er één voorbeeld van. Ik sprak hierover met de minister voor handelszaken nadat ik hem op een vergadering in Tonga had ontmoet, en hij stond zeer open ten opzichte van dit onderwerp. We zulllen het nog eens in Peking bespreken, aangezien ik direct hierna daarheen ga, zodat we deze onderwerpen daar nog eens zullen aankaarten.</p>
      <p sl="fr">Ten derde moeten wij onze verplichtingen in het kader van de Agenda van Parijs nakomen. Dit is een kwestie van regelgevende harmonisering en van arbeidsverdeling. In dit geval dring ik er bij het Parlement op aan om ons te helpen dat de lidstaten op woorden daden laten volgen. Iedere afzonderlijke minister voor ontwikkelingssamenwerking in Europa, zonder uitzondering, is van mening dat er een betere arbeidsverdeling moet komen, meer samenwerking om de cohesie veilig te stellen. Dat is niet onredelijk, maar wanneer we hen werkelijke strategieën tot werkverdeling voorstellen, krijgen we geen antwoord. Dit onderwerp moet worden aangesproken, omdat het hier om de waarheid gaat. U begrijpt dat mijn doelstelling niet slechts het binnenhalen van China in het CAP is. Ik wil verdergaan dan dit, en pogen een gemeenschappelijke basis te vinden met de verschillende Chinese exploitanten in Afrika, waaronder de regering, om zo de ontwikkeling in Afrika te stimuleren.</p>
      <p sl="fr">Wij Europeanen en de Chinezen moeten met de Afrikaanse Agenda beginnen en bijdrages leveren en onze respectievelijke voordelen bij elkaar leggen, zonder de waarden en beginselen op te offeren die in de laatste 50 jaar de stabiliteit, de vrede en de welvaart in Europa hebben gewaarborgd. Dit maakt mij niet tot een dromer of een dwaas, maar in feite tot het tegendeel. Het is belangrijk om te erkennen, zoals u doet, dat het engagement van China vragen oproept en soms zorgen, zelfs in Afrika. Ik maak mij soms ook zorgen over welke vorm de samenwerking met China zal aannemen, maar wat dan? Dit is precies de reden waarom ik zeg dat wij overleg moeten voeren. Het is duidelijk dat China zijn eigen economische, diplomatieke en strategische belangen in Afrika nastreeft. Europa heeft al veel te vaak de fout gemaakt dat het niet toegeeft dat het de neiging heeft om hetzelfde te doen, en zich liever achter argumenten verschuilt, die zo nu en dan in ieder geval ook uiterst schijnheilig zijn. Het zou veel beter zijn om toe te geven dat Afrika het potentieel heeft, dat het speciale verbindingen met Europa heeft en dat wij er een gezamenlijk belang bij hebben om deze verbindingen te ontdekken, te bouwen en te smeden. Ik geloof dat dit de win-win strategie is, omdat het de enige manier is waarop we de negatieve vergelijking van donor en begunstigde zullen oplossen, die altijd een gevoel van vernedering en achterdocht oproept en een afhankelijkheidsgevoel van de één van de ander – van de zwaksten van de sterksten.</p>
      <p sl="fr">Zoals ik al heb gezegd, ben ik overmorgen in Peking en, mevrouw Gomez, zal ik pogen om een proefballon op te steken met een positieve interpretatie van uw uitstekende verslag.</p>
    </intervention>
    <intervention id="2-456" speaker_id="4507" name="Bastiaan Belder" is_mep="True" mode="spoken">
      <p sl="nl">rapporteur voor advies van de Commissie buitenlandse zaken . − Voorzitter, als rapporteur voor advies van de Commissie buitenlandse zaken voor het doorwrochte verslag van collega Gomes, wil ik graag de volgende punten uit genoemd advies onderstrepen.</p>
      <p sl="nl">De Chinese autoriteiten dienen in hun relatie met Afrika de principes van democratie, goed bestuur en mensenrechten te respecteren. De Commissie buitenlandse zaken betreurt derhalve China’s puur pragmatische samenwerking met de repressieve regimes in Afrika.</p>
      <p sl="nl">De commerciële aanwezigheid van de Volksrepubliek op Afrikaanse bodem sorteert ecologische effecten waarmee China op een verantwoordelijke wijze moet omgaan. De reportages in de westerse pers geven immers ronduit alarmerende signalen af over roofbouw op de natuur, in het bijzonder in de Congodelta. En deze signalen gaan van olie-exploitatie en overbevissing tot ontbossing, nota bene in een officieel natuurreservaat.</p>
      <p sl="nl">De Commissie buitenlandse zaken betreurt evenzeer dat Peking een aantal Afrikaanse staten uitsluit van het strategisch partnerschap tussen China en Afrika, louter omwille van hun diplomatieke contacten met Taiwan. Deze Chinese opstelling is niet alleen in strijd met het eigen principe van niet-inmenging in de binnenlandse aangelegenheden van derde landen, maar staat evengoed op gespannen voet met de huidige toenadering tussen Taiwan en Peking.</p>
    </intervention>
    <intervention id="2-457" speaker_id="28112" name="Gay Mitchell" is_mep="True" mode="spoken">
      <p sl="en">namens de PPE-DE-Fractie. – Mijnheer de Voorzitter, China begon met de handel en de verandering in de tachtiger jaren, en het heeft 400 miljoen van zijn eigen bevolking uit de armoede gehaald, zoals het uitstekende verslag van mevrouw Gomes aanvoert. Welk ander deel van de wereld heeft in dit tijdsbestek 400 miljoen mensen uit de armoede gehaald? We moeten de werkelijkheid hier onder ogen zien. Dit is een van de onderwerpen waarover wij hier vanavond moeten debatteren.</p>
      <p sl="en">Veel andere delen van de wereld hebben met het vuur van de Chinese draak te maken gekregen. De economische oplevingen in vele Latijns-Amerikaanse en Afrikaanse landen zijn grotendeels naar onderen gekeldert vanwege de economische groei van China. De activiteiten van China, of het nu om investeringen, handel of hulp in Afrika gaat, zijn in de loop van de laatste jaren op fascinerende wijze gegroeid. De cijfers spreken voor zich. De waarde van de Chinese handel met Afrika is van 2 miljard USD in 1999 naar bijna 40 miljard USD in 2005 gestegen. Zoals de commissaris heeft gezegd, is China nu de op twee na belangrijkste handelspartner van Afrika.</p>
      <p sl="en">De betrokkenheid van China met Afrika schept veel mogelijkheden. Het blijft echter noodzakelijk dat wij een kritisch oog op de effecten van deze ontwikkeling houden. Het ontwikkelingspotentieel en de voorwaarden voor ontwikkeling zijn twee kanten van dezelfde medaille. Zonder het één is het onmogelijk om het ander te bereiken. Het is waar dat het ontwikkelingspotentieel in vele landen van Afrika in overvloed aanwezig is, maar corrupte Afrikaanse regeringen hebben sinds tientallen jaren met verachting op hun bevolkingen neergekeken, en deze mensen elke mogelijkheid tot ontwikkeling ontnomen. Het zijn de Afrikaanse politieke autoriteiten die beslissend zullen zijn of de betrokkenheid van China als een zegen of als een vloek moet worden gezien voor de gewone Afrikaanse man.</p>
      <p sl="en">Congo is een schoolvoorbeeld van een land waar een groot onwikkelingspotentieel aanwezig is. De opbrengst per hoofd van de bevolking ligt bij 714 USD per jaar. De Congolese bevolking heeft zwaar geleden. China heeft een handel met Congo afgesloten om acht ziekenhuizen, duizenden kilometers aan wegen en treinstations te bouwen, en als tegenprestatie krijgt China de dringend benodigde delfstoffen voor China. Maar wanneer dit tot functioneren kan worden gebracht, dan zal het niet slechts een win-win situatie zijn. Het kan een win-win-win situatie zijn omdat het de zaak van de millenniumdoelstellingen voor ontwikkeling naar voren kan brengen. Kunnen wij in Europa met China samenwerken om te pogen hetgeen er gebeurt te perfectioneren, om te pogen de situatie te verbeteren in plaats van openlijk af te keuren wat China doet of de tekortkomingen die China heeft op te sommen? Wanneer we met China en Afrika kunnen samenwerken om het goed bestuur te verbeteren, dan geloof ik dat wij hulp en handel en verbetering kunnen aanbieden.</p>
      <p sl="en">Ik geloof dat de commissaris het bij het juiste eind had: wanneer we willen dat China naar ons luistert, dan is een schreeuwerige diplomatie niet het juiste middel. Een groot deel van de Chinese aard is dat ze geen gezichtsverlies willen lijden. Diplomatie – stille diplomatie –biedt ons betere mogelijkheden om te bereiken wat we willen bereiken. Ik denk dat Europa met China moet samenwerken om beste praktijken te bevorderen bij hetgeen de eerste echte mogelijkheid is om iets voor Afrika te doen na jaren van erover praten en niets te doen. Wanneer China ons onder druk zet om te wedijveren om aan de millenniumdoelstellingen voor ontwikkeling te voldoen, des te beter. We hebben deze mededinging nodig; we hebben deze druk nodig.</p>
    </intervention>
    <intervention id="2-459" speaker_id="28392" name="Józef Pinior" is_mep="True" mode="spoken">
      <p sl="en">namens de PSE-Fractie. – Mevrouw de Voorzitter, allereerst wil ik mevrouw Gomes feliciteren met dit gewichtige, politiek zeer belangrijke verslag.</p>
      <p sl="en">China is in de huidige wereld een mondiale speler en wij zouden China graag als werkelijke partner van de Europese Unie bij het proces van de globalisering willen zien. China moet een belangrijke rol in de nieuwe wereldorde spelen en wij vinden de vreedzame rol van China in Afrika lovenswaardig.</p>
      <p sl="en">Tegelijkertijd moet China zijn verantwoordelijkheden op het gebied van de rechten van de mens en de ontwikkeling op zich nemen. Met name moet China van zijn invloed gebruik maken om zijn gemeenste vrienden aan de ketting te leggen, waaronder ook de regering van Sudan. Gelukkig genoeg is China opgehouden met het verzet tegen de inzet van de vredestroepen van de Verenigde Naties in Darfur en zendt zelfs een paar van zijn eigen militaire ingenieurs als onderdeel van de vredesmacht uit.</p>
      <p sl="en">Aan de negatieve kant staat dat China nog steeds wapens aan dictatoriale regimes in Afrika stuurt. Pas deze week hebben Zambia, Mozambique, Zuid-Afrika en Tanzania pogingen van een Chinees vaartuig verhinderd om een enorme lading van munitie, mortieren en andere dodelijke wapens aan president Mugabe in Zimbabwe te leveren. Deze wapens zouden in handen van het Mugabe regime een anti-democratische, zelfs dodelijke rol hebben kunnen spelen.</p>
      <p sl="en">In dit verslag roept het Europees Parlement China op om aan de kant van de Afrikaanse maatschappijen, de democratie en de rechten van de mens in Afrika te staan.</p>
    </intervention>
    <intervention id="2-460" speaker_id="28477" name="Fiona Hall" is_mep="True" mode="spoken">
      <p sl="en">namens de ALDE-Fractie. – Mevrouw de Voorzitter, ik zou mevrouw Gomes willen danken voor de enorme hoeveelheid werk die zij voor dit verslag heeft verricht en voor haar nauwe samenwerking met de collega’s.</p>
      <p sl="en">Het verslag is zeer breed opgezet, zodat ik mij slechts op een paar zaken zal concentreren. Ik juich met name de oproep van de Commissie toe om zo snel mogelijk met voorstellen op de proppen te komen om al het uit illegale bron afkomstige hout en soortgelijke houtproducten te verbannen van de markt van de EU. Dit is van wezenlijk belang om de sluikhandel van Chinese meubels die van illegaal gekapt Afrikaans hout zijn gemaakt een halt toe te roepen. Deze handel brengt niet alleen het Afrikaanse regenwoud in gevaar, maar berooft de Afrikaanse landen ook van de broodnodige belastinginkomsten. De Wereldbank schat dat de illegale houtkap de ontwikkelingslanden per jaar een inkomstenderving van 15 miljard USD oplevert.</p>
      <p sl="en">Ten tweede heeft de rapporteur mijn volledige ondersteuning voor haar oproep dat de EU een wettelijk bindend instrument aanneemt inzake de controle van wapenuitvoeren en voor het handhaven van zijn wapenembargo tegen China. Nadat het verslag werd geschreven waren er duidelijke bewijzen, zoals al door een aantal collega’s naar voren werd gebracht, dat China nog steeds wapens naar landen als Zimbabwe exporteert, die grove schendingen van de rechten van de mens plegen.</p>
      <p sl="en">Wat verdere handelskwesties aangaat, vind ik persoonlijk de benoeming van de economische partnerschapsovereenkomsten (EPO’s) in dit verslag zeer goed. De EPO’s zijn niet zonder betekenis, want wanneer ze flexibeler zouden zijn en ontwikkelingsvriendelijker, dan zouden ze als model voor de Chinees-Afrikaanse handel kunnen dienen. Zoals het nu gaat, loopt China de kans om Afrika weer terug in de “commodity trap ” te duwen.</p>
      <p sl="en">Ten slotte prijs ik het dat het verslag tot een multilateraal overleg tussen de EU, Afrika en China oproept. Dit is vooral belangrijk met betrekking tot de klimaatverandering.</p>
      <p sl="en">De commissaris noemde het fotovoltaïsche voorbeeld. Geen continent is kwetsbaarder ten opzichte van de wereldwijde opwarming dan Afrika, en de toekomst van miljoenen van Afrikanen kan ervan afhangen dat de EU China tot de post-Kyoto overeenkomst en het delen van hernieuwbare technologieën overhaalt.</p>
    </intervention>
    <intervention id="2-461" speaker_id="28358" name="Konrad Szymański" is_mep="True" mode="spoken">
      <p sl="pl">namens de UEN-Fractie. – Mevrouw de Voorzitter, het verslag van mevrouw Gomes presenteert alle belangrijke aspecten van de Chinese aanwezigheid in Afrika. Er is slechts een onnauwkeurigheid – de Chinese aanwezigheid in Afrika heeft in het geheel niets van doen met een ontwikkelingsbeleid, laat staan hulp. Het ontwikkelingsbeleid is hier niets anders dan een instrument tot tenuitvoerlegging van de twee algemene strategische doelstellingen van China.</p>
      <p sl="pl">De eerste doelstelling is het veilig stellen van de bevoorrading van grondstoffen onder inzet van een vrij meedogenloze diplomatie inzake grondstoffen. Het is de stijgende Chinese behoefte aan natuurlijke en energie opwekkende grondstoffen dat Sudan, Angola en de bezuiden de Sahara liggende landen van Afrika tot zulke belangrijke landen maakt.</p>
      <p sl="pl">Ten tweede en niet minder belangrijk, de doelstelling van de Chinese regering om de autoritaire pool van de wereld te stabiliseren als tegengewicht tegen de liberaal-democratische modellen van het Westen. Vandaar zelfs de schending van een VN-wapenhandelsembargo met Darfur, Liberia en Congo. Vandaar de politieke banden tussen Peking en Sudan, Tsjaad, Zimbabwe en Somalië.</p>
      <p sl="pl">De uitsluiting van ontwikkelingssamenwerking van landen die Taiwan erkennen is een verder teken voor het primaatschap van een particularistische strategie bij het ontwikkelingsbeleid.</p>
      <p sl="pl">Vandaag moeten we toegeven dat Europa machteloos hier tegenover staat. Natuurlijk kunnen wij de oproepen van de Commissaris volgen en de beginselen van de OESO ten aanzien van corruptie en overheidsfinanciën in de ton gooien, en daarna kunnen wij hetzelfde doen met andere internationale afspraken. Uiteindelijk kunnen we zelfs het Handvest van de Verenigde Naties in de ton gooien, maar in dat geval weten we niet meer waarop onze rol in de wereldpolitiek is gebaseerd, en op welke manier wij van andere spelers in de wereldpolitiek verschillen.</p>
    </intervention>
    <intervention id="2-462" speaker_id="28161" name="Margrete Auken" is_mep="True" mode="spoken">
      <p sl="da">namens de Verts/ALE-Fractie. – Mevrouw de Voorzitter, ik zou mevrouw Gomes voor het uitstekende en evenwichtige verslag willen danken en voor een uitstekende samenwerking. In de EU vinden we het normaal dat wij in het kader van handel en ontwikkeling in Afrika een leidende rol hebben. Door de groeiende investeringen van China zou dit echter snel kunnen veranderen. De aanwezigheid van de EU in Afrika loopt niet zonder problemen; de aanwezigheid van China dreigt zich echter in een zeer ongelukkige richting te ontwikkelen. De Chinese investeringen worden geleid door Chinas enorme behoefte aan grondstoffen en energie, zonder dat er een speciaal interesse voor de gezonde ontwikkeling van de maatschappij bestaat. In plaats daarvan zou China zich moeten richten op kwesties als het creëren van werkgelegenheid door toepasselijke investeringen, dat wil zeggen het moet ermee ophouden om zijn eigen arbeidskrachten hierheen te brengen en in plaats daarvan een productiesector en verwerking in situ ontwikkelen, dat wil zeggen in Afrika. Goed bestuur moet echter ook in het investeringsbeleid worden opgenomen. Tot nu toe heeft China zich geweigerd om deze aanpak aan te nemen en het maakt zich in het geheel geen zorgen of het nu corrupte en gewelddadige regimes ondersteunt of een bijdrage levert aan de onderdrukking van de burgerbevolking. China moet zich aan de democratische spelregels houden en de rechten van de mens respecteren in plaats van zich als een goedkoop alternatief aan te bieden.</p>
      <p sl="da">Per slot van rekening zouden de Chinezen zo veel voor de Afrikanen kunnen doen. Met uw permissie wil ik een van de belangrijkste problemen van Afrika, dat al werd genoemd, namelijk de bevolkingsontwikkeling, belichten. China heeft een bijzondere kennis en ervaring op dit gebied die van grote hulp zou kunnen zijn. Bovendien, dames en heren, stelt u zich voor dat China nu wapens koopt, zoals vele mensen vandaag al hebben aangesproken, wapens die naar Zimbabwe werden gezonden en nu in vele havensteden in landen als Mozambique en Zuid-Afrika niet worden toegelaten. China zou zich dan als een supermacht kunnen laten zien die naar anderen luistert en zijn verantwoordelijkheid op zich neemt de het vanwege zijn zetel in de veiligheidsraad van de VN heeft. Dit is zeker hetgeen het verslag aanmoedigt: dat tussen de EU, China en Afrika een goed overleg ten voordele van alle partijen kan worden opgezet.</p>
    </intervention>
    <intervention id="2-463" speaker_id="4383" name="Paul Marie Coûteaux" is_mep="True" mode="spoken">
      <p sl="fr">namens de IND/DEM Fractie . Mevrouw de Voorzitter, mijn gelukwensen aan mevrouw Gomes, maar ik zou ook een algemene vraag willen stellen. Ik zou graag de Chinese regering willen vragen wie zij eigenlijk voor het lapje wil houden. Goed, ik heb er een idee over: ik geloof dat zij iedereen voor het lapje wil houden. Zij heeft van de Europese Commissie de risee gemaakt, die naar mijn mening bij de kwestie van de textielquota uiterst naïef en inschikkelijk was. Zij maakt de regels van de internationale handel tot een aanfluiting – wanneer er nog regels zijn – indien zij telkens niet controleert of de door haar uitgevoerde waren volgens de in de importerende landen geldende kwaliteits- en veiligheidsnormen worden geproduceerd, vooral wanneer het om speelgoed gaat, wat een verder bewijs voor de absurditeit van de vrije handel is.</p>
      <p sl="fr">Zij maakt Frankrijk tot een mikpunt van spot door het organiseren van anti-Franse demonstraties in Parijs, omdat zij verontrust was over de Franse protesten betreffende de mishandeling van de bevolking van Tibet, dat het verder onderdrukt.</p>
      <p sl="fr">Zij maakt de hele wereld tot pispaal, omdat het weet dat de wereld door de markt wordt geleid en dat het naar de Chinese markt smacht. Daarom doet China waar het zin in heeft. De overheersing van China zal alsmaar vollediger worden, aangezien de Chinese regering het door politieke sluwheid heeft gered om Europa op een zijspoor te zetten, mijnheer Michel, en naar Afrika te komen om zo de macht bij onze belangrijkste artikelen over te nemen. Wie kan het haar kwalijk nemen? Het profiteert alleen van onze zwakte, en hier in het bijzonder van de domme en gevaarlijke terugtrekking van Europa, vooral van Frankrijk, van een continent dat in de 21e eeuw alsmaar belangrijker voor ons zal worden.</p>
    </intervention>
    <intervention id="2-464" speaker_id="28255" name="Andreas Mölzer" is_mep="True" mode="spoken">
      <p sl="de">Mevrouw de Voorzitter, door het voorbeeld van Afrika wordt duidelijk dat de veelgeprezen ontwikkelingssamenwerking in eerste instantie niet zo planbaar is als men dit graag zou willen. Al te vaak wordt het gebruikt om exporten uit de donorlanden te bevorderen en soms om dictatoren te ondersteunen of alleen door een schuldenbeleid nieuwe afhankelijkheden te scheppen.</p>
      <p sl="de">In deze context moeten de nieuwste ambities van China en India op het Afrikaanse continent vanuit Europees oogpunt met een uiterst kritische houding worden bejegend. Klaarblijkelijk proberen hier lagelonenlanden die de Europese economie zwaar beschadigen de hand te leggen op goedkope grondstoffen en nieuwe afzetgebieden te vinden. Dit soort van aanhoudend neo-kolonialisme – zoals ik het zou willen noemen – van Afrika door China en India zou met één klap alle inspanningen van het beleid van het Westen teniet doen. Het mag aan Peking of New Delhi niet worden toegestaan dat ze landen wier schulden pas geleden werden afgeschreven tot leningen aanmoedigen om nieuwe afhankelijkheden te creëren, alleen om de bevoorrading met grondstoffen veilig te stellen. Net zo goed kan het niet worden goedgekeurd dat Afrikaanse landen hun handen al te bereidwillig ophouden om ontwikkelingshulp te ontvangen, wanneer ze zelfs nog niet bereid zijn om hun eigen burgers terug te nemen wanneer ze als illegale immigranten door Frontex voor de kust van Europa worden opgepakt.</p>
      <p sl="de">Op grond van de machtsverhoudingen in de wereld zullen wij ons als Europeanen echter met zekerheid belachelijk maken, wanneer we pogen om op China druk uit te oefenen. China schrikt er ook niet voor terug om zaken te doen met regeringen die internationaal aan de kaak gesteld zijn, zoals bijvoorbeeld Sudan. Het schrikt er ook niet voor terug om wapens te leveren aan Zimbabwe. Voor een land waarin de rechten van de mens en democratie, milieubescherming en duurzaamheid op het moment nog steeds een zeer geringe waarde bezitten is zo’n aanpak waarschijnlijk ook niet volledig onlogisch.</p>
      <p sl="de">Ten aanzien van Afrika is er een beleid nodig dat stabiliteit, democratie en de rechten van de mens verlangt, maar dat ook – en dat is het belangrijkst – de Europese belangen in het oog houdt. De Europese Unie mag in Afrika niet oneindig veel geld uitgeven zonder dit met inhoudelijke en beleidsdoeleinden te verbinden. De gang van zaken tot dusver heeft ons een vacuum opgeleverd dat tot migratiegolven, schendingen van de rechten van de mens en grote armoede heeft geleid. De ambities van China en India zullen dit waarschijnlijk nog op de spits drijven, wanneer we niet een totale ommezwaai bereiken. Het kan niet aangaan dat wij Europeanen steeds alleen de humanitaire projecten financieren en de andere machten, zoals China en India de grote zaken doen.</p>
    </intervention>
    <intervention id="2-465" speaker_id="28219" name="Daniel Caspary" is_mep="True" mode="spoken">
      <p sl="de">Mevrouw de Voorzitter, dames en heren, wanneer ik over Afrika nadenk dan vraag ik mijzelf vaak af: is Afrika vanuit ons Europees gezichtspunt een enigszins vergeten continent of zien wij als Europeanen mogelijkheden in Afrika?</p>
      <p sl="de">Ik heb vaak de indruk dat wij Europeanen Afrika nog veel te vaak als een probleemgeval beschouwen en dat we niet de mogelijkheden herkennen. De Chinese aanpak ten opzicht van Afrika is geheel anders. Voor de Chinezen is Afrika bovenal een mogelijkheid en ze concentreren zich erop van deze mogelijkheid gebruik te maken. Ze hebben dit in de laatste jaren vrij onopgemerkt gedaan. Alleen in de laatste maanden stonden ze veel in de kijker, en daarmee streven zij een beleid van puur economisch belangen na.</p>
      <p sl="de">Kwesties als de rechten van de mens, de rechtsstaat en goed bestuur, die sommige van onze medeleden vandaag al hebben aangesproken, spelen op het moment geen rol voor de Chinezen in Afrika. Hun enige zorg is de investering in de infrastructuur van Afrika om zo een onbegrensde toegang tot de grondstofmarkten te verwerven. Het gaat erom in de groeiende behoefte aan grondstoffen van China te voorzien. Het gaat er met zekerheid niet om de Afrikaanse naties en de Afrikaanse mensen op hun weg naar een werkelijk duurzame economische ontwikkeling te helpen.</p>
      <p sl="de">Ik ben sterk van mening dat we meer nadruk moeten leggen op het verankeren van de Afrikaanse naties in de wereldeconomie zodat ze in staat zullen zijn om van de globalisering op de wereldmarkten te profiteren; met hun grondstoffen, met hun natuurlijke rijkdommen, met alles wat ze te bieden hebben, en niet unilateraal afhankelijk worden van Chinese monopolies. We moeten hier meer dan in het verleden in overleg treden met de Afrikanen, we moeten ook sterker dan in het verleden de concurrentie met de Chinezen aangaan en er werkelijk alles aan doen om de Afrikanen van goed bestuur en het voordeel van vrije markten te overtuigen.</p>
      <p sl="de">Alleen dan zal het ons ook lukken om de rechtsstaat, de democratie en de rechten van de mens in Afrika te bevorderen, en dan zal het ons lukken dat de Afrikaanse staten niet in de richting van China gaan; want van China – zoals we in de laatste weken zeer sterk beleven – zullen de Afrikanen zeker niet leren hoe democratie en sociale markteconomie functioneren.</p>
    </intervention>
    <intervention id="2-466" speaker_id="28427" name="Alessandro Battilocchio" is_mep="True" mode="spoken">
      <p sl="it">Mevrouw de Voorzitter, dames en heren, ten eerste wil ik de rapporteur Ana Gomes feliciteren met het uitstekende werk dat zij heeft verricht. De groeiende Chinese aanwezigheid in Afrika dwingt ons tot het aannemen van een Europese weg om zo goed mogelijk opgewassen te zijn tegen de mogelijkheden en uitdagingen die voor ons liggen.</p>
      <p sl="it">De Chinese bijdrage aan Afrika als hulpdonor is een goede zaak, maar ik zou graag even kort twee aspecten naar voren willen halen: het is voor ons Europeanen – gedeeltelijk op de grondslag van de beginselen en verplichtingen die in het Cotonou Verdrag zijn vastgelegd en algemener in het verlengde van het totale kader van ons ontwikkelingsbeleid – zorgwekkend dat China samen met de hulp jammer genoeg ook een aantal vreselijke binnenlandse praktijken exporteert, waaronder corruptie, slechte leningen, het gebrek aan respect voor de rechten van de werknemers, en een slechte inachtneming van milieukwesties.</p>
      <p sl="it">Een andere zaak die goed in de gaten moet worden gehouden is de nauwe betrekking tussen Peking en bepaalde totalitaire en onderdrukkende regimes in Afrika, zoals Sudan en Zimbabwe. In dit verband moet China de verantwoordelijkheden op zich nemen die het als permanent lid van de Veiligheidsraad van de Verenigde Naties heeft.</p>
    </intervention>
    <intervention id="2-467" speaker_id="28268" name="Danutė Budreikaitė" is_mep="True" mode="spoken">
      <p sl="lt">Mevrouw de Voorzitter, dames en heren, het beleid van China in Afrika is een bedreiging voor de harmonieuze ontwikkeling van de Afrikaanse landen. De werkomstandigheden bij Chinese bedrijven die in Afrika werken staan gelijk aan slavernij. China gaat door met het aanbieden van politieke en financiële hulp aan Afrikaanse dictatoren en is de militaire samenwerking met Afrikaanse regimes aan het opvoeren. Sudan en Zimbabwe zijn de grootste importeurs van wapens uit China. China biedt de Afrikaanse landen enorme leningen zonder transparantievoorwaarden aan, waardoor het de al wijdverspreide corruptie binnen de aan de macht zijnde groepen in de Afrikaanse landen nog aanmoedigt. De illegale export door China van Afrikaans hout en ivoor heeft een rampzalig effect op het milieu van Afrika. In zo’n situatie bereikt het ontwikkelingssamenwerkingsbeleid zijn doelstellingen niet. Daarom zou ik er bij de EU op willen aandringen om ervoor te zorgen dat China het respecteren van de rechten van de mens en het goed bestuur niet zal negeren wanneer het investeringen doet en dat alle wapenhandel met Afrikaanse landen waar oorlogen of militaire conflicten plaatsvinden of op handen zijn moet worden gestopt. Totdat China bereid is om met de wapenhandel te stoppen, moet de EU een wapenembargo aan het land opleggen. Er is nog een zaak waarop de nadruk moet worden gelegd, en hier gaat het er hoofdzakelijk om dat de lidstaten van de EU gezien het beleid van China in Afrika hun meningsverschillen moeten bijleggen. Een fris herzien beleid van de EU zou Afrika in staat stellen om zijn natuurlijke en menselijke rijkdommen op een wederzijds voordelige manier te gebruiken en verder te gaan met de ontwikkeling van zijn economische en politieke onafhankelijkheid.</p>
    </intervention>
    <intervention id="2-468" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">Mevrouw de Voorzitter, commissaris, het verslag van mevrouw Gomes is in feite een uitgebreide les over het onderwerp van zeer ingewikkelde trilaterale verbindingen tussen de Afrikaanse staten en China, met bijzondere aandacht voor de belangen van de EU. Verder hebben we nog te maken met de rol die andere organisaties, zoals de Wereldbank, in de ontwikkeling van Afrika spelen.</p>
      <p sl="pl">Er bestaat geen twijfel over dat de rol die China in de ontwikkeling van de Afrikaanse staten speelt, die van jaar tot jaar groeit, in een positief daglicht moet worden gezien, ondanks de voorbehouden betreffende de prioriteit van de handelingen. Wij moeten er zelf een antwoord op vinden of commerciële investeringen belangrijker zijn dan humanitaire hulp. Voor arme Afrikaanse staten is iedere hulp belangrijk, zoals water belangrijk is, en ook de bestrijding van ziektes, het onderwijs, de bouw van infrastructuur en vrede. Er kan slechts één slotsom zijn: we moeten samenwerken om de beste werkwijzen voor een duurzame, maar versnelde en blijvende ontwikkeling van deze staten te ontwikkelen.</p>
    </intervention>
    <intervention id="2-469" speaker_id="4507" name="Bastiaan Belder" is_mep="True" mode="spoken">
      <p sl="nl">Voorzitter, in paragraaf 65 van haar grondige verslag roept collega Gomes de Europese Unie en China op geen wapenhandel te drijven met Afrikaanse regeringen die zich schuldig maken aan schendingen van mensenrechten, in conflicten zijn verwikkeld, of balanceren op de rand van oorlog. Ik ben het daarin volledig eens met de rapporteur. Dat geldt ook voor de concrete voorbeelden die ze noemt. En in het rijtje Afrikaanse staten springt het Zimbabwe van Mugabe er deze dagen zeker uit.</p>
      <p sl="nl">Eind vorige week berichtte de westerse pers over een omvangrijke Chinese wapenleverantie aan het Mugabe-bewind via Zuid-Afrika, alsof de binnenlandse spanningen in Zimbabwe al niet hoog genoeg zijn opgelopen door alle presidentiële stembusmachinaties. Als we naar China reizen, is het alsof ik thuiskom, sprak president Mugabe tijdens zijn laatste bezoek aan Peking, zo’n anderhalf jaar geleden. Wanneer distantieert het Chinese leiderschap zich werkelijk van deze en andere Afrikaanse “huisvrienden”? Commissaris, ik verwacht dat u deze dringende vraag in Peking stelt. Het verslag van mevrouw Gomes geeft hier ook alle aanleiding toe.</p>
    </intervention>
    <intervention id="2-470" speaker_id="28300" name="Zbigniew Zaleski" is_mep="True" mode="spoken">
      <p sl="fr">Commissaris, na al hetgeen u heeft gezegd, laat ons de aanwezigheid van China in Afrika onder de loep nemen. Daarom zal ik in het Pools verdergaan.</p>
      <p sl="pl">Mevrouw de Voorzitter, commissaris, aan het begin van de vorige eeuw kwamen Chinese onderdanen als exotische bedienden naar Engelse en Franse huizen. In de vijftiger en zestiger jaren waren het de Chinese producten: pennen en verscheidene schoolproducten; en nu zijn de Chinezen te voorschijn gekomen als een sterke economische en politieke macht.</p>
      <p sl="pl">Zoals u zegt, heeft iedereen het recht om op het economisch en politiek toneel te handelen en niemand zal ze ervan afhouden, maar de Chinezen hebben hun inspanningen samengevoegd en gaan met een zeker plan te werk om hun doel te bereiken; maar wat zijn de doelen die ze nastreven? Onbesmet van de vlekken van het kolonialisme en ook niet als kolonialist gebrandmerkt kunnen ze en zullen ze de natuurlijke rijkdommen van Afrika uitbuiten. Ik zeg het zo grof voor de mond weg – uitbuiten. Verder, wat nog erger is, kunnen ze en zijn ze al bezig met het exporteren van hun totalitaire sociaal-politieke model, en Afrika moet hiertegen worden beschermd. Afrika moet hiervoor worden gered.</p>
      <p sl="pl">Europa is vanuit zijn koloniale verleden traditioneel gekoppeld aan hetgeen zo aardig “samenwerking” wordt genoemd. Zowel vanuit een humanistisch perspectief en ook vanwege een schuldgevoel, moeten wij in elk opzicht een constructieve bijdrage aan Afrika leveren. We zijn hiermee bezig, maar de Chinezen zetten ons onder druk. In vergelijking met deze supermacht, zou de EU ook het vertrouwen van Afrika moeten winnen en tegelijkertijd zijn bereidwilligheid tonen om bij te dragen aan de ontwikkeling van dit grote continent dat zo dicht bij ons ligt.</p>
      <p sl="pl">Commissaris, ons staat een enorme uitdaging te wachten.</p>
    </intervention>
    <intervention id="2-472" speaker_id="28230" name="Vural Öger" is_mep="True" mode="spoken">
      <p sl="de">Mevrouw de Voorzitter, het herleefde interesse in Afrika van overal in de wereld wordt vergezeld door een verandering van perspectief. Heden is Afrika meer dan slechts een continent van armoede. In sommige Afrikaanse landen zijn er groeicijfers van tot aan 10 procent.</p>
      <p sl="de">Nu tot de kern van de zaak: wat zoekt China in Afrika? Zijn belangrijkste beweegreden om zich daar te engageren zijn de energiebronnen. In de strijd om toegang tot grondstoffen trekt het op waarden gebaseerde beleid van het Westen steeds vaker het kortere strootje. De meest belangrijke beweegreden van Europa is de duurzame ontwikkeling van Afrika.</p>
      <p sl="de">Een gezamenlijk EU-Chinees plan voor Afrika zou in theorie ideaal zijn. We mogen hier niet beweren dat wij de aan de goede kant staan, omdat de landen van Afrika de EU net zo zeer wantrouwen als China. De EU heeft noch voor China, noch voor Afrika oplossingen te bieden. In ieder geval moet de EU ermee doorgaan engagement met voorwaarden te verbinden. Tezelfdertijd moet de EU in veel sterkere mate dan tot nu toe de regeringen, de instellingen en de burgermaatschappij bevorderen. Het overleg met Afrika is noodzakelijk, maar men mag wantoestanden niet door de vingers zien. In dit opzicht kan ik het verslag van mevrouw Gomes slechts ondersteunen.</p>
    </intervention>
    <intervention id="2-473" speaker_id="39713" name="Renate Weber" is_mep="True" mode="spoken">
      <p sl="nl">Mevrouw de Voorzitter, ik feliciteer mijn collega mevrouw Ana Gomes met haar werk en haar uitvoerige en realistische oordelen. Zoals het verslag laat zijn, is China al een belangrijke economische en politieke partner voor Afrika. Ten aanzien van de ontwikkeling van Afrika geloof ik dat er op dit continent zoveel werk te doen is dat China als nieuwe speler van harte welkom is om hieraan deel te nemen.</p>
      <p sl="nl">Ik ben er echter zeer bang voor dat China in plaats van zijn ondersteuning in opbouwende ondernemingen – gezondheid, onderwijs, vermindering van armoede en infrastructuur – te kanaliseren, zich verder zal bezighouden met het voeding geven aan de tragedies van het continent, en dit zal doen door wapenhandel en het ondermijnen van alle stappen die Afrikaanse landen in richting van de democratie, goed bestuur en het respecteren van de mensenrechten zullen nemen. Het Chinese schip dat wapens voor Zimbabwe geladen heeft roept twijfels op over de werkelijke betrokkenheid van China tot het bijdragen aan de vrede en veiligheid in Afrika.</p>
      <p sl="nl">Veel Afrikaanse landen juichen hun samenwerking met China toe, aangezien er geen politieke voorwaarden met de economische voordelen zijn verbonden, maar de EU moet verdergaan met het sterke bepleiten aan zowel China en de Afrikaanse landen van het opbouwen van instellingen, de vooruitgang met betrekking tot de rechten van de mens en transparantere regels ten opzichte van de uitbuiting van natuurlijke rijkdommen. Recente onderzoeken hebben aangetoond dat zelfs in de gevallen waar in de laatste jaren de regeringen zijn begonnen met het tonen van meer openheid over waaraan het overheidsgeld en de middelen worden besteed, dat deze landen terug zijn gegaan naar een minder transparante administratie. De EU heeft de plicht om China te helpen om een vertrouwenswaardige partner te worden in de ontwikkelingssamenwerking.</p>
    </intervention>
    <intervention id="2-474" speaker_id="28375" name="Jan Tadeusz Masiel" is_mep="True" mode="spoken">
      <p sl="pl">Mevrouw de Voorzitter, commissaris, ondanks de roerige handel tussen China en de Afrikaanse landen, en zelfs ondanks het feit dat China pas geleden een netto donor ten aanzien van Afrika is geworden, is het nog steeds Europa en niet China waarvoor de Afrikaanse emigranten kiezen, ondanks ons koloniale verleden. Dit is het beste bewijs voor de voorkeur van de Afrikanen voor onze waarden, zoals bijvoorbeeld het respecteren van de rechten van de mens en de zorg voor een duurzame ontwikkeling die een waarborg is voor een betere toekomst.</p>
      <p sl="pl">Dit geeft de Europese Unie het morele recht, maar ook een plicht, om het Chinese beleid vis-à-vis Afrika te onderzoeken, aangezien, zoals de rapporteur terecht benadrukt, China het proces van duurzame ontwikkeling in Afrika aanzienlijk zou kunnen versnellen, maar er net zo goed schade aan zou kunnen berokkenen. Met het oog hierop is het idee van het plegen van trilaterale gesprekken tussen de Europese Unie, de lidstaten van de Afrikaanse Unie en China het waard om te worden ondersteund.</p>
    </intervention>
    <intervention id="2-475" speaker_id="28352" name="Zuzana Roithová" is_mep="True" mode="spoken">
      <p sl="cs">Bij de verbinding tussen China en Afrika gaat het niet alleen om militaire samenwerking, strategisch belangrijke grondstoffen, investeringen op grote schaal en de schepping van een enorme markt voor Chinese producten; het gaat ook om het opbouwen van infrastructuur. Sinds 2000 is de omvang van de handel vijf keer zo groot geworden en zal binnenkort 100 miljard USD bereiken, ook wanneer de Westelijke handel op het moment nog steeds verantwoordelijk is voor bijna twee derde van de Afrikaanse handelsinkomsten. Het Chinese beleid is gebaseerd op het concept van “non-interventie” en relatief economisch voordeel. Dit betekent het exporteren van goedkope goederen en wapens in ruil voor grondstoffen. Investeringen en langetermijncontracten vertegenwoordigen bestanddelen van een weloverwogen Chinese langetermijnstrategie die geen medelijden met Afrika heeft.</p>
      <p sl="cs">De invloed van China op de Afrikaanse landen is een gevaarlijk voorbeeld van een totalitair model, en van een corrupt marktmodel, verstoken van elk respect voor het individu of voor de rechten van de mens, of van ieder respect voor het milieu. De Chinese honger naar grondstoffen in ruil voor onvoorwaardelijke wapenleveringen aan Afrika wordt een alsmaar groter wordend obstakel bij het bereiken van de millenniumdoelstellingen voor ontwikkeling. We moeten China dwingen om zijn deel van de verantwoordelijkheid voor het ontwikkelingsbeleid, de vermindering van de armoede en duurzame groei op zich te nemen. China is per slot van rekening een permanent lid van de veiligheidsraad van de VN en heeft in deze functie een verantwoordelijkheid voor de ontwikkelingen in Afrika.</p>
      <p sl="cs">Ik veroordeel de Chinese ondersteuning van het Sudanese regime. Ik ondersteun het overleg met China over het harmoniseren van het beleid in Afrika met het oog op de vermindering van de armoede, maar ik houd mijn hart niet vast. We mogen echter niet opgeven. We moeten een eind maken aan de plundering van grondstoffen en Afrika helpen om economisch onafhankelijk te worden. We moeten vasthouden aan onze handelsbeleidsstrategie die op het respect voor de rechten van de mens en milieubescherming is gebaseerd. Ik smeek tot God dat we dit bereiken.</p>
    </intervention>
    <intervention id="2-476" speaker_id="37200" name="Katrin Saks" is_mep="True" mode="spoken">
      <p sl="et">Ten eerste zou ik Ana Gomes voor haar verslag willen danken. Voor mij hangt de hoofdzakelijke boodschap niet alleen met het gedrag van China samen, maar ook met de voortdurende tekortkomingen in het gemeenschappelijk buitenlands beleid van de Europese Unie. We zijn het er allemaal duidelijk over eens dat een gemeenschappelijk standpunt van de Europese Unie in deze zeer toe te juichen zou zijn.</p>
      <p sl="et">Ik zou de aandacht op een paar onderwerpen willen richten. Ten eerste de mondiale aanpak: we moeten de samenwerking tussen China en Afrika uit een mondiaal perspectief zien, niet van het gezichtspunt dat Afrika traditioneel uitsluitend binnen de Europese invloedssfeer lag. Ten tweede moeten wij de nadruk leggen op de verantwoordelijkheid: China moet de groeiende verantwoordelijkheid erkennen die uit dit soort strategische partnerschappen voortvloeien.</p>
      <p sl="et">En nog een laatste opmerking: punt 13 van de AFET-overwegingen.</p>
      <p sl="et">Ten eerste geloof ik niet dat ons beleid in overeenstemming met het beleid van de Volksrepubliek China moet worden gebracht, en ik ben er nog minder van overtuigd dat de Chinezen ook maar zullen beginnen met het in overweging nemen van onze aanbevelingen in vertellende stijl.</p>
    </intervention>
    <intervention id="2-479" speaker_id="38420" name="Cristian Silviu Buşoi" is_mep="True" mode="spoken">
      <p sl="ro">De waarde van de handel tussen China en Afrika steeg van 2 miljard euro in 1999 tot ongeveer 39,7 miljard euro in 2005, China is heden de op twee na belangrijkste partner wanneer het om de handel gaat.</p>
      <p sl="ro">Dit bewijst zeer duidelijk het hoe belangrijk Afrika in de wereldwijde belangen van China is.</p>
      <p sl="ro">De resolutie bevat een paar zeer belangrijke conclusies, die het waard zijn dat er nog eens de nadruk op wordt gelegd. We moet zeer duidelijk kenbaar maken dat onze verwachtingen aan de Chinese betrokkenheid in Afrika zijn dat het niet alleen van betrekking is op naties die van belang zijn uit het oogpunt van het energiebeleid.</p>
      <p sl="ro">We moeten China ook aanmoedigen om onvoorwaardelijke hulp aan Afrikaanse partners te geven en dat de met de internationale ondersteuningen of leningen verbonden economische voorwaarden geen negatieve invloed op de doelstelling van duurzame ontwikkeling mogen hebben.</p>
      <p sl="ro">Het is voor ons belangrijker om te zien wat wij onder deze omstandigheden zullen doen en wat de Europese Unie zal doen. Ik ben het met commissaris Louis Michel eens die zei dat de Europese Unie jammer genoeg geen voordeel behaalt uit zijn unieke positie ten opzichte van Afrika.</p>
      <p sl="ro">De Europese Unie moet een groter deel van zijn jaarlijkse begroting in richting van de financiële ondersteuning van infrastructuurprojecten sturen die in staat zijn om directe buitenlandse investeringen naar zich toe te trekken.</p>
      <p sl="ro">Tot slot, een grotere Europese aanwezigheid in Afrika moet dit voornemen in de realiteit omzetten.</p>
    </intervention>
    <intervention id="2-480" speaker_id="38724" name="Colm Burke" is_mep="True" mode="spoken">
      <p sl="nl">Mevrouw de Voorzitter, China is er in de laatste tien jaren mee begonnen om zijn diplomatieke en economische verbindingen met Afrika wezenlijk te aan te halen, grotendeels vanwege een behoefte aan grondstoffen. De Chinese handel met dit continent is sinds 2001 verviervoudigd, waarbij het gevecht om de grondstoffen ook negatieve uitwerkingen heeft en de corrupte en onderdrukkende elites in Afrika handhaaft. Een voorbeeld van zo’n regime is Sudan, waar CNPC – een Chinese oliemaatschappij in staatsbezit – ongeveer zestig tot zeventig procent van de Sudanese olieproductie controleert, terwijl Sudan ook een van de grootste ontvangers van Chinese wapens is.</p>
      <p sl="nl">Politieke voorwaarden ten aanzien van het bestuur, de democratie en de rechten van de mens worden zeer vaak niet verbonden aan de handelingen van China met Afrika. China heeft zelf thuis ernstige problemen betreffende het goed bestuur, het respecteren van de rechten van de mens en de algemene arbeidnormen. Dit land schijnt niet in de positie te verkeren om zijn hulp afhankelijk te maken van verbeteringen in de Afrikaanse maatstaven ten opzichte van de rechten van de mens, wanneer het zichzelf niet aan dezelfde maatstaven houdt. Desalniettemin is het Chinese non-interventie beleid in de binnenlandse zaken van zijn economische partners nu een zeer gunstig excuus geworden dat China de vrije hand geeft om door te gaan met zijn roekeloze contracten, vooral op het Afrikaanse continent.</p>
      <p sl="nl">Dit beleid van non-interventie met de inschikkelijke houdingen van China ten opzichte van twijfelachtige regimes, zoals dat in Sudan, is een voortdurend punt van zorg dat dient te worden aangesproken. Jammer genoeg staat de overwegend bilaterale aanpak van China ten opzichte van Afrika in tegenspraak met de voornamelijk multilaterale aanpak van de EU, de EU wordt hier een beetje in de steek gelaten. Corrupte Afrikaanse leiders ondertekenen liever lucratieve handelscontracten die niet gepaard gaan met aangehangen eisen en daarom schijnt het dat de EU achter het net vist.</p>
      <p sl="nl">Evenwel moet de EU zijn traditionele beleid handhaven dat met positieve voorwaarden is verbonden en erop gericht is om een duurzame ontwikkeling te bevorderen, en mag zich niet laten verleiden om zijn aanpak ten opzichte van Afrika te nuanceren eenvoudigweg omdat China meer contracten aan land trekt. In plaats daarvan moet de EU China onder druk zetten om meer ontwikkelingscriteria in zijn betrekkingen met Afrika op te nemen. China is een grote macht, een permanent lid van de veiligheidsraad van de VN en heeft daarom verantwoordelijkheden in Afrika en over de gehele wereld.</p>
    </intervention>
    <intervention id="2-481" speaker_id="4556" name="Nirj Deva" is_mep="True" mode="spoken">
      <p sl="en">Mevrouw de Voorzitter, ik feliciteer mijn collega mevrouw Gomes met haar uitstekende verslag. Dit verslag versterkt onze betrekking met China, wat noodzakelijk is om de fundamenten van de wereldeconomie te verstevigen. Tot kort geleden, en gedurende duizenden van jaren, heeft China alleen “zachte macht” uitgeoefend, zoals wij dit op het moment in de EU doen, maar China is aan het veranderen. Het is een supermacht, zowel op economisch als op militair gebied, en het is in een periode van overgang.</p>
      <p sl="en">Onze betrekking met China moet op respect worden gebaseerd. Het mag geen betrekking zijn waar een van de partijen zich het recht geeft om de ander te doceren of te intimideren. We hebben de Koude Oorlog beëindigd door ons op de Sovjet Unie in te laten en we hebben vrede naar Europa gebracht. Op soortgelijke wijze en op alle niveaus moeten wij ons op China inlaten. We moeten de instellingen bewaren die de fundamenten van onze op regels gebaseerde mondiale liberale economie vormen en de waarden, anders zijn we geruïneerd.</p>
      <p sl="en">Dit betekent dat China een volledige en actieve rol in alle naoorlogse Bretton Woods instellingen moet spelen die we zo zorgvuldig geschapen hebben. Het betekent ook dat we er met China aan moeten werken om de regels van de internationale wereldorde te versterken zodat ze aan onze belangen en die van China tegemoet komen. In 2020 zal de economie van China de grootste op de wereld zijn. We hebben nu een kans. Of we stellen China in staat om een volledige en actieve rol te spelen in de liberale voor allen openstaande, op regels gebaseerde multilaterale instellingen die na Bretton Woods zijn opgericht – en dit omvat de EU, de ACP, Rio, Bali, naast de VN, WTO, IMF en de Wereldbank – of we dwingen China door ons kortetermijndenken ertoe om zich terug te trekken en dat het onvermijdelijk, wanneer het de gelegenheid heeft, deze instellingen zal vernietigen en zijn eigen, overeenkomstig haar status van supermacht, instellingen bouwt.</p>
      <p sl="en">Dit is de reden waarom dit verslag op de juiste tijd komt. Dit ik ook de reden – en hier ben ik controversieel – waarom de Olympische Spelen in Peking zo belangrijk zijn, omdat het voor het eerst in de geschiedenis is dat China zich met de gehele wereld bezighoudt. Dat is de reden waarom dit een groot succes moet worden, niet alleen voor China, maar voor de gehele deelnemende wereld.</p>
      <p sl="en">Er staat ons aan het begin van de 21e eeuw een enorme taak te wachten. Het is sinds mensenheugenis nog nooit gedaan, maar het moet worden gedaan. Deze taak is om de oudste en grootste natie ter aarde bij alle zaken op de wereld als onze partner te betrekken.</p>
    </intervention>
    <intervention id="2-482" speaker_id="28173" name="Zita Pleštinská" is_mep="True" mode="spoken">
      <p sl="sk">Dames en heren, mijn bezoek aan China in maart van dit jaar heeft mij ervan overtuigd dat dit debat op de juiste tijd plaatsvindt. Ik denk dat wat de Europese Unie aangaat China niet alleen een belangrijke handelspartner is maar ook een serieuze concurrent. Het verslag van mevrouw Gomes bevestigt mijn persoonlijke ervaring.</p>
      <p sl="sk">Ik had de gelegenheid om de verbazingwekkende ijver van goedkope arbeidskrachten te zien. Ook wanneer China met grote sociale en economische ongelijkheden en een alarmerend verslechterend milieu te kampen heeft, en zelfs wanneer de politieke rechten en de fundamentele vrijheden nog steeds zeer beperkt zijn, heeft het zeer veel ervaring die van nut voor de Afrikaanse landen kan zijn. Afrika heeft met armoede te kampen, maar is zeer rijk aan grondstoffen. Dankzij de vraag van China en andere partijen kunnen de Afrikaanse landen op de markten beter een been aan de grond krijgen.</p>
      <p sl="sk">Op het moment is de EU de grootste hulpdonor aan Afrika en zijn belangrijkste handelspartner. De ambitie van China is om tot 2010 de grootste handelspartner van Afrika te worden; zijn acties in Afrika moeten daarom als een ernstige uitdaging voor de EU worden beschouwd.</p>
    </intervention>
    <intervention id="2-483" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mevrouw de Voorzitter, het interesse van China aan de Afrikaanse olie, edelmetalen en gas herinnert een beetje aan het oude koloniale beleid van bepaalde Europese machten. China doet zich voor als een goede vriend en handelspartner van Afrika; het overtuigt de Afrikanen ervan dat het hen erbij wil helpen om de armoede en de achtergeblevenheid achter zich te laten, en dat het de economische ontwikkeling zal ondersteunen.</p>
      <p sl="pl">Laten we hopen dat hun bedoelingen eerlijk zijn, maar op zakengebied is het net zo gewoon als in de politiek dat het doel de middelen heiligt. De Chinezen bouwen bruggen, wegen, stadions, ziekenhuizen, ze voorzien Afrika van wapens, ze geven kredieten en op deze wijze scheppen ze voor zichzelf een nieuwe afzetmarkt terwijl het zich tegelijkertijd voordoet als een staat die zich om de toekomst van Afrika bekommert.</p>
      <p sl="pl">De EU moet zich aanzienlijk meer gaan bezighouden met de ontwikkeling van Afrika. We kunnen niet als neutrale toeschouwers aan de kant blijven staan terwijl deze nieuwe Chinese overheersing voortschrijdt.</p>
    </intervention>
    <intervention id="2-484" speaker_id="5570" name="José Ribeiro e Castro" is_mep="True" mode="spoken">
      <p sl="pt">Mevrouw de Voorzitter, commissaris, dames en heren, ik zou aan het begin mijn felicitaties aan mevrouw Gomes willen richten voor het uitstekende verslag dat zij heeft opgestelt, maar in de korte tijd die mij ter beschikking staat zou ik de aandacht van de commissaris en van mijn medeleden willen richten op een praktisch voorbeeld van deze betrekking dat op het moment voor onze ogen aan het gebeuren is. Bij dit praktisch voorbeeld gaat het om Zimbabwe. De verslaggeving in de kranten bericht over een schip, dat waar vandaan komt? Uit China. Beladen met wat? Met wapens, wapens voor Zimbabwe, kleine wapens, granaten en mortieren. Het werd in Durban aan het lossen gehinderd, maar er zijn berichten dat het op weg naar Angola is om deze wapens te leveren die worden gebruikt om de bevolking van Zimbabwe letsel toe te brengen.</p>
      <p sl="pt">We moeten een hard diplomatiek standpunt ten opzichte van China en ook ten opzichte van de buurlanden van Zimbabwe innemen, om dit soort van perverse betrekkingen, dit soort van dodelijke betrekkingen in de kiem te smoren en ervoor zorg te dragen dat de verkiezingsresultaten worden gerespecteerd. Het is mijn overtuiging dat we in onze relatie met China de aandacht van China, als de sterke macht en het reusachtige land dat het is, op zijn verantwoordelijkheden op het internationaal vlak en op het handhaven van de vrede en het hooghouden van de rechten van de mens richten.</p>
    </intervention>
    <intervention id="2-485" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Mevrouw de Voorzitter, commissaris, gedurende de laatste tien tot vijftien jaar is China de zich het snelst ontwikkelende economie ter wereld geworden, zoals bewezen door de toename in het nationaal inkomen van meer dan tien procent per jaar. Dit heeft ertoe geleid dat dit land de op drie na grootste economie ter wereld is geworden, met het grootste surplus aan buitenlands geld.</p>
      <p sl="pl">Zo’n snelle ontwikkeling van het economische potentieel betekent dat China een van de grootste handelspartners ter wereld wordt. Gedurende de laatste 15 jaar is de handelswaarde tussen China en Afrika meer dan vertwintigvoudigd. Het ziet ernaar uit alsof de Europese Unie niet in staat is om iets tegen deze uitbreiding te doen. We moeten China daarom aanmoedigen om ervoor te zorgen dat zijn economische engagement in Afrika een sociale en milieukant omvat, evenals het handhaven van democratische maatstaven.</p>
      <p sl="pl">De Europese Unie moet de expansie van China in Afrika goed blijven volgen. We blijven per slot van rekening de grootste donor aan Afrikaanse landen. We moeten derhalve nastreven om veilig te stellen dat de aan deze landen aangeboden hulp verbonden is met een aanzienlijke verbreding van de handelsbetrekkingen met Afrika.</p>
    </intervention>
    <intervention id="2-486" speaker_id="2278" name="Paul Rübig" is_mep="True" mode="spoken">
      <p sl="de">Mevrouw de Voorzitter, ik zou ook met het verslag willen feliciteren. Het toont zeer duidelijk aan dat China ook een voorbeeld kan zijn. De ontwikkeling in China, vooral de economische ontwikkeling kan Afrika ten voorbeeld dienen. De marktverhoudingen en de bereikte groei zijn opmerkelijk.</p>
      <p sl="de">China is ook onze partner bij de WTO. We kunnen immers zien dat wanneer de onderhandelingen van het WTO inzake de reductie van de tarieven en quota succesvol zullen zijn, dat dit tot een win-win situatie kan leiden. Afrika en China hebben Europa nodig. Europa is op het ogenblik op de wereld het gebied met de grootste koopkracht. Ik kan mij de ontwikkeling van een goede partnerschap voorstellen.</p>
    </intervention>
    <intervention id="2-487" speaker_id="photo_generic" name="Louis Michel" is_mep="True" mode="spoken">
      <p sl="fr">lid van de Commissie . Het is duidelijk dat het voor de leden van het Europees Parlement uiterst frustrerend is om bij een zo belangrijk debat als dit en met zo’n uitstekend verslag zo weinig tijd te hebben.</p>
      <p sl="fr">Ik zou slechts willen zeggen dat ik hier in het Parlement twee kampen heb zien opduiken. Er zijn leden – en dit bedoel ik niet negatief, ik zeg alleen dat dit hetgeen is wat het ik heb waargenomen – er zijn sprekers die geloven dat pessimisme en angst de Chinezen uit Afrika zullen verjagen. Vergeet het, dit zal zeker niet gaan gebeuren. Persoonlijk heb ik een onwankelbaar geloof in het optimisme dat uit een modern karakter en openheid voortkomt.</p>
      <p sl="fr">Ik heb hier vandaag andere zaken vernomen die mij doen denken dat we moeten inzien dat het dit soort van betrekking met Afrika is dat ervoor zorgt dat Afrika zijn geloof in Europa verliest. We moeten echter ophouden te geloven dat we een moreel recht hebben om in Afrika te zijn. We hebben geen recht om in Afrika te zijn, geen enkel, zij het moreel of anders. Ons verleden geeft ons zeker niet het recht om dit te denken en ik zou iedereen graag nog eens hieraan willen herinneren.</p>
      <p sl="fr">In dezelfde geest hoorde ik dat de Chinezen werden bekritiseerd dat ze onze natuurlijke hulpbronnen van Afrika stelen! Pardon, ik weet niet of de heer Coûteaux nog hier is, misschien was het een verspreking. Toch klonk het alsof wij de natuurlijke hulpbronnen in Afrika bezitten! Dit is werkelijk zeer verbazend. Ik zal eerlijk met u zijn: soms verrassen mij dit soort commentaren.</p>
      <p sl="fr">Ik moet zeggen dat het enige gevaar dat ik in de aanwezigheid van China, in de Chinese investeringen zie de vloek van de hulpbronnen voor de Afrikanen is. Dit is iets waar we het met de Afrikanen over moeten hebben. Het staat bekend als de “vloek van de hulpbronnen” of “rentenierseconomie”. Dit onderwerp moet bij onze gesprekken met Afrika worden aangesproken. Ik geloof zeer sterk aan de dialoog, aan de trilaterale partnerschap, aan feedback en aan onderling begrip voor de problemen, alsmede aan het zoeken naar een echte samenwerking. Voor anderen die meer tot zedenpreken neigen, loopt dit uit op het vertellen dat “wij Europeanen lessen moeten geven over hoe deze arme Afrikanen tegen de Chinezen kunnen worden beschermd”. Ik moet u vertellen dat ik iedere dag dit soort beweringen te horen krijg in mijn bilaterale betrekkingen. Ze zijn zinloos en ik houd mij er niet mee bezig, noch verwacht ik dat iemand anders zich ermee bezighoudt.</p>
      <p sl="fr">Het verslag van mevrouw Gomes is op het juiste spoor. Persoonlijk denk ik dat bijna alles wat het verslag beweert op het juiste spoor is. Zoals u weet vertrek ik over een paar uur naar China. Ik zal met de Chinese minister van handel vergaderen. Voorzitter Barroso en ik zullen met de Chinese premier vergaderen. Gelooft u eerlijk dat we niet over de rechten van de mens, over Tibet, over democratie, over Afrika zullen praten? Natuurlijk zullen we dat, in het bijzondere jargon van de conventionele diplomatie. Schreeuwerige diplomatie is in dit geval in het geheel contraproductief. Hoe meer u tegen de Afrikanen zegt, hoe meer u erheen gaat en hun vertelt dat ze moeten oppassen voor de Chinezen, dat ze vastbesloten zijn om de Afrikaanse landen te koloniseren, des te minder zullen ze u horen en des te minder zullen ze naar u willen luisteren.</p>
      <p sl="fr">Europa heeft de middelen om zijn ambitie te bereiken. Het kan het op twee manieren doen. Ten eerste hebben we ons model, dat we moeten verdedigen. We moeten anders dan anderen zijn, omdat ons model anders dan andere modellen is. Het is gebaseerd op gedeelde waarden, het is gegrond op tolerantie, het is gegrond op openheid, het is gegrond op de dialoog, het is gegrond op feedback, het is gegrond op wederzijds respect. Dit is Europa en Europa dient zich niet te veranderen. Europa dient niet iets anders te worden of andere modellen na te jagen. Dat is de eerste opmerking die ik wilde maken.</p>
      <p sl="fr">De tweede zaak heb ik zo-even al aangesproken. Wanneer we een beetje moed zouden hebben – en het Europees Parlement kan hierbij enorm helpen en heeft dit inderdaad al gedaan – om de lidstaten ervan te overtuigen om het werk beter te verdelen, om de regels inzake het gebruik van het Europees ontwikkelingsfonds aan te pakken, wanneer we een beetje meer aan de Europese instellingen zouden geven, wanneer het Parlement – bijvoorbeeld door het vastleggen van de begroting van het Europees ontwikkelingsfonds, dat daardoor in politiek opzicht veel doeltreffender zou worden – meer middelen aan de commissarissen ter beschikking stelt zodat ze in overeenstemming met de waarden van Europa kunnen handelen, onder gebruikmaking van middelen uit het EOF, dan garandeer ik dat Europa zich over de concurrentie met China geen zorgen hoeft te maken. Dat is een feit.</p>
      <p sl="fr">Er bestaat hiervoor een bepaalde basis, omdat we een geweldig voordeel hebben. Welk voordeel hebben wij? We zijn er niet op uit om kredieten te verstrekken, we bieden subsidies aan. Ik druk dit misschien niet goed genoeg uit. Op het ogenblik gaan de Afrikanen naar de Chinezen en leveren op ons kritiek dat wij niet voldoende responsief te werk gaan, ook wanneer wij subsidies aanbieden – met andere woorden: geld dat ze niet moeten terugbetalen. – in tegenstelling tot de zachte kredieten die, het moet worden gezegd, de natuurlijke hulpbronnen opslokken. Wanneer deze kredieten echter voor de infrastructuur, voor de duurzame ontwikkeling worden gebruikt, wie kan dan beweren dat Afrika geen voordeel hiervan ondervindt? Zoals u weet, zouden Europa, Europa en China, Europa, China en de VS, Europa, China, Japan en de VS, en zelfs de rest van wereld zoveel financiering kunnen aanbieden als ze wilden, dan zou het toch nog jaren duren totdat er genoeg infrastructuur in Afrika is om werkelijke ontwikkeling te ondersteunen.</p>
      <p sl="fr">Daarom is al dit geld, zijn al deze investeringen niet noodzakelijkerwijs een slechte zaak. De werkelijke vraag is te weten te komen hoe het allemaal zal worden gebruikt, hoe het allemaal zal worden beheerd. Ik weet dat ik er niet voor zorgen kan dat we het hier allemaal over eens zijn, maar dat is het mooie aan de democratie. Ik geloof er werkelijk aan dat voor ons alleen de openheid, het overleg, het zoeken naar een trilaterale partnerschap het verschil zal uitmaken. Naar mijn mening zal Europa altijd een speciale partner van Afrika blijven; om historische redenen, om geografische redenen, vanwege het model. Ik ben er niet bang voor en ik geloof dat wanneer we werkelijk in Afrika aanwezig willen zijn – zoals iemand heeft gezegd is dit zeer belangrijk – we dit moeten doen zoals door mij voorgeslagen en nog een ander bestanddeel aan de cocktail toevoegen. We moeten ophouden met zo te doen alsof ons belang in Afrika enkel op gulheid, vriendelijkheid en menselijkheid is gebaseerd.</p>
      <p sl="fr">Natuurlijk hebben we ook in dit opzicht een plicht, maar we moeten accepteren dat een betrekking met Afrika een enorm win-win potentieel voor Europa betekent. Het biedt een enorm potentieel voor gemeenschappelijke economische ontwikkeling, en het is absoluut niet verkeerd of immoreel wanneer we vanuit dit gezichtspunt naar de zaken kijken. Ten minste hebben de Chinezen één goede kwaliteit: ze houden hun plannen niet geheim. Ik heb de Chinezen nog nooit horen zeggen dat ze de Afrikanen willen helpen of de ontwikkeling in Afrika willen bevorderen. Nee, ze zijn eerlijk. Ze spelen volgens de regels van de economische ontwikkeling, dat is hun voornaamste interesse. Persoonlijk geloof ik dat wanneer we onze partners willen respecteren, we dit dan moeten accepteren. We mogen dit aspect niet afdoen. Er is geen wonderbaarlijke oplossing. Wanneer Afrika zich niet economisch ontwikkelt, zal het zich in het geheel niet ontwikkelen. Punt uit. En ons charitatief beleid zal hier niets aan veranderen.</p>
      <p sl="fr">Dat is hetgeen ik wilde zeggen. Ik verontschuldig mij, Mevrouw de Voorzitter, dat ik zo lang nodig had, maar ik heb een overtuiging onder woorden gebracht die uit mijn alledaagse ervaringen met deze landen voortkomt.</p>
      <p sl="fr">Nog een slotwoord, voor wat het ook waard moge zijn. Het Chinese schip heeft nu koers terug naar China genomen. De mensen hebben altijd gezegd dat Europa weinig politieke invloed heeft, ik ben net teruggekomen van de SADEC top, waar ik met de staatshoofden heb gesproken. Zimbabwe stond duidelijk op de agenda. Ik sprak met alle staatshoofden: Angola, Mozambique, met hen allen. Ik heb het vraagstuk van het Chinese schip opgehelderd. Het waren de havenarbeiders die hebben gereageerd, maar ook verscheidene landen hebben zich geweigerd om het schip te lossen. Volgens de nieuwste informatie die ik heb, werd het schip naar China teruggestuurd. Wat deze mededeling ook waard moge zijn, Europa heeft gepoogd om met zachte diplomatie zijn plicht te doen en met de havenarbeiders duidelijk de ondersteuning van het volk. Dit was het allemaal waard en het bewijst dat de Afrikanen niet bereid zijn om alles te accepteren wanneer het om diplomatie of politiek gaat.</p>
    </intervention>
    <intervention id="2-488" speaker_id="28306" name="Ana Maria Gomes" is_mep="True" mode="spoken" role="rapporteur. rapporteur">
      <p sl="en">Mevrouw de Voorzitter, ik wil eraan herinneren dat onze collega Erika Mann, die rapporteur voor advies was van de Commissie internationale handel, niet hier kan zijn. Zij vroeg me het volgende punt, dat we in het verslag hebben opgenomen, te onderstrepen: dat het voor Afrika belangrijk is een eigen strategie tegenover China te ontwikkelen, gesteld dat zo’n strategie de handelsrelaties tussen China en Afrika van een meer wederkerig karakter kan voorzien, als de nadruk van deze strategie ligt op een grotere participatie van Afrikaanse arbeiders bij Chinese projecten in Afrika, een toenemende bereidheid van China om technologie over te dragen en een betere markttoegang voor Afrikaanse exportproducten.</p>
      <p sl="fr">Sta mij toe commissaris Michel en mijn andere collega-parlementsleden te bedanken voor hun opmerkingen en de gegronde vragen die zij opwierpen.</p>
      <p sl="fr">Ik begrijp de commissaris als hij zegt dat Europa niet eenzijdig voorwaarden kan dicteren aan Afrika, vooral wanneer China deze niet toepast. Dat is echter exact waarom wij als Europeanen meer moeten investeren in het versterken van de Afrikaanse civiele samenleving, van instellingen zoals het parlement, de vrije media, universiteiten, enzovoort, zodat Afrikanen zelf voorwaarden kunnen stellen en opleggen, zoals de voorwaarden uit de millenniumdoelstellingen voor ontwikkeling, en ervoor kunnen zorgen dat deze in acht worden genomen.</p>
      <p sl="fr">Zoals duidelijk blijkt uit het verslag ben ik het volledig eens met de commissaris als hij zegt dat een snelle uitbetaling van steun of Europese fondsen van wezenlijk belang is voor Afrika, en dat gecoördineerde acties en de verdeling van taken tussen de lidstaten essentieel zijn als we met hetzelfde gemak willen concurreren als China op dit moment Afrika financiert, zonder de gevolgen tegen elkaar af te wegen en los van de eigen belangen.</p>
      <p sl="fr">Wat betreft de OESO-criteria is duidelijk de taak aan China om te beslissen of ze deze waardevol genoeg vinden om aan te nemen. Op basis van onze positieve en negatieve ervaringen in Afrika ben ik echter van mening dat het onze taak is om China duidelijk te maken dat het op de lange termijn in zijn belang is ervoor te zorgen dat de natuurlijke hulpbronnen van Afrika benut, en niet gedecimeerd worden, en dat er zonder goed bestuur geen sprake kan zijn van garanties, zelfs niet voor China.</p>
      <p sl="fr">Tot slot is wellicht een van de positieve gevolgen van de toegenomen aanwezigheid van China in Afrika dit debat, en het verslag dat we morgen zullen aannemen. China heeft Europa geholpen te begrijpen dat er enorm veel mogelijkheden liggen in Afrika, en dat er in Afrika ook succesverhalen zijn. Commissaris, ik hoop oprecht dat uw reis naar China deze week u de mogelijkheid zal bieden om het constructieve engagement van China en Afrika, zoals in dit verslag uiteengezet, aan te moedigen en om China, zoals u vandaag zei, te herinneren aan zijn verantwoordelijkheden als permanent lid van de VN-Veiligheidsraad, niet alleen in verband met Tibet en Myanmar, maar ook met Afrika, met name Zimbabwe en Darfur. Mijn gelukwensen, commissaris, als uw acties werkelijk hebben bijgedragen aan het terugsturen van het schip naar China. Dat is zeer positief.</p>
    </intervention>
    <intervention id="2-490" speaker_id="4482" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt woensdag om 11.30 uur plaats.</p>
      <p sl="nl">Schriftelijke verklaringen (artikel 142 van het Reglement)</p>
    </intervention>
    <intervention id="2-507" speaker_id="28280" name="Filip Kaczmarek" is_mep="True" mode="written">
      <p sl="nl">Het verslag door mevrouw Gomes is zonder twijfel een gedetailleerde en interessante analyse van de aanwezigheid van de Volksrepubliek China in Afrika. Ik kan me echter niet onttrekken aan de indruk dat ergens temidden van handel, investeringen, infrastructuur, energie en andere belangrijke zaken we in dit verslag een kwestie uit het oog zijn verloren die van essentieel belang is vanuit het oogpunt van de instelling die we vertegenwoordigen – het Europees Parlement – en de Commissie ontwikkelingssamenwerking, die verantwoordelijk is voor dit verslag. Bescherming van de mensenrechten in heel de wereld is een kernprioriteit van het Europees Parlement; dit is te zien op de introductiepagina van de website van het Europees Parlement. Als we werkelijk geloven in deze leus, kunnen we onszelf op het gebied van bestuur en de mensenrechten niet beperken tot:</p>
      <p sl="nl">een oppervlakkige opsomming van de betrokkenheid van China in Darfur (in een zo positief mogelijke context geplaatst), terwijl wij allen uitermate goed weten dat er in de regio in het geheel geen sprake is van enige verbetering van de situatie;</p>
      <p sl="nl">een verwijzing in slechts één zin naar de schending van het VN-embargo op de wapenverkoop in Afrika door de Volksrepubliek China – dat, laten we dat niet vergeten, een permanent lid is van de VN-Veiligheidsraad;</p>
      <p sl="nl">een korte opmerking over de kwestie van de Chinese samenwerking met regeringen die verantwoordelijk zijn voor schendingen van de mensenrechten, zoals Zimbabwe.</p>
      <p sl="nl">“De EU moet de kracht van private en publieke kritiek op China niet onderschatten”, schrijft mevrouw Gomes in de toelichting van haar verslag. Het is jammer dat we met dit verslag nu juist een dergelijke kans hebben gemist. Dank voor uw belangstelling.</p>
    </intervention>
    <intervention id="2-921" speaker_id="4260" name="Eija-Riitta Korhola" is_mep="True" mode="written">
      <p sl="fi">Het verslag van mevrouw Gomes levert een wezenlijke bijdrage aan het debat over deze belangrijke uitdaging voor internationale samenwerking. Ik wil haar nogmaals bedanken voor haar scherpzinnige blik.</p>
      <p sl="fi">Enerzijds lijkt het erop dat Afrika heeft geprofiteerd van zijn economisch nauwe banden met China. De economische oppepper die Afrika heeft gekregen door zijn, met uitzondering van Europa, meest belangrijke handelspartner, heeft de armoede doen afnemen. China ziet Afrika niet als een last, maar als een continent vol potentieel en economische mogelijkheden.</p>
      <p sl="fi">Anderzijds is gebleken dat er een aantal zeer zorgwekkende aspecten kleven aan de positie van China in Afrika. De wapenexport, ongezonde investeringen, de uitbuiting van grondstoffen – Europa herkent ondanks alle geestdrift de tekenen van neokolonialisme maar al te goed. Men zou zich moeten afvragen of economische macht gebruikt moet worden om een obsessie te bevorderen, namelijk het verworden tot supermacht. Dit is bijvoorbeeld duidelijk het geval in Darfur.</p>
      <p sl="fi">Een andere vraag is hoe de EU zou moeten reageren. China is in veel opzichten Europa’s concurrent in Afrika, en verschillenden van ons hebben gezegd dat de les lezen aan een zichzelf respecterende, opkomende supermacht niet veel goeds zal doen. Het verslag kiest wijselijk voor een constructieve benadering. Daarbinnen moeten wij onze rol bepalen, welke inhoudt dat we China moeten herinneren aan de verplichtingen die een partnerschap met zich meebrengt. Er moeten gezamenlijke inspanningen worden geleverd om de millenniumdoelstellingen voor ontwikkeling te behalen, meningsverschillen te voorkomen en duurzame ontwikkeling te garanderen.</p>
      <p sl="fi">Samenwerking is van het uiterste belang voor het bedwingen van klimaatverandering. In Bali werd de hoop geboren dat China, een van de grootste vervuilers, en Afrika, een onschuldig slachtoffer, hierin betrokken zouden zijn.</p>
      <p sl="fi">Ten slotte moeten we erkennen dat China de Europese ideeën over respect voor de mensenrechten niet deelt. Daarom moeten wij veel meer inspanningen leveren om te zorgen dat blijvende democratie, rechtsorde en goed bestuur wortel schieten in Afrika. De uiteindelijke oplossing voor de Chinese uitdaging ligt niet in China, maar in Afrika.</p>
    </intervention>
    <intervention id="2-491" speaker_id="28343" name="Bogusław Rogalski" is_mep="True" mode="written">
      <p sl="nl">China heeft als opkomende macht een enorme invloed op het proces van duurzame ontwikkeling in Afrika, maar we moeten in gedachten houden dat Afrikaanse landen verantwoordelijk zijn voor de algemene gevolgen van de aanwezigheid van buitenlanders en buitenlandse organisaties of regeringen op hun grondgebied.</p>
      <p sl="nl">Zowel de EU als China handelen ter bevordering van de veiligheid, vrede en duurzame ontwikkeling in Afrika, maar de EU is de grootste donateur en de belangrijkste handelspartner van Afrika in de huidige situatie. Hoewel China een schat aan positieve ervaringen heeft opgedaan doordat het in de afgelopen 25 jaar 400 miljoen van de eigen burgers heeft verlost uit extreme armoede, moeten we ons desondanks concentreren op de enorme sociale en economische ongelijkheid en de alarmerende aftakeling van het milieu, de beperking van fundamentele vrijheden en de slechte arbeidsomstandigheden.</p>
      <p sl="nl">Wij moeten de uitbuiting van Afrikaanse natuurlijke hulpbronnen nauwlettend in de gaten houden, omdat dit kan leiden tot totale uitputting en verspreiding van corruptie, evenals het dieper worden van sociale ongelijkheid en het aanzetten tot conflicten, wat een negatieve invloed zal hebben op de ontwikkeling van Afrikaanse landen. De handel en consumptie van westerse landen zorgen er vooral voor dat de vraag van China naar natuurlijke hulpbronnen in Afrika stijgt, wat leidt tot een verhoogde CO2-uitstoot in ontwikkelingslanden. Minstens zo belangrijk is het feit dat het lidmaatschap van de WTO een reeks verplichtingen met zich meebrengt die China niet voldoende in acht neemt. De EU zou het thema gerechtigheid aan de orde moeten stellen in verband met handel, het klimaat en andere problemen als onderdeel van een trilaterale samenwerking met China en Afrika.</p>
    </intervention>
    <intervention id="2-492" speaker_id="23864" name="Toomas Savi" is_mep="True" mode="written">
      <p sl="en">Mijnheer de Voorzitter, het meest verontrustende aan het Chinese beleid in Afrika is dat zij onvoorwaardelijke hulp en investeringen bieden. De ontwikkelingshulp die de Europese Unie bijdraagt is altijd gebonden geweest aan strikte voorwaarden met betrekking tot democratische vooruitgang, erkenning van de rechtsstaat en goed bestuur, evenals de eerbiediging van de mensenrechten.</p>
      <p sl="en">China’s pragmatische, “onvoorwaardelijke” samenwerking met onderdrukkende regimes in Afrika ondermijnt de pogingen die de Europese Unie heeft gedaan om het democratiseringsproces in Afrikaanse landen aan te moedigen, en daagt ons uit om nieuwe, meer flexibele vormen van beleid te introduceren voor Afrika. Voorwaardelijke hulp kan, hoewel het soms bijzonder effectief is, ook als bevoogdend ervaren worden, en China heeft in zijn zoektocht naar een bevredigend antwoord voor de groeiende behoefte aan hulpbronnen het gebruik hiervan vermeden.</p>
      <p sl="en">China’s groeiende belang in en betrokkenheid bij Afrika vormen een gevaar voor de Europese belangen in Afrika, en om te voorkomen dat onze positie aldaar wordt verzwakt, moeten we een aantal nieuwe, meer aantrekkelijke middelen naar voren schuiven om de overgang naar democratie in Afrikaanse landen te stimuleren. Aan de andere kant moeten we evenwel niet terugschrikken voor een opbouwende dialoog tussen de Europese Unie en China, en mogelijke andere belangrijke donateurs die geïnteresseerd zijn in het samenstellen van een samenhangende, multilaterale strategie inzake Afrika.</p>
    </intervention>
    <intervention id="2-920" speaker_id="34720" name="Bernard Wojciechowski" is_mep="True" mode="written">
      <p sl="en">Napoleon zei tegen ons dat we China moesten laten slapen, want als het wakker zou worden, zou het de wereld doen schudden. Slecht nieuws: China is opgestaan, maar wij zijn langzaam ingeslapen. Wij zijn nog steeds bezig met de verwerking van de erfenis van de koloniale heerschappij, zowel in gekoloniseerde als koloniserende landen, maar we hebben geen rekening gehouden met de mogelijkheid dat deze tragedie opnieuw zou kunnen plaatsvinden. De beschuldiging dat China neo-kolonialisme bedrijft is niet geheel ongerechtvaardigd. China heeft dezelfde belangen bij het uitbuiten van Afrikaanse landen als sommige van onze Europese staten diverse eeuwen hadden. Wij hebben onze les geleerd, tegen een hoge prijs, maar China moet nog leren hoe het de mensenrechten in eigen land moet toepassen, terwijl het al experimenteert met koloniale heerschappij. De weg waar wij ons op bevinden wordt steeds gevaarlijker, met China’s hunkering naar olie en de appetijt die het toont voor Afrikaanse hulpbronnen. We moeten een duidelijk signaal afgeven aan China: zorg eerst dat de binnenlandse kwestie betreffende de mensenrechten wordt opgelost, en toon de wereld dan werkelijk betrokken te zijn bij de doelstellingen voor ontwikkeling van Afrika, in plaats van deze slechts werktuiglijk te gebruiken.</p>
    </intervention>
  </section>
  <section id="creitem55" title="17. De uitvoering van het programma van het tiende Europees Ontwikkelingsfonds (debat)">
    <intervention id="2-494" speaker_id="4482" name="De Voorzitter" is_mep="True" mode="spoken">
      <p sl="nl">Het volgende onderwerp is het verslag (A6-0042/2008) door mevrouw Carlotti, namens de Commissie ontwikkelingssamenwerking, over de uitvoering van het programma van het tiende Europees Ontwikkelingsfonds [2007/2138(INI) ].</p>
    </intervention>
    <intervention id="2-495" speaker_id="2031" name="Marie-Arlette Carlotti" is_mep="True" mode="spoken" role="rapporteur">
      <p sl="fr">Mevrouw de Voorzitter, ontwikkelingshulp heeft de afgelopen dagen vooropgestaan in het nieuws, maar jammer genoeg om totaal verkeerde redenen.</p>
      <p sl="fr">In 2007 nam de ontwikkelingshulp van de EU voor het eerst sinds 2000 af. Dit is een ontstellende politieke boodschap die we uitdragen naar de landen en volkeren van het Zuiden, in een tijd waarin de meest kwetsbare van deze landen getroffen zijn door een voedselcrisis.</p>
      <p sl="fr">Het Parlement steunt de Commissie en steunt u, commissaris, door op de Europese top in Brussel de betrokkenheid van de EU nogmaals te herhalen, en aan te dringen op een strak tijdsschema. Wij hebben een tweevoudige verantwoordelijkheid inzake internationale solidariteit: allereerst moeten we ons houden aan onze beloften, en ten tweede moeten we garanderen dat onze hulp een concrete en effectieve bijdrage zal leveren aan de bestrijding van armoede. Dit is wat er op het spel staat bij de uitvoering van het tiende EOF en de circa 22,7 miljard euro die gedurende de komende zes jaar te besteden zijn. Ik ben van mening dat de EU hiermee beschikt over een belangrijk wapen voor het bestrijden van armoede en het werken aan een eerlijkere wereld.</p>
      <p sl="fr">Dit is de reden van onze extreme bezorgdheid over de vertragingen in het ratificatieproces. Wij moeten toegeven dat de Commissie zich heeft verplicht tot een continuïteit van de financiering, ten minste voor enige tijd, maar de situatie kan zeer snel onhoudbaar worden voor de meest kwetsbare Afrikaanse landen.</p>
      <p sl="fr">Onze eerste prioriteit voor het tiende EOF is democratische controle. Eerst de democratische controle van het Europees Parlement, door de opname van het EOF in de begroting – en ditmaal hoop ik dat we de uiterste termijn voor de herziening van de financiële vooruitzichten in 2010 niet zullen overschrijden – en vervolgens de democratische controle van nationale parlementen, met een krachtiger programma voor het versterken van de capaciteiten.</p>
      <p sl="fr">We willen ook graag dat onderwijs en gezondheidszorg prioritaire actieterreinen zijn, die twintig procent van de EOF-fondsen toegewezen krijgen. Er bestaan echter plannen om slechts 6,1 procent steun toe te wijzen aan deze terreinen, en dit cijfer is zelfs nog gedaald ten opzichte van het negende EOF. De Commissie zegt dat het de doelstelling van twintig procent zal behalen door middel van begrotingssteun, en wij houden haar aan haar woord.</p>
      <p sl="fr">Het verslag onderstreept ook tekortkomingen met betrekking tot gendervraagstukken, die op dit moment geen individueel actiegebied vormen. We moeten het debat hierover in overleg met onze ACS-partners, en hun parlementen en samenlevingen, heropenen tijdens de tussentijdse herziening in 2010.</p>
      <p sl="fr">Wat betreft begrotingssteun heb ik persoonlijk altijd geloofd dat dit een goed instrument is, er natuurlijk van uitgaande dat hiermee de democratie, goed bestuur en de coördinatie tussen donateurs/donerende landen worden gerespecteerd. Aangezien we van mening zijn dat begrotingssteun ten goede moet komen aan de millenniumdoelstellingen voor ontwikkeling, moedigen we de Commissie aan deze weg te volgen bij het behalen van die doelstellingen door middel van haar MDG-contracten.</p>
      <p sl="fr">Met betrekking tot de nieuwe prestatiegerelateerde tranche, die is voorgesteld in het tiende EOF: natuurlijk zeggen we ja tegen een “premie” voor goed bestuur, maar nee tegen een bestuursprofiel, dat voornamelijk de belangen van het Noorden zou weerspiegelen. Ik zou willen praten over de strijd tegen terrorisme, immigratie, enzovoort.</p>
      <p sl="fr">We zullen ook oplettend zijn wanneer er sprake is van financiering door middel van economische partnerschapsovereenkomsten. Hierover hebben de EU en de lidstaten ook een toezegging gedaan: een extra bedrag van twee miljard euro voor hulp voor handel tussen nu en 2010. Het schijnt echter dat deze twee miljard euro is opgelost en dat de Commissie al plannen heeft om EPO’s van geïntegreerde regionale programma’s te financieren. Zij moet haar bedoelingen aangaande dit onderwerp verhelderen, aangezien EOF-fondsen volgens ons niet gebruikt mogen worden als een beloning voor het tekenen van een economische partnerschapsovereenkomst.</p>
      <p sl="fr">In het verslag worden nog een aantal andere zaken aangehaald, en hoewel ik geen tijd heb om op al deze zaken in te gaan, zal ik er nog een tweetal noemen voordat ik een einde maak aan mijn betoog. Als eerste, de steunfaciliteit voor vrede in Afrika. We moeten vanzelfsprekend de inspanningen van de steunfaciliteit voor vrede in Afrika ondersteunen en het voorkomen van conflicten op het continent bevorderen, maar ik vind dat dit instrument onder het GVBV valt, en derhalve gefinancierd moet worden uit de fondsen van het GVBV.</p>
      <p sl="fr">Als het gaat om cofinanciering vraagt het verslag eerst om een concrete toepassing, dat wil zeggen de oprichting van een “pan-Afrikaans ontwikkelingsfonds”, dat door het EOF en het nabuurschapsinstrument gezamenlijk wordt gefinancierd.</p>
      <p sl="fr">Dit is in het kort de inhoud van mijn verslag, in voor- en tegenspoed.</p>
      <p sl="fr">Mijnheer Michel, u zei onlangs dat wij de eerste generatie zijn die de strijd aan kunnen binden met extreme armoede, en met volle overtuiging kunnen zeggen: we hebben het geld, de geneesmiddelen en de wetenschappelijke kennis om een einde te maken aan armoede. De vraag is, hebben we ook de wil? Welnu, mijnheer Michel, wat dit aangaat staat het Parlement volledig achter u.</p>
    </intervention>
    <intervention id="2-496" speaker_id="photo_generic" name="Louis Michel" is_mep="True" mode="spoken">
      <p sl="fr">lid van de Commissie . Mevrouw de Voorzitter, rapporteur, dames en heren, allereerst zou ik u willen bedanken voor en gelukwensen met dit uitstekende verslag, dat mij de mogelijkheid heeft geboden mijn mening aan u te verkondigen over zaken die van wederzijds belang zijn.</p>
      <p sl="fr">Tevens zou ik willen vermelden dat ik verheugd ben over de overeenkomsten in de standpunten van onze instellingen, wat tot uiting komt in dit verslag. Het is duidelijk dat met name de strijd tegen armoede de overkoepelende doelstelling van onze acties is in het kader van de millenniumdoelstellingen voor ontwikkeling.</p>
      <p sl="fr">In die zin is het tiende Europees Ontwikkelingsfonds, dat bijna van start gaat, de eerste echte mogelijkheid voor de Europese Unie om een Europese consensus en agenda op te stellen over de doeltreffendheid van hulp. Allereerst, het bedrag. Het budget is aanzienlijk gestegen: van 17,9 miljard euro voor het negende EOF tot 22,6 miljard euro voor het tiende EOF.</p>
      <p sl="fr">Ik ben ook zeer verheugd dat ik, voor het eerst in de geschiedenis van het EOF en bijgevolg sinds het begin van de Europese samenwerking, aan u kan meedelen dat de Commissie erin is geslaagd om op 31 januari 2007 alle overgebleven overschotten van voorgaande Europese Ontwikkelingsfondsen beschikbaar te stellen, zonder dat ook maar één euro is verspild, dankzij de vervalclausule die door de lidstaten voor het negende EOF is vastgesteld, zoals gevraagd in het verslag.</p>
      <p sl="fr">In de tussentijd zijn bijna alle landenstrategieën van het tiende EOF afgerond. Tot dusver zijn er 58 strategiedocumenten verzonden naar het Comité van het EOF, 14 worden er verwacht tussen nu en aanstaande juni, en plannen voor de uitvoering van deze documenten zijn al in de maak.</p>
      <p sl="fr">Na de ratificatie door het ACS kan de tenuitvoerlegging van het tiende EOF onmiddellijk van start gaan, zonder terug te kijken op teleurstellingen uit het verleden, en de uitvoeringscyclus kan op één lijn gebracht worden met de voorgaande begrotingscyclus. Dit is slechts stap één, en net als u zal ik me vervolgens inzetten voor de volledige opname van het EOF in de begroting.</p>
      <p sl="fr">Uw steun is voor ons ook van essentieel belang om voor eens en voor altijd het accent van de samenwerking met ACS-landen te verschuiven van een intergouvernementele benadering naar een volledige integratie in de communautaire begroting en de medebeslissingsprocedures.</p>
      <p sl="fr">Een opname in de begroting zal ook beantwoorden aan uw eisen voor volledige democratische controle van het EOF, die ik volledig onderschrijf.</p>
      <p sl="fr">We zijn het al eens over het beginsel dat strategiedocumenten automatisch verstuurd moeten worden naar de Paritaire Parlementaire Vergadering. Dit is duidelijk niet genoeg; ik heb onze afgevaardigden al opdracht gegeven landenstrategiedocumenten op te sturen naar leden van nationale parlementen, en heb ook persoonlijk op me genomen te zorgen dat onze partnerlanden beter op de hoogte zijn, zodat ze hun nationale parlementen kunnen betrekken bij het toezicht op de communautaire samenwerking. Het lijkt alsof een eerste bijeenkomst met de Ghanese regering vaststaat, hoewel, zoals u weet, de wijzigingen die op het laatste moment plaatsvonden in mijn agenda – met andere woorden de SADEC-top over Zimbabwe, waar ik zojuist van ben teruggekeerd – mij gedwongen hebben tot uitstel.</p>
      <p sl="fr">Ik ben ervan overtuigd dat het belangrijkste voordeel van de landenstrategieën die door ACS-landen voorbereid worden bij de planning van hun nationale begrotingen voor het tiende EOF, erin ligt dat in deze strategieën bestuur tot speciaal aandachtsgebied is gemaakt van onze wederzijdse betrekkingen. Om die reden hebben wij, na de toewijzing van de tiende EOF-fondsen, besloten tot de introductie van een prestatiegerelateerde tranche van bijna drie miljard euro met betrekking tot bestuur. Dit is niet, zoals iemand verkeerd opmerkte, een nieuwe vorm van conditionaliteit, maar een premie die wordt toegewezen op basis van relevantie, realisme en ambitie van de regeringsplannen die door onze partners worden opgesteld.</p>
      <p sl="fr">In het belang van de autonomie en transparantie worden regeringsplannen als bijlagen toegevoegd aan de strategiedocumenten, en zijn derhalve voor iedereen toegankelijk. Daarbij hebben criteria zoals kredieten, doeltreffendheid en gerichtheid op resultaten mij ertoe gebracht op te roepen tot een intensiever gebruik van begrotingssteun dan bij conventionele projecten.</p>
      <p sl="fr">45 procent van onze steun voor ACS-landen zal worden toegewezen uit onze nationale begrotingen, zowel in de vorm van begrotingssteun voor specifieke sectoren als in de vorm van algemene begrotingssteun. Ik zou graag deze mogelijkheid ter hand willen nemen om een aantal punten van dit verslag te verduidelijken, die schijnbaar uit een misverstand zijn ontstaan.</p>
      <p sl="fr">In het verslag wordt het gebrek aan financiering voor de gezondheidszorg en het onderwijs bekritiseerd. Ik weet dat dit een reeds lang bestaand twistpunt is tussen het Europees Parlement en de Commissie. Ik kan enkel herhalen dat het uitroeien van armoede en het behalen van de millenniumdoelstellingen voor ontwikkeling niet alleen kunnen plaatsvinden door middel van rechtstreekse steun aan gezondheidszorg en onderwijs. Vanzelfsprekend zal een aanzienlijk deel van de algemene of sectorale begrotingssteun na toewijzing gebruikt worden voor de betaling van lonen van bijvoorbeeld leraren, voor de bouw van gezondheidsklinieken en voor de sociale dienstverlening. Ik ben ervan overtuigd dat minstens twintig procent, of zes procent in totaal, is gekwalificeerd en direct wordt toegewezen. Hoewel ik beloof dat ik dit zal trachten te preciseren en te bewijzen, ligt het voor de hand dat de rest afkomstig zal zijn van rechtstreekse of sectorale steun.</p>
      <p sl="fr">Overigens hebben wij niet het recht om sectoren uit te kiezen voor onze partners; deze keuze bepalen zij natuurlijk zelf. Er worden ook keuzes gemaakt op basis van bilaterale hulp. Veel landen kiezen bijvoorbeeld voor gezondheidszorg en onderwijs, maar omdat het een goede vraag is zal ik proberen het concreet te maken en de resultaten daarvan aan u te overhandigen.</p>
      <p sl="fr">Ten slotte hebt u gelijk met betrekking tot gendervraagstukken. Ik ben de eerste die de rol van vrouwen in ontwikkelingssamenwerking, en de noodzaak om die rol te bevorderen, erkent. In het belang van de doeltreffendheid zijn het Parlement, de Raad en de Commissie echter opnieuw gedwongen om, door het aannemen van de Europese consensus, te erkennen dat gendervraagstukken, wanneer rekening wordt gehouden met de gevolgen, een multidisciplinaire dimensie hebben en om die reden geïntegreerd moeten worden in alle relevante hulpprogramma’s, bij voorkeur binnen het afgebakende kader van een bepaalde sector.</p>
      <p sl="fr">Ik ben het volledig eens met uw opmerkingen over de financiering uit het EOF voor de steunfaciliteit voor vrede in Afrika; niemand kan het evidente verband tussen ontwikkeling en veiligheid ontkennen. Desalniettemin moet de financiering van acties voor handhaving van de vrede niet geclassificeerd worden als ontwikkeling of onttrokken worden aan middelen voor ontwikkeling.</p>
      <p sl="fr">U hebt het daarom, in beginsel, bij het rechte eind. Helaas weet u hoe die dingen gaan. Ik denk dat het absoluut cruciaal is om, zoals u doet, de nadruk te leggen op nationale parlementen om de raadpleging van regeringen te structureren en te institutionaliseren en de rol van de civiele samenleving te vergroten, en tegelijkertijd de capaciteiten en de representativiteit van de samenleving te ontwikkelen, zodat deze een drijvende kracht kan worden van ontwikkeling en democratische openheid.</p>
      <p sl="fr">Bedankt voor dit verslag, en ik beloof dat ik het goed zal benutten en er ongetwijfeld inspiratie uit zal halen.</p>
    </intervention>
    <intervention id="2-497" speaker_id="28291" name="Romana Jordan Cizelj" is_mep="True" mode="spoken">
      <p sl="sl">namens de PPE-DE-Fractie . – Het uitbannen van armoede binnen het millenniumontwikkelingskader is een enorme en veeleisende opgave. Het omvat niet alleen doelstellingen op sociaal gebied, maar ook een breder spectrum van onderwerpen die het menselijke ras in staat stellen zich duurzaam te ontwikkelen. Een efficiënt gebruik van het tiende Europese Ontwikkelingsfonds kan wezenlijk bijdragen aan de realisatie van deze doelstelling.</p>
      <p sl="sl">Ik ben het eens met de rapporteur dat onderwijs en gezondheidszorg twee basisgebieden zijn die betrokken zijn bij de verbetering van de levensstandaard van de armste bevolkingsgroepen. We moeten het aandeel van de fondsen, waaronder ook het tiende Europees Ontwikkelingsfonds, die binnen het kader van de ontwikkelingshulp van de Europese Unie aan deze twee gebieden worden toegekend, op gepaste wijze verhogen.</p>
      <p sl="sl">Echter, in een tijd van mondiale uitdagingen zoals klimaatverandering is dit niet voldoende. Parallel met de economische groei en de groei van het BBP groeit tegenwoordig ook de uitstoot van broeikasgassen. Dit is de reden dat het welzijn van de bevolking op sommige gebieden afneemt, ondanks de economische vooruitgang op andere gebieden. Bij het vormgeven van ons hele ontwikkelingsbeleid, moeten we welzijn definiëren binnen het kader van duurzame ontwikkeling. Daarom is het belangrijk dat het tiende Europees Ontwikkelingsfonds het evenwicht tussen de economische, sociale en ecologische componenten weerspiegelt.</p>
      <p sl="sl">Een ander gebied dat ik zou willen aanhalen is gendergelijkheid. Vrouwen hebben binnen de samenleving verschillende rollen, van zorg en verantwoordelijkheid voor het primaire levensonderhoud van hun gezin tot het doorgeven van kennis en levenspatronen aan hun kinderen. Vaak is het echter zo dat vrouwen geen speciale rechten hebben, niet de mogelijkheid hebben om zelfstandig te worden en hun eigen beslissingen te nemen en geen gelijkwaardige toegang hebben tot diensten. Daarom ben ik van mening dat zorg dragen voor gelijke mogelijkheden een van de fundamentele horizontale – ik herhaal, horizontale – bouwstenen is van elk willekeurig ontwikkelingsbeleid.</p>
      <p sl="sl">Tot slot zou ik willen zeggen dat een beleid alleen succesvol kan zijn als het passende steun van de bevolking krijgt, wat wordt uitgedrukt in democratische en eerlijke verkiezingen. In de toekomst moeten parlementen een veel belangrijkere rol spelen in het opstellen, controleren en uitvoeren van ontwikkelingshulp – niet alleen het Europese Parlement, maar ook de parlementen van de lidstaten.</p>
    </intervention>
    <intervention id="2-498" speaker_id="28282" name="Alain Hutchinson" is_mep="True" mode="spoken">
      <p sl="fr">namens de PSE-Fractie . Mevrouw de Voorzitter, commissaris, mevrouw Carlotti, ik zou u allereerst willen gelukwensen met het uitstekende werk dat is verricht met het opstellen van dit verslag, dat op deskundige wijze is gedaan.</p>
      <p sl="fr">Buiten dat ik eraan wil herinneren dat we nu dringend onze partners moeten stimuleren het tiende EOF te ratificeren, zou ik willen terugkomen op een aantal onderwerpen die voor ons als Europese Socialisten essentieel zijn met het oog op de huidige uitdagingen waar de volkeren van het Zuiden zich voor zien gesteld; uitdagingen die op tragische wijze benadrukt worden door de huidige voedselcrisis.</p>
      <p sl="fr">Ten eerste moeten we een beter begrip krijgen van de landbouw, dat een onevenredig aandeel heeft in het Europees Ontwikkelingsfonds. Als een geheugensteuntje, 9 van de 78 landen in het negende EOF, en slechts 8 procent van de bedragen die in het tiende EOF werden toegekend, hadden betrekking op de landbouw en initiatieven op het gebied van plattelandsontwikkeling.</p>
      <p sl="fr">Daarbij is er de vertraagde uitvoering van de aangekondigde verhoging door de Commissie als onderdeel van haar steun voor de ontwikkeling van de landbouw in zuidelijke landen.</p>
      <p sl="fr">Het is absoluut noodzakelijk dat we toezicht houden op de samenhang van ons beleid en het beleid van de lidstaten in verband met de prioriteiten die zijn gesteld in het tiende EOF, met name in verband met het gemeenschappelijk landbouwbeleid, aangezien geen enkel ontwikkelingsbeleid zin heeft als we doorgaan met de ene hand te geven wat we met de andere nemen.</p>
      <p sl="fr">Een andere kwestie die voor ons van belang is zijn natuurlijk de gendervraagstukken, aangezien we ons terdege bewust zijn van de centrale rol die vrouwen op het gebied van ontwikkelingssamenwerking innemen in het merendeel van deze landen.</p>
      <p sl="fr">Ten slotte de noodzaak van de opname van het EOF in de begroting, zoals genoemd tijdens het debat van vanmorgen over de kwijting van de begroting. Het EOF heeft tot nu toe elk parlementair toezicht gemeden, hoewel het gaat om een budget van 22,6 miljard euro – zoals u ons herinnerde, commissaris – en het EOF het overgrote deel van onze middelen voor ontwikkeling voor zijn rekening neemt. Deze oproep is meer gericht aan de Raad dan aan de Commissie, waarmee we een overeenstemming hebben bereikt over dit onderwerp.</p>
      <p sl="fr">Excuseer, maar ik wil nogmaals onderstrepen wat door mijn collega, mevrouw Carlotti, is gezegd over de oplettendheid die is vereist, zodat het tiende EOF niet wordt gebruikt als hefboom of als hulpmiddel voor economische partnerschapsovereenkomsten. Dit zou natuurlijk niet verantwoordelijk zijn.</p>
    </intervention>
    <intervention id="2-499" speaker_id="28268" name="Danutė Budreikaitė" is_mep="True" mode="spoken">
      <p sl="lt">namens de ALDE-Fractie. – Mevrouw de Voorzitter, dames en heren, het Europees Ontwikkelingsfonds viert zijn vijftigste verjaardag sinds de dag van oprichting. Gedurende deze periode is het veranderd in een belangrijk middel voor ontwikkelingssamenwerking met ACS-landen, waardoor hun economische en sociale ontwikkeling is toegenomen. Tijdens onderhandelingen over het tiende EOF zijn de EU-lidstaten het eens geworden over het belang van het fonds en de noodzaak om de ontwikkeling van ACS-landen verder te stimuleren, gecombineerd met een verhoging van het fonds met tien miljard euro in vergelijking met het negende EOF. Het moet de strijd tegen armoede efficiënter maken en ons de mogelijkheid bieden door te gaan met de uitvoering van de millenniumdoelstellingen voor ontwikkeling.</p>
      <p sl="lt">Ik zou willen benadrukken dat de nieuwe EU-lidstaten sinds 2008 zijn begonnen met hun bijdrage aan de tiende EOF-begroting. Ze zijn verplicht om bijna 820 miljoen euro te betalen. De uitvoering van het tiende EOF is echter nog niet begonnen, hoofdzakelijk omdat de helft van de ACS-landen de herziene overeenkomst van Cotonou nog niet heeft geratificeerd. Ik zou de ACS-landen daarom willen aanmoedigen de herziene overeenkomst van Cotonou zo spoedig mogelijk te ratificeren.</p>
      <p sl="lt">Vóór de ratificatie van het huidige financiële initiatief vonden er discussies plaats over de opname van het EOF in de EU-begroting, met als belangrijkste motief dat het de doeltreffendheid van de uitvoering zou vergroten. We wachten nog altijd op een beslissing in deze zaak. Ik zou de EU daarnaast dringend willen verzoeken om een wezenlijker deel van de EOF-fondsen toe te wijzen aan gezondheidszorg en onderwijs. Sinds 2001 is twintig procent van het EU-budget beschikbaar gesteld voor steun aan primaire gezondheidszorg en onderwijs, en dit zou ook op het EOF van toepassing moeten zijn. Met het oog op innovatie binnen het EOF zou ik de bevordering van behoorlijk bestuur willen onderstrepen. Alhoewel nog niet geheel duidelijk is hoe dat op dit moment moet plaatsvinden, ondersteun ik de opname van aanvullende criteria: de liberalisering van markten, de strijd tegen terrorisme, verplichtingen inzake massavernietigingswapens en het opnieuw toelaten van migranten. De uitvoering van deze criteria zal bijdragen aan een vergrote stabiliteit in ACS-landen.</p>
    </intervention>
    <intervention id="2-500" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">namens de UEN-Fractie . – Mevrouw de Voorzitter, de uitvoering van de programmering van het tiende Europees Ontwikkelingsfonds voor de termijn 2008-2013 is van wezenlijk humanistisch en politiek belang. Het doel van deze programma’s is het uitbannen van armoede en het tot stand brengen van sociale stabiliteit in partnerlanden en -regio’s in het kader van blijvende ontwikkeling, met name in Afrika. De doeltreffendheid van deze hulp die door het Europees Parlement, lidstaten en andere donateurs tot stand is gebracht, en die wordt geraamd op vele miljarden euro’s, zal afhankelijk zijn van een juiste vaststelling van doelstellingen, de vereenvoudiging van formele barrières, de harmonisatie van acties en voortdurend toezicht, dat gedeeltelijk zal worden uitgevoerd door Europese instellingen.</p>
      <p sl="pl">Hulp in economische zin moet worden gekoppeld aan partnerschapsovereenkomsten, en moet de ontwikkeling van de vereiste infrastructuur waarborgen, waardoor banen kunnen worden gecreëerd in de mijn- en verwerkingsindustrieën en in de landbouw. De Europese Unie zou moeten fungeren als afzetmarkt, met haar blijvende tekort aan grondstoffen en bepaalde producten. Fondsen moeten logistieke ondersteuning krijgen, zodat ze op effectieve wijze worden gebruikt.</p>
    </intervention>
    <intervention id="2-501" speaker_id="38733" name="Mikel Irujo Amezaga" is_mep="True" mode="spoken">
      <p sl="es">namens de Verts/ALE-Fractie . – Mevrouw de Voorzitter, commissaris, allereerst zou ik mevrouw Carlotti willen gelukwensen met dit uitstekende verslag en willen zeggen dat, als we het hebben over de uitvoering van de agenda, we ieder land stuk voor stuk moeten beoordelen met betrekking tot de werkelijke kosten die zij moeten dragen en hun bestuur.</p>
      <p sl="es">We moeten niet vergeten dat het EOF niet binnen de algemene financiële hulpprogramma’s van de Commissie valt, en om die reden kunnen we helderheid en transparantie vereisen, alsmede specifieke doelstellingen waarvoor dit geld zal worden gebruikt.</p>
      <p sl="es">Aangezien 23 miljard euro voor vijf jaar en 78 landen niet genoeg is om alles te bekostigen, moeten bilaterale overeenkomsten, in overeenstemming met wat is overeengekomen in de Verklaring van Parijs van 2005, altijd gesloten worden over projecten, plannen en strategieën die moeten worden nageleefd, met de nadruk op “bilaterale overeenkomsten”.</p>
      <p sl="es">Hoewel we weten dat de algemene financiële steun die wordt verleend aan ACS-landen voornamelijk gericht is op strategieën voor het uitbannen van armoede, zou het tot slot niet overbodig zijn ons ervan te vergewissen dat de uiteindelijke doelstelling van het EOF identiek is.</p>
    </intervention>
    <intervention id="2-502" speaker_id="28280" name="Filip Kaczmarek" is_mep="True" mode="spoken">
      <p sl="pl">Mevrouw de Voorzitter, de periode voor de uitvoering van dit tiende Europees Ontwikkelingsfonds, van 2008 tot 2013, valt samen met een periode van buitengewoon belangrijke uitdagingen voor de agenda van de Europese en internationale ontwikkelingshulp. We kunnen ten minste een aantal van deze uitdagingen vaststellen: de tenuitvoerlegging van de nieuw aangenomen gezamenlijke EU-Afrika-strategie; de uitvoering van de millenniumdoelstellingen voor ontwikkeling, die zoals we allen weten voor 2015 verwezenlijkt moeten zijn; de tenuitvoerlegging van de nieuwe economische partnerschapsovereenkomsten, oftewel “EPO’s”; en de tussentijdse herziening van de financiële vooruitzichten die is vastgesteld voor 2009. Er staan ons derhalve een aantal bijzonder zware uitdagingen te wachten met betrekking tot programmering, de introductie van nieuwe oplossingen en de tenuitvoerlegging van het tiende EOF.</p>
      <p sl="pl">Naar mijn mening heeft de rapporteur, mevrouw Carlotti, deze taak op uitstekende wijze ter hand genomen; zij heeft de meest belangrijke doelstellingen en moeilijke kwesties die een uitdaging zullen vormen bij de uitvoering van het Europees Ontwikkelingsfonds adequaat vastgesteld en opgesomd. Ik wil graag de aandacht vestigen op twee zaken die naar mijn inzicht van essentieel belang zijn.</p>
      <p sl="pl">Het tiende Europees Ontwikkelingsfonds voorziet in de uitbetaling van bijna 23 miljard euro, die bedoeld is voor samenwerking met de armste landen van de wereld. Indien het op de juiste wijze wordt benut, kan het EOF een grote bijdrage leveren aan het succesvol behalen van de millenniumdoelstellingen voor ontwikkeling. Om die reden zou de absolute prioriteit voor ons Europees vooruitzicht de eerste van de millenniumdoelstellingen voor ontwikkeling moeten zijn: het uitbannen van extreme armoede en honger. We moeten er daarom voor zorgen dat de regelgeving omtrent de uitvoering zich concentreert op de uitvoering van deze doelstelling, en deze prioriteit geeft boven de andere sociale doelstellingen. De andere doelstellingen zijn belangrijk, maar we moeten voortdurend aandacht blijven houden voor de prioriteit van het uitbannen van extreme armoede.</p>
      <p sl="pl">Ten behoeve van een grotere samenhang, transparantie en doeltreffendheid van de Europese ontwikkelingssamenwerking zou het EOF vervolgens moeten worden opgenomen in de EU-begroting. De kwestie van het opnemen van het EOF in de begroting moet worden besproken tijdens een herziening van het financieel vooruitzicht. Ik ben me ervan bewust dat enkele lidstaten bevreesd zijn voor deze oplossing, maar vanuit het oogpunt van de Commissie ontwikkelingssamenwerking, en waarschijnlijk van het Europees Parlement als geheel, bestaat er geen twijfel over dat dit gunstig is voor het Europees ontwikkelingsbeleid.</p>
    </intervention>
    <intervention id="2-503" speaker_id="28173" name="Zita Pleštinská" is_mep="True" mode="spoken">
      <p sl="sk">Dames en heren, de bijeenkomst in het Europees Parlement met de voorzitter van het pan-Afrikaans parlement, mevrouw Gertrude Mongella, heeft een bijzonder sterke indruk op me gemaakt.</p>
      <p sl="sk">Tijdens de bijeenkomst in het Europees Parlement zei mevrouw Gertrude Mongella het volgende: Europa speelt een belangrijke rol in Afrika. De aanwezigheid van Europa in Afrika heeft een lange geschiedenis, zowel in positieve als negatieve zin. Europa heeft de technologie; Europa heeft de middelen; Europa ontwikkelt haar wetenschappelijke kennis. Europa kan een belangrijke rol spelen. Sterker nog, Europa kan zich niet veroorloven te bestaan zonder Afrika.</p>
      <p sl="sk">Ik ben van mening dat het tiende Europees Ontwikkelingsfonds (2008-2013) een belangrijk instrument is voor het waarmaken van de politieke verplichtingen van de EU en haar lidstaten om ontwikkelingshulp te bieden. Daarom verzoek ik de EU-lidstaten en ACS-landen die tot op heden het interne akkoord en de herziene overeenkomst van Cotonou nog niet hebben geratificeerd, dit te doen, in de hoop dat het tiende EOF zo spoedig mogelijk van start kan gaan.</p>
    </intervention>
    <intervention id="2-504" speaker_id="photo_generic" name="Louis Michel" is_mep="True" mode="spoken">
      <p sl="fr">lid van de Commissie . Mevrouw de Voorzitter, ik zal het kort houden, want ik realiseerde me niet dat ik een aantal vragen die ik in mijn eerste toespraak stelde reeds min of meer beantwoord heb.</p>
      <p sl="fr">Ik wil even terugkomen op een punt van kritiek door mevrouw Carlotti, vanzelfsprekend een zeer redelijk punt van kritiek, namelijk dat in een tijd waarin we geconfronteerd worden met meer uitdagingen op het gebied van ontwikkeling dan ooit tevoren, de eerlijkheid ons gebiedt te zeggen dat onze lidstaten hun ontwikkelingshulp reduceren. Dit houdt in feite in dat we, voor het eerst dat er sprake is van een vermindering, 1 700 000 000 euro zullen verliezen. Dit is een enorme som. Stelt u voor waar dit aan zou kunnen worden besteed, in de zin van ziekenhuizen, doktoren en leraren voor ontwikkelingslanden. Het voorstel van de Europese Raad houdt daarom in, mevrouw Carlotti, dat elke lidstaat de verplichting die deze, als u zich dat kan herrinneren, in 2005 is aangegaan ten minste moet bekrachtigen en moet instemmen met het opstellen van een overgangsplan waarmee wordt aangetoond hoe de doelstellingen voor 2010 en 2015 kunnen worden behaald. Ik geloof dat ze dan vast zullen zitten aan de verplichtingen die ze publiekelijk zijn aangegaan.</p>
      <p sl="fr">Het tweede punt, mijnheer Hutchinson, is dat u gelijk hebt over de percentages. Ik zou alleen willen vermelden dat er voor landbouw en plattelandsontwikkeling in het negende EOF 650 miljoen euro was opgenomen, en in het tiende EOF 1 miljard en 250 miljoen euro. Het is een stijging in absolute zin in plaats van in relatieve zin, daarin hebt u gelijk. Ten tweede waren er oorspronkelijk slechts vier landen die kozen voor landbouw, en nu 25. Dit is echter niet genoeg, het is nog steeds niet ambitieus genoeg, en we hebben echt flink moeten lobbyen om een aantal landen te laten instemmen met deze benadering.</p>
      <p sl="fr">Als het gaat om Europese Partnerschapsovereenkomsten vindt er altijd een uitwisseling van meningen plaats over dit onderwerp wanneer we een bijeenkomst hebben. Het is nu echter wel erg laat, en dit heeft mijn enthousiasme voor deze zaak behoorlijk getemperd. Desondanks wil ik simpelweg iets bevestigen wat jullie graag zullen horen. Ik heb altijd gezegd dat die landen die geen EPO tekenen vanzelfsprekend niet gestraft worden vanuit financieel oogpunt, en dat er natuurlijk geen verband bestaat tussen deze twee zaken. Op geen enkele wijze zullen we de begroting of de uitvoering daarvan als pressiemiddel gebruiken of als een vorm van afpersing, om te zorgen dat ze een EPO tekenen. Dit hebben we altijd gezegd, en dat zal ook niet veranderen.</p>
      <p sl="fr">Met betrekking tot de ratificatie geloof ik dat het mevrouw Budreikaité was die dit punt naar voren bracht. Op dit moment hebben alle EU-listaten geratificeerd. Er zijn vijf partnerlanden die nog moeten ratificeren. Ik hoop dat dit voor het eind van de maand zal gebeuren, zodat het hele proces in juni van start kan gaan.</p>
      <p sl="fr">Ik zou opnieuw mijn overtuiging kenbaar willen maken dat de opname van het Europees Ontwikkelingsfonds in de begroting ons zonder twijfel in staat zou stellen veel efficiënter te werk te gaan, te beschikken over democratische controle, ons betrokken te voelen bij en te beschikken over dit ontwikkelingsbeleid, zoals wij doen bij andere vormen van beleid. Naar mijn mening zou dit een veel grotere reikwijdte bieden voor actie, ontvankelijkheid, legitimiteit en geloofwaardigheid. Ik hoop dat we de lidstaten die hier nog steeds tegen zijn kunnen laten inzien hoe zinvol dit is.</p>
    </intervention>
    <intervention id="2-505" speaker_id="2031" name="Marie-Arlette Carlotti" is_mep="True" mode="spoken" role="rapporteur">
      <p sl="fr">Dank aan u allen voor dit debat, en voor uw late aanwezigheid. Bedankt, commissaris. Ik zou willen zeggen dat het Parlement wat betreft officiële ontwikkelingshulp geheel achter u staat. Ik heb uw commentaar in de pers gelezen; ik weet dat er moed voor nodig was om bepaalde dingen te zeggen.</p>
      <p sl="fr">Desalniettemin zou ik willen terugkomen op twee punten. Allereerst, de prestatiegerelateerde tranche. Zoals u weet wordt dit instrument omgeven door een heleboel onzekerheid. Het besluitvormingsproces is niet bijzonder helder. Toezicht en informatie voor het Europees Parlement en de Paritaire Parlementaire Vergadering (PPV) ontbreken, evenals voor nationale parlementen, en zoals ik al eerder zei zijn er zekere criteria in de bestuursprofielen die ons voor problemen stellen. Ik zal mijn woorden niet herhalen, maar ik ben van mening dat deze dubbelzinnigheid enkel kan worden weggehaald door alleen externe controle van buiten de Commissie toe te laten, dat wil zeggen toezicht door het Europees Parlement, nationale parlementen en de PPV over hoe en onder welke voorwaarden de prestatiegerelateerde tranche wordt besteed. Ik ben ook van mening dat dit toezicht expliciet deel moet uitmaken van de tenuitvoerlegging van het EOF.</p>
      <p sl="fr">Wat betreft regionale integratie en de EPO’s, persoonlijk ben ik van mening dat de financiering van EPO’s een aanvulling moet zijn van de financiering van het EOF. Ik heb gehoord wat u hierover heeft gezegd. We hebben echter behoefte aan duidelijkheid over de verdeling van de financiering en geïntegreerde regionale programma’s tussen regio’s en ACS-landen. Wij geloven u als u zegt dat er geen sprake is van nieuwe conditionaliteit, maar een dergelijke vorm van geruststelling en zorgvuldigheid is voor ons noodzakelijk. In elk geval, heel erg bedankt dat u zo laat hier bent gebleven.</p>
      <a text="(Applaus)"/>
    </intervention>
    <intervention id="2-506" speaker_id="4482" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt woensdag om 11.30 uur plaats.</p>
      <p sl="nl">Schriftelijke verklaringen (artikel 142 van het Reglement)</p>
    </intervention>
    <intervention id="2-508" speaker_id="4345" name="Tokia Saïfi" is_mep="True" mode="written">
      <p sl="fr">Het tiende EOF biedt een kader voor de lange termijn voor samenwerking en ontwikkelingssamenwerking van de EU met ACS-landen. Voor de periode van 2008-2013 betekent dat 22,7 miljard euro, dat is bedoeld als steun om enkele van de armste en meest kwetsbare landen ter wereld te helpen. Teneinde de doeltreffendheid van dit fonds te waarborgen, dat de financiële arm is van het Europees ontwikkelingsbeleid, moeten we verder gaan dan de onevenredige bijdrage van de lidstaten, en het fonds integreren in de Gemeenschapsbegroting. De opname van Europese ontwikkelingshulp in de begroting biedt in feite bepaalde voordelen, aangezien de hulp aan ACS-landen onderworpen zou zijn aan dezelfde programmerings- en beleidsvoorschriften als de andere instrumenten voor extern optreden, waadoor de samenhang, transparantie, doeltreffendheid en democratische controle van ontwikkelingssamenwerking wordt versterkt. We moeten het idee van “historische banden” tussen bepaalde lidstaten en overzeese landen en gebieden loslaten, en Afrika en ontwikkelingssamenwerking een prioriteit maken van de EU als geheel. Als de EU wil dat deze beleidsmaatregelen en programma’s doeltreffend zijn, moet zij haar buitenlandse hulp voortdurend moderniseren en het EOF opnemen in de Gemeenschapsbegroting van 2009.</p>
    </intervention>
  </section>
  <section id="creitem56" title="18. Agenda van de volgende vergadering: zie notulen"/>
  <section id="creitem57" title="19. Sluiting van de vergadering"/>
</text>
