<?xml version='1.0' encoding='utf-8'?>
<text id="20110118.NL" lang="nl" date="2011-01-18" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Debat over gevallen van schending van de mensenrechten, de democratie en de rechtsstaat (bekendmaking van de ingediende ontwerpresoluties): zie notulen"/>
  <section id="creitem3" title="3. Stabilisatie- en associatieovereenkomst EG-Servië - Stabilisatie- en associatieovereenkomst EG-Servië (debat)">
    <intervention id="2-007-000" speaker_id="28241" name="Silvana KOCH-MEHRIN" is_mep="True" mode="spoken" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="nl">Aan de orde is de gecombineerde behandeling van de overeenkomst EG-Servië.</p>
      <p sl="nl">Stabilisatie- en associatieovereenkomst EG-Servië. Aanbeveling van Jelko Kacin, namens de Commissie buitenlandse zaken (A7-0362/2010). Aanbeveling inzake het ontwerpbesluit van de Raad en de Commissie betreffende de sluiting van de stabilisatie- en associatieovereenkomst tussen de Europese Gemeenschappen en hun lidstaten, enerzijds, en de Republiek Servië, anderzijds [15619/1/2007 - C7-0341/2010 - 2007/0255(NLE)]</p>
      <p sl="nl">Stabilisatie- en associatieovereenkomst tussen de EG en Servië. Verklaringen van de Raad en de Commissie [2010/2980(RSP) ]</p>
    </intervention>
    <intervention id="2-008-000" speaker_id="23691" name="Jelko KACIN" is_mep="True" mode="spoken" role="rapporteur" nationality="Slovenia" birth_date="26-11-1955" birth_place="Celje" p_group="Group of the Alliance of Liberals and Democrats for Europe" m_state="SI">
      <p sl="sl">Mevrouw de Voorzitter, de stabilisatie- en associatieovereenkomst tussen de Europese Unie en Servië is in april 2008 ondertekend en de interim-handelsovereenkomst met Servië wordt sinds februari 2010 met succes uitgevoerd.</p>
      <p sl="sl">Het ratificatieproces ging in september 2008 van start toen het Servische parlement de overeenkomst als eerste bekrachtigde.</p>
      <p sl="sl">De overeenkomst voorziet in een politiek, wettelijk en economisch kader voor samenwerking tussen de Europese Unie en Servië, en Servië zou zonder het in gang zetten van het ratificatieproces het traject van Europese integratie niet hebben kunnen vervolgen.</p>
      <p sl="sl">In 2009 stonden er geen verslagen over Servië op de agenda van het Europees Parlement omdat het ratificatieproces in de lidstaten stagneerde. Deze ontwikkeling hing samen met het feit dat Servië geen volledige medewerking verleende aan het Internationaal Straftribunaal voor het voormalige Joegoslavië in Den Haag. Op dit moment hebben elf lidstaten de overeenkomst bekrachtigd en daarom doe ik de resterende lidstaten vandaag het verzoek om zo snel mogelijk hetzelfde te doen.</p>
      <p sl="sl">Als we de overeenkomst vandaag op dit hogere niveau bekrachtigen, geven we daarmee een duidelijk signaal af dat we de Europese integratie van Servië steunen. Dat alleen zal echter niet volstaan om het ratificatieproces tot een succesvol einde te brengen.</p>
      <p sl="sl">In de resolutie over Servië die morgen in stemming wordt gebracht, komt juist deze boodschap van steun naar voren. We moeten Servië steunen op de lange en moeilijke weg naar lidmaatschap van de Europese Unie.</p>
      <p sl="sl">Als land dat lange tijd geïsoleerd is geweest en buiten de moderne ontwikkelingen in de Europese politiek en economie is gebleven, staat Servië voor grote uitdagingen.</p>
      <p sl="sl">De afgelopen twee jaar is de Servische politiek meer en meer pro-Europees geworden. Het beste bewijs voor hun toewijding aan de Europese waarden en manier van leven kunnen de Servische leiders leveren door problemen tot een oplossing te brengen en alle nodige hervormingen door te voeren.</p>
      <p sl="sl">Er hebben zich al een aantal positieve ontwikkelingen voorgedaan. We hebben met instemming kennisgenomen van de bereidheid van Servië om compromissen te sluiten en van de aanneming van een gezamenlijke resolutie over Kosovo door de Algemene Vergadering van de VN in september 2010.</p>
      <p sl="sl">Op 1 januari 2011 heeft Servië de dienstplicht afgeschaft en generaties jonge Serviërs een extra mogelijkheid geboden om te studeren en zich te ontwikkelen. Ook is het civiele toezicht op de strijdkrachten versterkt.</p>
      <p sl="sl">Anderzijds wordt het toetredingsproces van Servië ernstig belemmerd door het feit dat twee personen die door het Joegoslavië-tribunaal wegens oorlogsmisdaden zijn aangeklaagd, nog steeds op vrije voeten zijn.</p>
      <p sl="sl">Ratko Mladić is al ruim 15 jaar op de vlucht sinds de genocide in Srebrenica, het ernstigste oorlogsmisdrijf op Europese bodem sinds de Tweede Wereldoorlog.</p>
      <p sl="sl">Wij verwelkomen de verklaring van de Servische regering dat zij het verlenen van volledige medewerking aan het tribunaal in Den Haag als prioriteit beschouwt. Wij roepen de Servische autoriteiten echter op om, in de woorden van de aanklager van het Joegoslavië-tribunaal, de kloof tussen de politieke wil en de concrete resultaten overtuigend te dichten.</p>
      <p sl="sl">De tijd is gekomen dat Servië dit pijnlijke hoofdstuk afsluit en een nieuwe stap zet in de richting van verzoening in de regio.</p>
      <p sl="sl">Servië kan geen kandidaat-lidstaat worden als het niet volledig meewerkt met het Joegoslavië-tribunaal, zoals ook is verklaard in de conclusies van de Raad van 25 oktober 2010.</p>
      <p sl="sl">Het meest duidelijke bewijs van medewerking zou zijn wanneer Servië de aangeklaagde personen zou arresteren en uitleveren. De inspanningen van Servië op dit vlak zijn vooralsnog vruchteloos gebleven en zijn ontoereikend.</p>
      <p sl="sl">Er zijn belangrijke verschuivingen gaande in de regionale betrekkingen op de westelijke Balkan, waarvan de betrekkingen tussen Servië en Kroatië het belangrijkste voorbeeld zijn. We zijn verheugd over de koers van de Servische president, wiens nieuwe aanpak belangrijke impulsen heeft gegeven op weg naar duurzame verzoening in de regio.</p>
      <p sl="sl">Desondanks zijn er nog andere uitdagingen. Belgrado zal zich constructief moeten opstellen in de komende dialoog met Priština en hoe de kwestie van de status van Kosovo ook afloopt, Belgrado en Priština zullen als partners moeten samenwerken zodat de gehele regio gemakkelijker toenadering tot Europa vindt.</p>
      <p sl="sl">Hetzelfde geldt voor de Servische betrekkingen met Bosnië en Herzegovina. Belgrado zal moeten instemmen met hervormingen die Bosnië en Herzegovina, als land met eigen instellingen, in staat stellen over het lidmaatschap van de Europese Unie te onderhandelen. Dat is momenteel nog niet het geval.</p>
    </intervention>
    <intervention id="2-009-000" speaker_id="photo_generic" name="Enikő Győri" is_mep="True" mode="spoken">
      <p sl="en">fungerend voorzitter van de Raad . − Mevrouw de Voorzitter, ik voel mij zeer bevoorrecht en vereerd dat ik naar het Europees Parlement mag terugkeren in mijn nieuwe hoedanigheid van vertegenwoordiger van het Hongaars roulerend voorzitterschap van de Raad van de Europese Unie. Ik hoop, geachte afgevaardigden, dat u mij beschouwt als voormalig lid van dit Parlement en als waarborg dat het Hongaarse voorzitterschap dit Parlement goed gezind zal zijn.</p>
      <p sl="en">Ik zie ernaar uit met u allen samen te werken gedurende de komende vijf en een halve maand van dit voorzitterschap, waarvan ik hoge verwachtingen heb. Ik ga nu verder in mijn moedertaal.</p>
      <p sl="hu">Mevrouw de Voorzitter, dames en heren, het is mij een groot genoegen en een grote eer om aan dit debat deel te nemen waarna het Parlement zal stemmen over goedkeuring van de stabilisatie- en associatieovereenkomst die met de Republiek Servië is getekend. Ik zou deze gelegenheid ook te baat willen nemen om mijn dank uit te spreken aan de rapporteur van het Europees Parlement, Jelko Kacin, die een uitstekend verslag over het onderwerp heeft opgesteld, en om de resolutie over het Europese integratieproces van Servië van harte te verwelkomen. Net als andere landen in de regio heeft ook Servië geprofiteerd van het vooruitzicht op het Europees lidmaatschap en het land heeft de afgelopen jaren aanzienlijke vooruitgang in deze richting geboekt. In dit verband is de stabilisatie- en associatieovereenkomst voor Servië een belangrijke stap voorwaarts op weg naar de Europese Unie.</p>
      <p sl="hu">De overeenkomst versterkt de reeds nauwe banden tussen de Europese Unie en Servië en brengt een contractuele relatie tot stand tussen de twee partijen. Met de overeenkomst wordt een nieuw kader gevestigd voor een politieke dialoog. Zij brengt een vrijhandelsgebied tot stand en verstevigt de bilaterale economische betrekkingen, die Servië grote economische voordelen moeten opleveren. De overeenkomst stimuleert het hervormingsproces dat zal bijdragen aan de groei van de Servische economie en de ontwikkeling van een volledig functionerende markteconomie. Verder legt de overeenkomst de grondslag voor meer samenwerking tussen de Europese Unie en Servië op talrijke gebieden, niet in de laatste plaats in de strijd tegen de georganiseerde misdaad en de illegale grensoverschrijdende handel, en ook met betrekking tot verbetering van de huidige regelgeving voor milieubescherming.</p>
      <p sl="hu">De Raad is op 14 juni 2010 met het ratificatieproces van de overeenkomst begonnen. Tot op heden hebben elf lidstaten, uiteraard met inbegrip van Hongarije, de overeenkomst via hun parlement bekrachtigd. Wij hebben er alle vertrouwen in dat alle lidstaten de overeenkomst op korte termijn ratificeren. De Raad zou het toejuichen als de stabilisatie- en associatieovereenkomst eind 2011, uiterlijk begin 2012, in werking treedt. Dit zou betekenen dat Servië een ambitieuze contractuele relatie met de Europese Unie aangaat precies op het moment dat het intensievere voorbereidingen voor de toetreding begint te treffen. Uw stemmen zullen nog meer doen om dit proces gewicht te geven en te bevorderen, vanwege de unanieme steun die tijdens de vergadering van de Commissie buitenlandse zaken op 1 december door alle politieke krachten is uitgesproken. Servië heeft te kennen gegeven dat het bij de Europese Unie wil horen door in december 2009 zijn toetredingsverzoek in te dienen. Verleden jaar oktober heeft de Raad de Commissie gevraagd om haar advies in te dienen. Dat kan in de tweede helft van 2011 worden verwacht.</p>
      <p sl="hu">Wij zijn ons er allemaal van bewust dat het Europese integratieproces talrijke voordelen voor Servië heeft. Tegelijkertijd moet Servië nog steeds belangrijke hervormingen doorvoeren. Het gaat hier onder andere om verdere inspanningen op het gebied van het openbaar bestuur en de rechtsstaat, de hervorming van het justitieel apparaat, de strijd tegen de corruptie en de georganiseerde misdaad, en samenwerking met het Internationaal Strafhof voor het voormalige Joegoslavië.</p>
      <p sl="hu">Zoals ook in het verslag van de heer Kacin wordt gesteld, is de voortgang van het integratieproces gebaseerd op de vorderingen die op dit gebied worden gemaakt. Ik verwelkom het feit dat er reeds vele resultaten zijn geboekt. Tegelijkertijd zou ik deze gelegenheid te baat willen nemen om erop te wijzen dat Servië het afgelopen jaar historische stappen heeft gezet op weg naar vrede met zijn buren in de regio. Ik verwelkom ook de nauwe samenwerking van Servië met de Europese Unie in de zomer van 2010 en de daaruit voortvloeiende VN-resolutie die de weg heeft geopend voor een dialoog tussen Belgrado en Priština. De Raad steunt hoge vertegenwoordiger Ashton volledig bij het werk dat zij op dit gebied heeft verzet. Dit is een grote uitdaging, maar de mogelijkheid om een dialoog op te bouwen biedt zowel Kosovo als Servië de kans om dichter bij de Europese Unie te komen.</p>
      <p sl="hu">Tot slot zou ik een afrondende gedachte met u willen delen. Ik ben ervan overtuigd dat de Europese Unie het uitbreidingsproces geloofwaardig moet houden. De middelen om dat te doen liggen in onze handen. Ik ben van mening dat als tijdens het Hongaarse voorzitterschap de toetredingsonderhandelingen met Kroatië met succes kunnen worden afgerond, dit ook een zeer positief signaal voor Servië zal zijn dat het proces leeft en dat er plaats is voor de Balkanlanden in de familie van naties van de Europese Unie.</p>
      <p sl="hu">Mevrouw de Voorzitter, dames en heren, 2011 wordt een belangrijk jaar voor Servië en zal zowel uitdagingen als kansen brengen. Ik verwelkom de kans die deze nieuwe overeenkomst Servië geeft, zodat we met elkaar kunnen bouwen aan een gezamenlijke toekomst in een vreedzaam Europa.</p>
    </intervention>
    <intervention id="2-011-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . − Mevrouw de Voorzitter, het is mij een groot genoegen en een eer dat ik vandaag het Europees Parlement mag toespreken ter gelegenheid van zijn instemming met de stabilisatie- en associatieovereenkomst met de Republiek Servië. Graag wil ik een warm woord van dank richten tot de rapporteur voor Servië, Jelko Kacin, voor zijn verslag over de integratie van Servië in Europa.</p>
      <p sl="en">Voor Servië vormt de stabilisatie- en associatieovereenkomst een grote stap op zijn reis richting de Europese Unie. Kerndoelen van deze overeenkomst zijn het bereiden van de weg voor verdere Europese integratie en hervormingen, en het voorbereiden van Servië op het EU-lidmaatschap. Deze belangrijke mijlpaal zal voor Servië een positieve stimulans zijn nu het zijn inspanningen voor verzoening in de regio heeft hervat.</p>
      <p sl="en">De stabilisatie- en associatieovereenkomst (SAO) brengt een uitgebreid institutioneel kader tot stand via de SAO-raad en de SAO-commissie, een vernieuwd raamwerk voor politieke dialoog en een netwerk van subcommissies die zich bezighouden met de meeste beleidsterreinen van de Europese Unie. Uiteraard voorziet de overeenkomst tevens in de oprichting van een specifiek orgaan bestaande uit leden van dit Parlement en dat van Servië, de gemengde parlementaire commissie.</p>
      <p sl="en">Op economisch gebied voorziet de SAO in de geleidelijke realisatie van een vrijhandelszone en de stapsgewijze integratie van Servië in de interne markt van de Europese Unie, wat zowel de Europese Unie als Servië tot voordeel zal strekken. Net zoals in Centraal-Europa in de jaren negentig van de vorige eeuw zal de overeenkomst leiden tot meer investeringen, met name indirecte investeringen. De overeenkomst zal een essentiële bijdrage leveren aan de groei van de Servische economie en Servië helpen zich te ontwikkelen tot een functionerende markteconomie.</p>
      <p sl="en">De voordelen die de Europese Unie aan deze overeenkomst zal ontlenen zijn niet minder aanzienlijk. De Servische markt wordt nu opengesteld voor exporteurs uit de Europese Unie. De voorheen relatief hoge invoerrechten zullen over enkele jaren volledig tot het verleden behoren, met uitzondering van die voor een paar zeer gevoelige landbouwproducten.</p>
      <p sl="en">Verder zullen, door de geleidelijke integratie van Servië in de interne markt, de omstandigheden voor investeerders stabieler en voorspelbaarder worden. De Servische regels voor mededinging en staatssteun zullen op één lijn worden gebracht met de onze. Ook de bescherming van de intellectuele eigendomsrechten wordt langzaam maar zeker op een niveau gebracht dat te verenigen is met de EU-normen. De omvangrijke Servische markt voor overheidsopdrachten wordt geleidelijk opengesteld voor Europese aanbieders.</p>
      <p sl="en">Het smeden van nauwere banden met Servië brengt een aantal andere voordelen met zich mee voor met name de Europese Unie, aangezien hierdoor de samenwerking op het gebied van justitie, vrijheid en veiligheid, het milieu, vervoer en douanezaken, om er maar een paar te noemen, zal worden vergemakkelijkt. En dat draagt weer bij aan de geloofwaardigheid en effectiviteit van het EU-beleid in Zuidoost-Europa.</p>
      <p sl="en">Tot slot is het bijzonder opmerkelijk dat Servië eerder dan noodzakelijk een aanvang heeft gemaakt met de tenuitvoerlegging van de interimovereenkomst. Formeel is deze overeenkomst sinds februari 2010 van kracht, maar Servië heeft besloten haar kort na de ondertekening, in april 2008, al toe te passen. Daarmee heeft Servië laten zien dat het bereid is hard te werken voor zijn economische integratie in de Europese Unie en tot dusver een positieve staat van dienst opgebouwd.</p>
      <p sl="en">Sinds 14 juni 2010, toen de Raad besloot het ratificatieproces voor de overeenkomst in gang te zetten, hebben negen lidstaten laten weten dat ze de overeenkomst hebben geratificeerd en hebben twee andere de goedkeuring van hun parlement weten te verkrijgen. De stemming van vandaag in het Europees Parlement zou dit proces nog een extra impuls moeten geven, dankzij de eensgezinde steun van alle fracties. Ik hoop dat de ratificatie door de overige lidstaten niet lang op zich zal laten wachten.</p>
      <p sl="en">Ter afsluiting wil ik het hebben over de ontwerpresolutie over de Europese integratie van Servië, een goed voorbereide bijdrage aan het politieke debat van vandaag. Ik ben de rapporteur, Jelko Kacin, hiervoor erkentelijk. Met deze resolutie zenden we Servië de boodschap dat wij een hechtere band van de EU met Servië ondersteunen, en maken we tegelijkertijd duidelijk wat onze verwachtingen zijn ten aanzien van de grote uitdagingen die Servië op zijn pad naar het EU-lidmaatschap zal tegenkomen. Deze resolutie komt bovendien op een uitgelezen moment, gezien de voorbereidingen voor het advies over de lidmaatschapsaanvraag van Servië.</p>
      <p sl="en">Afgelopen november was ik in Belgrado om een gedetailleerde vragenlijst te overhandigen aan de Servische premier en de vicepremier voor Europese integratie. Op dit moment werken de Servische autoriteiten hard aan hun antwoorden, die we eind deze maand verwachten. Ik vind het vertrouwenwekkend dat de Servische regering op 30 december een actieplan heeft vastgesteld naar aanleiding van het voortgangsverslag van de Commissie. De Commissie zal de antwoorden op de vragenlijst, evenals de stappen die de Servische autoriteiten de komende maanden ondernemen, zorgvuldig analyseren om haar evaluatie af te ronden die de basis zal vormen van haar advies, dat wordt verwacht in de tweede helft van 2011.</p>
      <p sl="en">Zoals mijn Hongaarse collega al zei, is 2011 een belangrijk jaar voor Servië: een jaar vol uitdagingen die veel van het land zullen vergen, maar ook een jaar vol kansen. De route is uitgestippeld en de doelstellingen zijn bekend, maar het is aan Servië om de weg af te leggen, te voldoen aan de vastgestelde criteria en, zodra het land er klaar voor is, de onderhandelingen met de Europese Unie in te gaan. Ik twijfel er niet aan dat Servië, gesteund door ons allen, de juiste, Europese keuzes zal blijven maken en de inspanningen voor zijn integratie voortvarend zal voortzetten. Dit zal een positief signaal zijn voor de hele regio, die in deze tijd behoefte heeft aan een herbevestiging van zijn Europese perspectief met het oog op de bestendiging van de vrede en het vergroten van de economische welvaart op de westelijke Balkan.</p>
    </intervention>
    <intervention id="2-012-000" speaker_id="28135" name="György SCHÖPFLIN" is_mep="True" mode="spoken" nationality="Hungary" birth_date="24-11-1939" birth_place="Budapest" p_group="Group of the European People's Party (Christian Democrats)" m_state="HU">
      <p sl="en">namens de PPE-Fractie . – Mevrouw de Voorzitter, naar mijn mening is het verslag over Servië uitstekend. Hierbij wil ik mijn complimenten overbrengen aan de rapporteur, Jelko Kacin.</p>
      <p sl="en">Mijns inziens heeft Servië eindelijk echt gekozen voor een Europese toekomst. Het leeuwendeel van de politieke elite beschouwt dit als de beste optie. Deze vastberadenheid moet worden bezien in het licht van de turbulentie van de afgelopen twee decennia. Servië heeft de val van het communisme doorgemaakt, de ineenstorting van Joegoslavië, de oorlogen die daarop volgden, het regime van Slobodan Milošević, de bombardementen van 1999, de maffia en de criminaliteit die om zich geen grepen, het geweld, de vluchtelingen – het was een deprimerende en traumatische tijd. Het besluit om te kiezen voor Europa is daarom een niet geringe prestatie en een teken dat Servië is uitgegroeid tot een stabiele factor in de regio.</p>
      <p sl="en">Er resten nog twee grote politieke problemen: de arrestatie en overbrenging naar Den Haag van Ratko Mladić, en de aanvaarding van de onafhankelijkheid van Kosovo. Beide problemen wijzen op psychologische blokkades. Mladić heeft zijn beschermheren en het verlies van Kosovo is voor een aanzienlijk deel van de Servische maatschappij een pijnlijke zaak; het verlies van grondgebied is altijd pijnlijk. Hier komen nog een aantal andere gebieden bij die aandacht behoeven, waaronder het naar een hoger niveau tillen van het openbaar bestuur en de rechterlijke organisatie, de vaststelling van marktvoorwaarden en volledige openheid over het verleden van Servië, onder andere door het vrijgeven van de archieven.</p>
      <p sl="en">De vooruitzichten ten aanzien van het traject van Servië naar Europa zijn redelijk goed. Men is duidelijk toegewijd aan dit streven. Men ziet in wat de elite en de maatschappij nog te doen staat en de technische voorbereidingen zijn in volle gang. Als alles goed gaat zou Servië dit najaar het advies moeten ontvangen, gevolgd door de status van kandidaat-lidstaat. De weg naar Europa zal nog de nodige hobbels kennen, maar Europa als geheel zal gebaat zijn bij een stabiel, democratisch Servië.</p>
    </intervention>
  </section>
  <section id="creitem4" title="4. Welkomstwoord">
    <intervention id="2-014-000" speaker_id="28241" name="Silvana KOCH-MEHRIN" is_mep="True" mode="spoken" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="nl">Voordat we de sprekerslijst verder afgaan, wil ik de kans nemen een gast welkom te heten die ons debat van vandaag volgt, namelijk de vicepremier van Servië, de heer Božidar Đelić. Een warm welkom aan u, mijnheer Đelić. Het verheugt ons dat u bij ons bent.</p>
    </intervention>
  </section>
  <section id="creitem5" title="5. Stabilisatie- en associatieovereenkomst EG-Servië - Stabilisatie- en associatieovereenkomst EG-Servië (voortzetting van het debat)">
    <intervention id="2-016-000" speaker_id="28241" name="Silvana KOCH-MEHRIN" is_mep="True" mode="spoken" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="nl">Aan de orde is het vervolg van de gecombineerde behandeling van de overeenkomst EG-Servië.</p>
    </intervention>
    <intervention id="2-017-000" speaker_id="39319" name="Maria Eleni KOPPA" is_mep="True" mode="spoken" nationality="Greece" birth_date="01-03-1963" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">namens de S&amp;D-Fractie . – Mevrouw de Voorzitter, ook ik wil de heer Kacin feliciteren met de evenwichtige en gedetailleerde tekst die hij ons heeft voorgelegd. De Fractie van de Progressieve Alliantie van Socialisten en Democraten in het Europees Parlement steunt van ganser harte het toetredingsperspectief van Servië, een land dat de laatste jaren een enorme vooruitgang heeft geboekt en dat de hoeksteen vormt bij de opbouw van vrede en stabiliteit op de westelijke Balkan. De goedkeuring door het Parlement van de Stabilisatie- en Associatieovereenkomst vormt daarom vandaag een historisch moment en dat verwelkomen wij. Met de resolutie van het Europees Parlement verwelkomen wij eveneens het toetredingsverzoek dat Servië heeft ingediend, al onderstrepen wij dat er nog stappen gezet moeten worden.</p>
      <p sl="el">Het moet duidelijk zijn dat de ontwikkeling van de regionale samenwerking nog steeds de fundamentele prioriteit van de Unie op de westelijke Balkan is. In dit verband is de samenwerking van Servië met het Internationaal Strafhof een absolute internationale verplichting waarbij snel vorderingen moeten worden gemaakt, niet omdat Europa dat wil maar omdat het feit dat gerechtigheid geschiedt, bijdraagt tot verzoening met het verleden en de verbetering van de betrekkingen tussen alle volken van het voormalige Joegoslavië mogelijk maakt.</p>
      <p sl="el">Wij moeten echter niet vergeten dat het Servische volk slachtoffer was van deze oorlog. Servië is tegenwoordig het land met het grootste aantal vluchtelingen en binnenlands ontheemden in Europa, mensen die verzorging en onderdak nodig hebben en op de arbeidsmarkt geïntegreerd moeten worden. Met name in het licht van de kredietcrisis moet Europa elke inspanning in die richting metterdaad ondersteunen. Wij verwelkomen daarom de recente toezegging van de presidenten van Servië en Kroatië om gezamenlijk oplossingen te zoeken voor het probleem van de vluchtelingen.</p>
      <p sl="el">Het besluit om een dialoog aan te gaan met de Kosovaarse autoriteiten is van bijzondere betekenis voor de stabiliteit in de regio. Wij ondersteunen de dialoog, die zo snel mogelijk moet beginnen ten bate van alle inwoners van Kosovo, en wij hopen dat hij bijdraagt tot de gemeenschappelijke Europese toekomst van de volkeren in deze regio. Ter afsluiting zou ik de vicepremier van de Servische regering, de heer Đelić, willen feliciteren met de verklaring die hij gisteren heeft afgelegd tegenover de Commissie buitenlandse zaken van het Europees Parlement, dat Servië een historisch compromis inzake Kosovo wil sluiten. Dit compromis is inderdaad noodzakelijk en wij allen moeten de totstandkoming ervan bevorderen.</p>
    </intervention>
    <intervention id="2-018-000" speaker_id="96825" name="Norica NICOLAI" is_mep="True" mode="spoken" nationality="Romania" birth_date="27-01-1958" birth_place="Sinaia" p_group="Group of the European People's Party (Christian Democrats)" m_state="RO">
      <p sl="ro">namens de ALDE-Fractie. – Mevrouw de Voorzitter, ik moet als liberaal benadrukken dat de Fractie Alliantie van Liberalen en Democraten voor Europa het uitbreidingsproces altijd heeft ondersteund, omdat we geloven in een Europa waaraan alle onderdelen meedoen, een sterk en verenigd Europa. Als Roemeen kan ik de Europese weg die Servië nastreeft alleen maar toejuichen, waarbij ik benadruk dat Servië een Europees land is dat zijn weg naar Europa niet zal kunnen bewandelen zonder problemen die uit een duister verleden voortkomen. Servië dient echter vooruit te kijken en moet het verleden proberen te vergeten, omdat verzoening met het verleden zijn toekomstige Europese bestemming niet in de weg mag staan.</p>
      <p sl="ro">Ik wil beklemtonen dat het wezenlijk is dat de criteria van Kopenhagen voor de gehele regio, ook voor Servië, correct, voortvarend en strikt ten uitvoer worden gelegd, omdat alleen met deze criteria de eerbiediging van de Europese waarden, de rechtsstaat en levensvatbare democratieën worden gewaarborgd. Ik ben van mening dat in de afgelopen twee jaar, nadat het historische besluit om zich op de Europese weg te begeven was genomen, is gebleken dat zowel de regering in Belgrado als de Servische bevolking gemotiveerd en vastberaden is. Zij geloven van ganser harte in dit Europese project, omdat niets belangrijker kan zijn dan Europese besluiten die worden genomen door een regering die daartoe niet is gedwongen op grond van wettelijke voorschriften of de dwingende regels van het politieke spel.</p>
      <p sl="ro">Het is ook van doorslaggevend belang dat Servië zijn economie stabiliseert. De signalen die op dit moment van de Servische economie uitgaan, zijn uitstekend. Het is essentieel dat Servië zijn democratie stabiliseert. Er moet echter ook veel aandacht aan de al jaren gevoelige kwestie van de culturele verscheidenheid van de Balkan worden besteed. Het minderhedenprobleem in deze regio mag geen conflicten teweegbrengen. Ik geloof dat een model dat hulp en steun aan minderheden en culturele verzoening bevordert absoluut noodzakelijk is.</p>
    </intervention>
    <intervention id="2-019-000" speaker_id="96726" name="Marije CORNELISSEN" is_mep="True" mode="spoken" nationality="Netherlands" birth_date="09-03-1974" birth_place="Leeuwarderadeel" p_group="Group of the Greens/European Free Alliance - Vice" m_state="NL">
      <p sl="nl">namens de Verts/ALE-Fractie . – Voorzitter, de Groenen zijn groot voorstander van de toetreding van Servië tot de EU. Daarom zijn we blij met de ondubbelzinnig pro-Europese koers van de huidige regering. Maar ik vind de manier waarop wordt omgegaan met het toetredingsproces van beide kanten geen schoonheidsprijs waard. De EU laat simpelweg met zich sollen.</p>
      <p sl="nl">Om pro-Europese politiek te steunen, kreeg Servië visa-vrij reizen vóór het volledig voldeed aan de criteria. In ruil voor een gematigde koers voor Kosovo, kreeg Servië de avis-vraag in oktober. De EU stuurt de boodschap dat niet zozeer de criteria, maar het politieke spel bepalend zijn voor het toetredingsproces. Wij zouden Servië niet moeten hoeven belonen om zich te gedragen als een volwassen Europese democratie. We mogen best verwachten dat Servië een verantwoordelijke rol als regionaal leider op zich neemt ten opzichte van Kosovo, ten opzichte van Bosnië, zonder dat het daar als een klein kind een snoepje voor terug moet krijgen.</p>
      <p sl="nl">Op één vlak moeten we in ieder geval stoppen met telkens toegeven: de jacht op Mladić en Hadžić. We hebben het hier over de daders van afschuwelijke oorlogsmisdaden, van genocide. Daar mogen ze niet mee wegkomen. Servië kan en moet veel meer doen om hen aan te houden. Volledige medewerking met het Joegoslavië-tribunaal mag geen speelbal zijn van diplomatie. Het oordeel daarover moet liggen bij de enige die kan beoordelen of er sprake is van volledige medewerking en dat is aanklager Brammertz. Daarom vraag ik jullie om vóór ons amendement te stemmen dat hiervoor pleit.</p>
    </intervention>
    <intervention id="2-020-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">namens de ECR-Fractie . – Mevrouw de Voorzitter, voor Servië komt het EU-lidmaatschap steeds sneller naderbij, en terecht, zoals blijkt uit het uitmuntende verslag-Kacin.</p>
      <p sl="en">Toen ik Servië afgelopen oktober bezocht was ik onder de indruk van de vastberadenheid en inzet van de dynamische, westers georiënteerde, democratische Servische regering. Het lijdt geen twijfel dat Servië nog veel te doen staat op het gebied van gerechtelijke hervorming en de bestrijding van de georganiseerde misdaad. In de Fractie Europese Conservatieven en Hervormers hopen we ook dat Ratko Mladić zal worden gepakt en naar Den Haag zal worden gestuurd, hoewel het geenszins zeker is dat hij op Servisch grondgebied verblijft. Maar het is van essentieel belang dat de vorderingen van Servië door de EU en haar lidstaten worden beantwoord en beloond, bijvoorbeeld door de stabilisatie- en associatieovereenkomst te ratificeren, niet in de laatste plaats omdat enkele buurlanden van Servië, zoals Kroatië, veel verder gevorderd zijn op weg naar toetreding tot de EU.</p>
      <p sl="en">De relatie tussen Servië en Kosovo is problematisch, maar niet onoplosbaar. Persoonlijk ben ik van mening dat een billijke, volledige en definitieve regeling op basis van afscheiding en de ‘land voor vrede’-beginselen die we in het Midden-Oosten zien, de beste weg voortwaarts vormt. Mijns inziens moet de EU in de komende dialoog, waarbij de hoge vertegenwoordiger als bemiddelaar zal optreden, deze mogelijkheid grondig onderzoeken. Het zou gevaarlijk kortzichtig zijn om deze optie op voorhand al terzijde te schuiven; dat zou er alleen maar toe leiden dat de onduidelijke status van Kosovo wat betreft internationale erkenning door de EU, de NAVO en de VN nog langer blijft voortbestaan.</p>
    </intervention>
    <intervention id="2-021-000" speaker_id="23706" name="Miloslav RANSDORF" is_mep="True" mode="spoken" nationality="Czechia" birth_date="15-02-1953" birth_place="Rakovník" p_group="Confederal Group of the European United Left - Nordic Green Left" m_state="CZ">
      <p sl="cs">namens de GUE/NGL-Fractie . – Mevrouw de Voorzitter, de grootste historische persoonlijkheid van Servië, de heilige Sava, zei dat de Serviërs een volk van zowel het oosten als het westen zijn. Dat leidt tot het probleem dat zij westerlingen niet vertrouwen omdat ze zichzelf als oosterlingen beschouwen en dat zij oosterlingen niet vertrouwen omdat ze zichzelf als westerlingen beschouwen. In werkelijkheid is Servië echter een brug tussen het oosten en het westen van Europa, een cruciaal land voor de eenheid van Europa. Ook de roman van de grote Servische schrijver Dobrica Ćosić, Vreme smrti (‘Een tijd van overlijden’) laat zien dat Servië een sleutelrol speelt als de eenheid of het uiteenvallen van Europa op het spel staat.</p>
      <p sl="cs">Ik ben van mening dat het tijd is om het fundamentele belang van Servië voor de Europese eenheid te onderkennen. Het is de belangrijkste economie van de Balkan en zonder Balkan is er in Europa van eenheid geen sprake. Ik wil erop wijzen dat we samen een aantal zaken moeten aanpakken die relatief snel kunnen worden opgelost, zoals de vluchtelingenkwestie in Servië – Servië heeft ongeveer 750 000 vluchtelingen op zijn grondgebied – en een aantal milieuproblemen (waarvan sommige nog uit de jaren negentig van de vorige eeuw stammen), alsmede de coördinatie van scheepvaartroutes op de Donau. In dit verband hebben wij hier in het Europees Parlement bijvoorbeeld een interfractiewerkgroep voor de Donau. En verder dienen we ernaar te streven Servië te helpen bij zijn moedige hervorming van het gerechtelijk systeem en de strijd tegen de georganiseerde misdaad.</p>
    </intervention>
    <intervention id="2-022-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">namens de EFD-Fractie . – Mevrouw de Voorzitter, ik ben van mening dat het verslag van de heer Kacin bijzonder evenwichtig is en ik feliciteer hem ermee. De voortgang van Servië met de noodzakelijke hervormingen wordt in het verslag op een realistische manier weergegeven. Gisteren nog hield de vicepremier van Servië een bevredigende presentatie over de ontwikkelingen voor de Commissie buitenlandse zaken.</p>
      <p sl="el">Eén belangrijke onopgeloste kwestie is echter de samenwerking met het Internationaal Strafhof, met inbegrip van de uitlevering van de laatste voortvluchtigen aan Den Haag, een basisvoorwaarde voor verdere onderhandelingen over de toetreding van Servië.</p>
      <p sl="el">Ook de persvrijheid is een van de voornaamste problemen die de Servische regering moet oplossen; er mag geen politieke druk of andere invloed bestaan die de onafhankelijkheid van Servische journalisten belemmert.</p>
      <p sl="el">Een ander probleem waar Servië mee geconfronteerd wordt, is het grote aantal vluchtelingen en binnenlands ontheemden die met huisvestingsproblemen en armoede te kampen hebben terwijl de werkloosheid bijna 19 procent bedraagt. Ik vind dat wij Servië moeten helpen en niet mogen vergeten dat dit land kort geleden een oorlog heeft meegemaakt.</p>
    </intervention>
    <intervention id="2-023-000" speaker_id="96904" name="Barry MADLENER" is_mep="True" mode="spoken" nationality="Netherlands" birth_date="06-01-1969" birth_place="Leiden" p_group="Non" m_state="NL">
      <p sl="nl">Voorzitter, we moeten ons niet alleen maar richten op het oppakken en berechten van de oorlogsmisdadiger Mladić. Servië heeft enorme problemen met de georganiseerde criminaliteit. Dat is al door een aantal sprekers gezegd en die problemen moeten we niet onderschatten. Natuurlijk zijn er vorderingen gemaakt, maar nog lang niet voldoende om op een normale standaard te komen.</p>
      <p sl="nl">Servië is natuurlijk weer een arm land, zoals al die toetredende landen. Het zijn arme landen en dat gaat de Europese burger heel veel geld kosten. Servië is nog corrupter dan Roemenië en Bulgarije. Ook Roemenië en Bulgarije hadden nooit toegelaten moeten worden tot de Unie. Een en ander leidt tot heel veel problemen gezien de corruptie en Servië is nog corrupter. Ik zie dat ook als een heel hardnekkig probleem dat niet zomaar valt op te lossen. Onderschat dat dus niet, is mijn oproep.</p>
      <p sl="nl">Verder zal een eventuele toetreding van Servië leiden, net als de visumvrijstelling, tot nog meer emigratie naar West-Europa, emigratie die we niet kunnen gebruiken.</p>
    </intervention>
    <intervention id="2-024-000" speaker_id="33990" name="Adrian SEVERIN" is_mep="True" mode="spoken" nationality="Romania" birth_date="28-03-1954" birth_place="Bucureşti" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="en">Mevrouw de Voorzitter, de stabilisatie- en associatieovereenkomst en de Europese integratie van Servië zijn van belang voor zowel Servië als de Europese Unie.</p>
      <p sl="en">Ik wil graag twee opmerkingen plaatsen. Om goed te kunnen onderhandelen over de overeenkomst en om het integratieproces goed te kunnen sturen, moet de Europese Unie om te beginnen haar eigen belangen herkennen en op een rijtje zetten. Europa kampt met een onopgelost Albanees probleem, een gebrekkige geopolitieke coherentie op zijn zuidflank en een zwart gat van georganiseerde misdaad en corruptie op de Balkan. Dit betekent dat er in het hart van de Unie behoefte bestaat aan een grotere functionele en samenhangende markt, en aan betere vervoerscorridors in dat gebied. Geen van deze problemen kan worden opgelost zonder de bijdrage van Servië.</p>
      <p sl="en">Ten tweede moeten we voorkomen dat we Servië behandelen als een tweederangsland en het bij elke gelegenheid de les lezen. Toegegeven, Servië heeft vele zonden begaan, maar het Euro-Atlantische aandeel in deze zonden is zeker niet uit te vlakken. 2011 staat in het teken van uitdagende mogelijkheden voor zowel Servië als de Europese Unie. Deze kansen kunnen we alleen benutten als wij al ons narcisme afleggen en Servië behandelen als een gelijke.</p>
      <p sl="en">Alleen een waardig Servië kan een betrouwbare partner zijn voor een historische verzoening op de Balkan en een historische hereniging in de Europese Unie. Het verslag van de heer Kacin levert een opmerkelijke bijdrage in die richting.</p>
    </intervention>
    <intervention id="2-025-000" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Mevrouw de Voorzitter, ik sluit bij aan bij degenen die het verslag van mijn collega Jelko Kacin hebben verwelkomt en geprezen, en ik ben het hartgrondig met hem eens dat de toekomst van Servië in de Europese Unie ligt en dat Servië een belangrijke speler zal worden als het gaat om het waarborgen van de veiligheid en stabiliteit in de westelijke Balkanregio.</p>
      <p sl="en">Het afgelopen decennium heb ik het streven naar het EU-lidmaatschap voor de westelijke Balkanlanden gesteund, ook toen ik vicevoorzitter was van de Balkandelegatie. Samen met onze rapporteur heb ik gepleit voor visumvrij reizen en ik was dan ook verrukt toen dat voor Servië werkelijkheid werd, samen met nog een aantal andere zaken, een jaar geleden. Mijns inziens is dit echt essentieel voor de interpersoonlijke contacten, voor het verbreden van horizonnen en, uiteindelijk, voor het waarborgen van veiligheid in de bredere zin van het woord.</p>
      <p sl="en">Een paar van de uitdagingen waar Servië voor staat zijn al genoemd. Ik wil graag iets toevoegen over de uitdaging van de gerechtelijke hervorming. In haar voortgangsverslag van het afgelopen najaar heeft de Commissie enige zorgen geuit over herbenoemingsprocedures die op intransparante wijze worden uitgevoerd, waardoor het beginsel van een onafhankelijke rechtspraak in gevaar komt en het risico van beïnvloeding door de politiek ontstaat. Dat is natuurlijk een aanzienlijk knelpunt als het gaat om de rechtstatelijke beginselen.</p>
      <p sl="en">Ten aanzien van de samenwerking met het Internationaal Straftribunaal voor het voormalige Joegoslavië in Den Haag heeft de heer Kacin de Commissie buitenlandse zaken gisteravond verteld dat Servië echt alles doet wat het kan om de laatste twee in staat van beschuldiging gestelde personen te traceren en over te brengen naar Den Haag. Serge Brammertz, de hoofdaanklager, heeft in zijn toespraak tot de VN-Veiligheidsraad in september echter gezegd dat Servië de kloof moet overbruggen tussen de gedrevenheid waarmee zij zegt zich in te zetten voor de arrestaties, en de feitelijke effectiviteit van zijn activiteiten in het veld. We zien geen resultaten. Servië moet zich proactiever gaan inspannen om de voortvluchtigen te arresteren, dus vrees ik dat er een kloof gaapt tussen de Servische retoriek en de realiteit, en die kloof moet worden gedicht.</p>
    </intervention>
    <intervention id="2-026-000" speaker_id="96662" name="Franziska Katharina BRANTNER" is_mep="True" mode="spoken" nationality="Germany" birth_date="24-08-1979" birth_place="Lörrach" p_group="Group of the Greens/European Free Alliance" m_state="DE">
      <p sl="de">Mevrouw de Voorzitter, ook wij steunen de toetreding van de westelijke Balkanstaten tot de Europese Unie en dat geldt uiteraard eveneens voor Servië. Elk land is zelfstandig, maar de regio is een samenhangend geheel en de handelwijze van elk land in de regio speelt een cruciale rol bij het slagen van het proces als zodanig.</p>
      <p sl="de">In dit verband wil ik er nogmaals op wijzen dat het toetredingsproces van Servië naar onze mening niet kan worden voortgezet zonder het definitieve fiat van het Internationaal Strafhof en, zoals mijn collega zojuist heeft opgemerkt, een proactievere en vooral effectievere samenwerking met het Strafhof in het veld.</p>
      <p sl="de">Er zijn ook positieve ontwikkelingen, waaronder de goedkeuring van de wet inzake gendergelijkheid, waarover wij bijzonder verheugd waren. Wij willen nu een spoedige tenuitvoerlegging van deze wet zien en dringen er bij de Commissie op aan om daarvoor geld beschikbaar te stellen en dit proces te ondersteunen. Als deze regio aaneen wil groeien, hebben we ook weer meer mogelijkheden op het gebied van openbaar vervoer in en door de regio nodig. Ook in dit verband wil ik er bij de Commissie op aandringen om op dit terrein meer steun en financiële middelen te bieden via het instrument voor pretoetredingsssteun (IPS), want wij zijn ervan overtuigd dat er contact tussen de mensen moet zijn, niet alleen tussen de leiders. Dit zal sterk worden bevorderd als de mobiliteit van de mensen in deze regio wordt verbeterd.</p>
      <p sl="de">Mobiliteit is ook een vraagstuk dat ik nog kort ter sprake wil brengen alvorens ik afrond, en dan doel ik specifiek op het feit dat Belgrado nog steeds kentekens uitgeeft voor zeven regio's in het noorden van Kosovo. Wij dringen er bij Belgrado op aan om eindelijk te stoppen met de uitgifte van deze kentekens voor Kosovo.</p>
    </intervention>
    <intervention id="2-027-000" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Mevrouw de Voorzitter, Servië is een Europees land. Servië is ook een deel van de Europese geschiedenis. Servië is ook een deel van de Europese cultuur. Servië is niet enkel een deel van de aardrijkskunde van Europa. Servië moet daarom ook een deel van de politieke kaart van Europa zijn, en laten we geen voorwendsels zoeken om de weg van Servië naar de Europese Unie te verlengen. Ik heb de indruk dat de Europese Unie dit land soms op stiefmoederlijke wijze behandelt en dat er ongelijkheid bestaat tussen de behandeling van Servië en bepaalde andere landen in de Balkanregio. We moeten voor altijd een eind aan deze ongelijkheid maken. Laten we geen voorwendsels zoeken - dat wil ik nogmaals benadrukken - om de weg van Servië naar de Europese Unie te verlengen. Het Servische volk verdient het om zo snel mogelijk een plaats te krijgen tussen de Europese naties.</p>
    </intervention>
    <intervention id="2-028-000" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Mevrouw de Voorzitter, op dit ogenblik spitst zich de economische crisis in Servië en op de westelijke Balkan toe. Deze hachelijke situatie bergt het gevaar in zich van een vernieuwde versterking van populistische en nationalistische krachten. Commissaris Füle, wordt het niet tijd om een ontwikkelingsfonds voor de westelijke Balkan op te richten naar het voorbeeld van het na-oorlogse Marshall-plan.</p>
      <p sl="nl">Mijnheer de commissaris, ik heb nog een tweede vraag voor u. Een insider informeerde mij gisteren over de potentiële nieuwe brandhaard in Servië. Het betreft hier de activiteiten van radicaal islamitische krachten in de Sandzak. In dit verband circuleert vooral de naam van de mufti van de regio Zukorlić. Over welke precieze informatie beschikt de Europese Commissie in deze kwestie en welke tegenmaatregelen overweegt de Commissie?</p>
    </intervention>
    <intervention id="2-029-000" speaker_id="34254" name="Dimitar STOYANOV" is_mep="True" mode="spoken" nationality="Bulgaria" birth_date="17-05-1983" birth_place="Sofia" p_group="Non" m_state="BG">
      <p sl="bg">Mevrouw de Voorzitter, tienduizenden Bulgaren wonen in het oosten van Servië, in de streek rond Bosilegrad en Caribrod. Ze zijn een etnische minderheid die na het einde van de Eerste Wereldoorlog in Servië is gebleven.</p>
      <p sl="bg">Het is niet ver bezijden de waarheid om te stellen dat ze tot de armste mensen in Europa behoren. Niet alleen heeft de Servische regering nagelaten hier iets aan te doen, bijvoorbeeld door investeringen om de economie van de regio een beetje op gang te helpen, maar zij heeft verleden jaar november, zonder nadere uitleg en zijn internationale beloften schendend, een groep Bulgaarse burgers tegengehouden die hulp brachten aan de kinderen in de regio die voor onderwijs naar Bulgarije kwamen.</p>
      <p sl="bg">Ik zou de vertegenwoordigers van de Servische regering eraan willen herinneren dat het vrije verkeer van personen en open grenzen fundamentele waarden van de Europese Unie zijn. En als u dat niet weet en niet toepast, is er voor u geen plaats hier.</p>
    </intervention>
    <intervention id="2-030-000" speaker_id="1263" name="Elmar BROK" is_mep="True" mode="spoken" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, mevrouw Győri, commissaris, dames en heren, ik wil de heer Kacin danken voor hetgeen hij heeft gepresenteerd. Zijn verslag is een overtuigend pleidooi om voor te stemmen.</p>
      <p sl="de">Alle kwesties waarover wij nog steeds kritiek op Servië uiten, de noodzaak van interne hervormingsprocessen, de noodzaak tot samenwerking met het Internationaal Straftribunaal voor het voormalige Joegoslavië, de kwesties op het gebied van de strijd tegen corruptie, die met name in Servië zeer diep geworteld is, met maffia-organisaties die daar opereren en zodoende het economische leven beïnvloeden, zijn mijns inziens vraagstukken die in de loop der jaren aangepakt moeten worden en dat is een voorwaarde voor Servië om een positieve pro-Europese koers te blijven volgen in de richting van lidmaatschap van de Europese Unie, zoals het land in Thessaloniki zeer duidelijk is toegezegd. Aan deze toezegging moeten wij ons houden.</p>
      <p sl="de">Ik wil echter eveneens opmerken dat het noodzakelijk is dat wij met Servië samenwerken. Wie naar de geschiedenis van de regio kijkt, weet dat een duurzame vreedzame ontwikkeling alleen mogelijk is als Servië meedoet en dat we Servië derhalve niet alleen als een kandidaat voor toekomstig lidmaatschap van de Europese Unie moeten beschouwen, maar als een cruciale strategische partner bij een positieve ontwikkeling van de gehele regio, en dat wij om die reden een bron van aanmoediging moeten zijn en dat wij Servië, om welke reden in de recente of verre geschiedenis dan ook, niet slechter mogen behandelen dan landen die lid zijn van de Europese Unie of die zich reeds in een vergevorderd stadium van het toetredingsproces bevinden. Gezien de moed waarmee president Tadić voor een Europese koers heeft gestreden en de druk waaronder hij in Servië staat, is het noodzakelijk dat wij deze politieke krachten ondersteunen en aanmoedigen, zodat zij hun volk kunnen laten zien dat de weg naar Europa en niet de nationalistische weg ook voor het volk de juiste weg is.</p>
      <p sl="de">Om die reden wil ik iedereen en met name de lidstaten uitnodigen om vaart te zetten achter de ratificatieprocedure en zodoende een signaal af te geven dat de stappen die Servië richting Europa zet, moeten worden ondersteund, zodat we op den duur veiligheid in de regio kunnen bereiken.</p>
    </intervention>
    <intervention id="2-031-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Mevrouw de Voorzitter, enkele dagen geleden was ik in Kroatië en nog nooit werd daar zoveel over Servië gesproken als de afgelopen dagen, en wel op een bijzonder positieve manier, juist vanwege hetgeen de heer Brok zojuist cruciale stappen richting Europa heeft genoemd – de moedige stappen die de heer Tadić samen met president Josipović heeft gezet – en ik ben me er tevens van bewust dat vicepremier Đelić hier sterk bij betrokken was. Dit zijn elementen van regionale samenwerking, maar dan wel regionale samenwerking met een grote politieke en humanitaire betekenis. Het is derhalve bijzonder belangrijk – en ik sluit me in dit verband volledig aan bij de woorden van de heer Brok en andere collega's – dat wij Servië aanmoedigen om door te gaan met het zetten van dergelijke stappen.</p>
      <p sl="de">Dat geldt uiteraard ook voor de betrekkingen met Bosnië en Herzegovina. Wij weten allemaal hoe belangrijk het is dat Servië zich op een positieve manier opstelt – en dat geldt ook voor Kroatië – zodat dit land bijeen blijft en de nodige hervormingen doorvoert. In dat opzicht is Servië werkelijk zeer moedig en speelt het een cruciale rol bij de regionale samenwerking.</p>
      <p sl="de">Een kritiek element dat ik toch wil noemen is de samenwerking met het Internationaal Straftribunaal voor het voormalige Joegoslavië. Ik had uiteraard de heer Brammertz uitgenodigd bij de werkgroep van de Commissie buitenlandse zaken, waar ik voorzitter van ben. Wij zijn daar nog niet geheel tevreden over – er kan meer worden gedaan. Er is nog niet daadwerkelijk gehoor gegeven aan onze aansporingen op dat gebied. Ik wil iedereen derhalve oproepen om erop aan te dringen dat dit gebeurt.</p>
      <p sl="de">Zoals mevrouw Koppa reeds heeft opgemerkt, is dit niet alleen een vraagstuk voor Europa. Servië moet ook aan deze kwesties werken voor Servië zelf. Net zoals er in Vukovar excuses zijn aangeboden die ongetwijfeld de geschiedenis van het land zullen ingaan, zo moet ook de strijd worden voortgezet tegen degenen die ernstige misdaden hebben begaan.</p>
    </intervention>
    <intervention id="2-032-000" speaker_id="28125" name="Anna IBRISAGIC" is_mep="True" mode="spoken" nationality="Sweden" birth_date="23-05-1967" birth_place="Sanski Most" p_group="Group of the European People's Party (Christian Democrats)" m_state="SE">
      <p sl="sv">Mevrouw de Voorzitter, we kunnen niet anders dan vaststellen dat Servië de voorbije tijd enorme vooruitgang heeft geboekt. Staat u mij toe enkele voorbeelden te vermelden: de succesvolle voltooiing van het visumliberaliseringsproces, de regionale samenwerking op het gebied van verkeer en energie, de politieke wil om bij te dragen tot het verzoeningsproces in de regio en een nieuw politiek leiderschap dat het duidelijkst is gebleken uit het bezoek van president Tadić aan Srebrenica en Vukovar.</p>
      <p sl="sv">Uit al deze zaken spreekt niet alleen het goede leiderschap van bepaalde individuen en de enorme wens van Servië om dichter bij lidmaatschap van de EU te komen, maar ook de vastbeslotenheid van de Serviërs om precies dit soort leiderschap te kiezen.</p>
      <p sl="sv">We zijn er daarom mee ingenomen dat de stabilisatie- en associatieovereenkomst tussen de EU en Servië nu een feit is en dat we Servië duidelijke signalen sturen om te tonen dat we de resultaten van zijn inspanningen zien en dat Servië thuishoort in de EU-familie.</p>
      <p sl="sv">Het is duidelijk dat er nog heel wat uitdagingen resten: de strijd tegen de georganiseerde misdaad, verdere juridische hervormingen en een oplossing voor de minderhedenkwesties. De meeste van die problemen zijn echter niet uniek voor Servië, maar zijn problemen die het met de andere Balkanlanden gemeen heeft.</p>
      <p sl="sv">Eén kwestie is echter vrij uniek en mag in dit verband niet onvermeld blijven: de samenwerking met het Internationaal Straftribunaal voor het voormalige Joegoslavië in Den Haag. In de Servische regering is de politieke wil aanwezig en is men zich bewust van de noodzaak om met het tribunaal samen te werken. Laten we nu hopen dat Ratko Mladić zich binnenkort in Den Haag zal bevinden.</p>
    </intervention>
    <intervention id="2-033-000" speaker_id="96701" name="María MUÑIZ DE URQUIZA" is_mep="True" mode="spoken" nationality="Spain" birth_date="05-08-1962" birth_place="Gijón" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mevrouw de Voorzitter, ik heb één minuut om te onderstrepen hoe belangrijk het is dat we de opbouw van de Europese Unie voltooien met het lidmaatschap van Servië, dat hopelijk dit jaar nog kan worden bekrachtigd op grond van de belangrijke vorderingen die Servië gemaakt heeft. Die vorderingen heeft de Raad erkend met zijn besluit het toetredingsproces te stimuleren, en ze zijn ook erkend door het Europees Parlement in het verslag van de heer Kacin, die ik hiermee gelukwens.</p>
      <p sl="es">In die ene minuut moet ik er ook op wijzen dat de verschillende standpunten inzake Kosovo binnen de Europese Unie Servië hebben aangemoedigd om een duidelijke keus voor Europa te maken. Dit is van essentieel belang voor het versterken van de vrede en de democratie in de Balkan, en voor het bereiken van een constructieve benadering van de regionale integratie, zoals bleek met de top op hoog niveau van Sarajevo, die op 2 juni jongstleden gehouden werd onder het Spaanse voorzitterschap.</p>
      <p sl="es">Ik hoop dat Servië kan rekenen op alle mogelijke steun van de Europese Unie om de hervormingen door te voeren die nodig zijn op het gebied van de rechtspraak, van de corruptiebestrijding en ook op het gebied van de intraregionale dialoog.</p>
    </intervention>
    <intervention id="2-034-000" speaker_id="96651" name="Eduard KUKAN" is_mep="True" mode="spoken" nationality="Slovakia" birth_date="26-12-1939" birth_place="Trnovec nad Váhom" p_group="Group of the European People's Party (Christian Democrats)" m_state="SK">
      <p sl="en">Mevrouw de Voorzitter, het doet mij deugd dat Servië een vergaande vastberadenheid aan de dag heeft gelegd en aanzienlijke vooruitgang heeft geboekt in zijn integratieproces. Het sluiten van de stabilisatie- en associatieovereenkomst (SAO) en de tenuitvoerlegging hiervan zijn de volgende belangrijke mijlpalen in dit traject.</p>
      <p sl="en">De Servische regering verdient alle lof voor de maatregelen die zij heeft genomen om dit punt te bereiken. Ik weet zeker dat de SAO het land concrete economische en handelsvoordelen zal opleveren, onder meer op gebieden als het milieu, energie en vervoer. Tot nu toe hebben dertien landen deze overeenkomst geratificeerd. Ik hoop dat de ratificatie door het Europees Parlement de rest zal stimuleren om het proces op korte termijn af te ronden.</p>
      <p sl="en">Zowel Servië als de EU heeft echter nog hindernissen te nemen. Servië moet beloven dat het zijn volledige medewerking zal verlenen aan het Internationaal Straftribunaal voor het voormalige Joegoslavië om alle oorlogsmisdadigers die nog op vrije voeten zijn voor het gerecht te brengen. Ook moet er dringend vooruitgang worden geboekt in de strijd tegen corruptie en georganiseerde misdaad, en moeten er meer hervormingen worden doorgevoerd op het gebied van justitie en openbaar bestuur. Daarnaast moet het Servische parlement stoppen met het afgeven van blanco mandaten en het willekeurig toewijzen van parlementszetels.</p>
      <p sl="en">Tot slot hoop ik dat de dialoog tussen Servië en Kosovo in goede banen zal worden geleid en dat gewone mensen daardoor zullen kunnen rekenen op betere toekomstperspectieven. Het Europees Parlement heeft zich altijd sterk gemaakt voor de integratie van de westelijke Balkanlanden. Servië maakt daar een cruciaal onderdeel van uit met deze betrokkenheid …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-035-000" speaker_id="28171" name="Emine BOZKURT" is_mep="True" mode="spoken" nationality="Netherlands" birth_date="09-08-1967" birth_place="Zaandam" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Voorzitter, dit is een belangrijk moment voor de stabiliteit op de Balkan. Servië heeft duidelijk laten zien dat het de keuze heeft gemaakt om te werken aan een Europese toekomst, doch zal daar hard aan moeten werken. Er zijn zo een aantal struikelblokken op weg naar het eventueel EU-lidmaatschap. Zo zijn de laatste twee hoofdverdachten van het Joegoslavië-tribunaal, Goran Hadžić en Ratko Mladić, nog niet opgepakt. Helaas - zo blijkt uit het rapport van hoofdaanklager Brammertz - slaagt Servië er niet in de internationale gemeenschap ervan te overtuigen dat er met man en macht naar deze misdadigers gezocht wordt.</p>
      <p sl="nl">Volgens Brammertz doet de Servische regering niet het meest mogelijke om de verdachten op te pakken, maar juist het minst noodzakelijke. Een duidelijke en eendrachtige boodschap vanuit de Servische overheid is nodig. Zo ook is het van belang dat de Europese Commissie veel grotere druk hierop blijft uitoefenen. Ook is het belangrijk dat de rechten van vrouwen en homo's hoog op de agenda van Servië blijven staan. Ik verwacht dat Servië alles op alles zal zetten om een open proces mogelijk te maken.</p>
    </intervention>
    <intervention id="2-036-000" speaker_id="28150" name="Kinga GÁL" is_mep="True" mode="spoken" nationality="Hungary" m_state="HU">
      <p sl="hu">Mevrouw de Voorzitter, mevrouw Győri, commissaris, om te beginnen zijn felicitaties op hun plaats voor de rapporteur en de schaduwrapporteur, omdat zij tot passende compromissen zijn gekomen in deze tekst en een goed verslag hebben opgesteld. Servië heeft het afgelopen jaar in vele opzichten belangrijke stappen in de richting van integratie gezet, die in het verslag ook in beschouwing worden genomen, en daarom zou ik slechts enkele punten willen noemen.</p>
      <p sl="hu">Een van deze punten is de kwestie van het visumvrije reizen, die de Servische autoriteiten zeer serieus zouden moeten nemen. En in de toekomst zouden zij hun uiterste best moeten doen om de burgers te adviseren geen misbruik van deze gelegenheid te maken, omdat dat anders de Europese vooruitzichten van de jongeren zou kunnen schaden, aangezien dit visumvrije reizen, dat wij altijd hebben gesteund, nu net over de jongere generaties gaat die zich bij Europa aansluiten en de kloof dichten, iets wat niet op het spel moet worden gezet. Tegelijkertijd moet Servië onmiddellijke vooruitgang boeken wat betreft de samenwerking met het Joegoslavië-tribunaal en moet het in de onderhandelingen met Kosovo resultaten laten zien.</p>
      <p sl="hu">Wat ik echter zou willen benadrukken is de kwestie van de rechten van minderheden, een van de criteria van Kopenhagen. Ik ben blij dat er in het verslag tijdig aandacht is besteed aan deze zaken, omdat Servië zijn activiteiten op dit gebied moet voortzetten: de wetten inzake de status van Vojvodina en de nationale raden moeten zodanig ten uitvoer worden gelegd dat ze effect hebben in de praktijk. De Europese Unie moet echter van de toetredingen van 2004 en 2007 leren dat deze …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-037-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Mevrouw de Voorzitter, het door de Raad genomen besluit om de procedure tot ratificatie van de stabilisatie- en associatieovereenkomst op gang te brengen zal Servië aanmoedigen zijn hervormingen voort te zetten om aan de criteria van Kopenhagen te voldoen. De inwerkingtreding van deze overeenkomst zal de handel tussen de EU en Servië vergemakkelijken en echte perspectieven voor toetreding bieden.</p>
      <p sl="ro">Tot nu toe is, met name in samenwerking met EULEX, aanzienlijke vooruitgang geboekt bij de hervorming van het rechtsstelsel en de bestrijding van de corruptie. Tegelijkertijd ben ik van mening dat de weigering om de onafhankelijkheid van Kosovo te erkennen niet in de weg mag staan van de Euro-Atlantische ambities van Servië. Vooral omdat de Servische regering zich bereid heeft getoond om onder auspiciën van de EU deel te nemen aan nieuw overleg met Kosovo.</p>
      <p sl="ro">Ik zou verder graag willen wijzen op de sleutelrol die Servië bij de waarborging van de vrede op de Balkan heeft gespeeld. Ik denk dat het in dit opzicht uiterst belangrijk is om verder te gaan met het opendeurbeleid voor alle landen van de westelijke Balkan. Roemenië heeft de toenadering van deze regio, met name van Servië, tot de EU en de NAVO onvoorwaardelijk gesteund.</p>
      <p sl="ro">Tot slot wil ik benadrukken dat de inspanningen en aspiraties van dit land door de Europese staten dienen te worden erkend en aangemoedigd. Het is onze plicht om onze partners op de Balkan te steunen bij hun vorderingen op de Euro-Atlantische weg die zij zijn ingeslagen.</p>
    </intervention>
    <intervention id="2-038-000" speaker_id="97968" name="Andrey KOVATCHEV" is_mep="True" mode="spoken" nationality="Bulgaria" birth_date="13-12-1967" birth_place="Sofia" m_state="BG">
      <p sl="bg">Mevrouw de Voorzitter, mevrouw Győri, commissaris, ik zou om te beginnen de rapporteur, Jelko Kacin, willen bedanken voor het goede werk dat hij met dit verslag heeft geleverd. De toekomst van Servië en de westelijke Balkan ligt in de Europese Unie. Ik ben ervan overtuigd dat de historische vergissingen en onrechtvaardigheden die de Balkan in de vorige eeuw ten deel zijn gevallen, alleen te boven kunnen worden gekomen door Europese integratie.</p>
      <p sl="bg">Het is ons gemeenschappelijk doel om de huidige grenzen te veranderen van scheidingslijnen in verenigingslijnen. Het zou er niet toe moeten doen aan welke kant van de grens burgers wonen en wat hun etnische afkomst is: of ze nu in Niš of in Kalotina wonen, in Caribrod of in Sofia, in Priština of in Leskovac, Europese integratie is voor zowel Servische burgers als hun buren de enige weg naar stabiliteit, veiligheid en voorspoed.</p>
      <p sl="bg">In het verslag van de heer Kacin staan aspecten van wat er in Servië is bereikt en wat er nog gedaan moet worden. Servië heeft onze steun op zijn weg naar integratie, en zal die steun blijven krijgen. Maar degenen onder ons uit Oost-Europa kunnen onze Servische vrienden enkele nuttige adviezen geven om hen te behoeden voor een herhaling van onze fouten.</p>
      <p sl="bg">Een van dit soort adviezen zou zijn om de dossiers van het repressieve communistische systeem in Joegoslavië openbaar te maken. In Bulgarije hebben we bittere ervaringen met wat vertragingen in het openbaar maken van de dossiers met zich meebrengen. De voormalige geheime diensten zijn nauw verbonden met de corruptie en de georganiseerde misdaad in de regio. Ik feliciteer Servië met zijn poging om de invloed van communistische elementen in zijn regering te beteugelen. De toekomst van een democratisch land zou niet geremd moeten worden door zijn totalitaire verleden.</p>
      <p sl="bg">Wij in Oost-Europa zijn ons duidelijk bewust van de manipulatie door de voormalige communisten, die alles doen wat ze maar kunnen om hun activiteiten te presenteren alsof ze in het nationale belang zijn. Laat u niet voor de gek houden. Het enige waarin ze geïnteresseerd zijn, zijn hun eigen belangen.</p>
      <p sl="bg">Wie de controle heeft over het verleden, heeft ook de controle over de toekomst. Het openbaar maken van de dossiers van de communistische geheime dienst zal een duidelijk signaal aan Europa zijn dat Servië met een regime wil breken dat het decennialang van Europa heeft afgesneden. De burgers van het voormalige Joegoslavië hebben er recht op om hun meest recente geschiedenis te kennen.</p>
      <p sl="bg">Ik wens Servië succes op zijn weg naar Europese integratie, waarbij het onze steun heeft. Wij kijken ernaar uit om het land in de Europese democratische familie te begroeten.</p>
    </intervention>
    <intervention id="2-039-000" speaker_id="97011" name="Georgios KOUMOUTSAKOS" is_mep="True" mode="spoken" nationality="Greece" birth_date="17-09-1961" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Mevrouw de Voorzitter, ik wil om te beginnen de rapporteur bedanken voor het uitstekende werk dat hij heeft geleverd en voor de tekst over Servië die hij ons heeft voorgelegd. De ondertekening van de Stabilisatie- en associatieovereenkomst EG-Servië is een ontwikkeling van cruciale betekenis voor zowel Servië als de Europese Unie. Het volgende stadium, de volgende belangrijke stap, is nu de verwerving van de status van kandidaat-lidstaat. En ik denk dat we daarover komende december een besluit moeten nemen. Laten we niet vergeten dat 2011 voor Servië een opmaat vormt voor de verkiezingen in 2012, aangezien er in maart van dat jaar zowel parlements- als gemeenteraadsverkiezingen zijn.</p>
      <p sl="el">Degenen van ons die gisteren de gelegenheid hadden om in de Commissie buitenlandse zaken vicepremier Đelić te beluisteren, hebben kunnen constateren dat Servië vastberaden is om zich elke moeite te getroosten om aan de Europese criteria en eisen te voldoen. We hebben eveneens de positieve en constructieve houding van Servië en de Servische regering ten opzichte van een fundamentele dialoog met Priština kunnen constateren. Wij moeten Servië aanmoedigen.</p>
    </intervention>
    <intervention id="2-040-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Mevrouw de Voorzitter, afgaand op de conclusies van de Raad over de vooruitgang die Servië op het gebied van hervormingen heeft geboekt, zouden we dit land moeten feliciteren, maar helaas geven sommige zaken nog aanleiding tot bezorgdheid. Hoewel Servië vorderingen maakt op weg naar de Europese Unie, zijn op bepaalde terreinen nog enorme inspanningen nodig, met name als het gaat om de verbetering van het ondernemingsklimaat in Servië. De ervaringen van Litouwse investeerders doen gerechtvaardigde vragen rijzen over het ondernemingsklimaat en de bescherming van investeringen in Servië. Litouwse bedrijven die 34 miljoen euro hebben geïnvesteerd, werden er door de Servische regering van beschuldigd in gebreke te zijn gebleven, waarna zij in strijd met de tussen Servië en Litouwen gesloten overeenkomst inzake bevordering van investeringen en wederzijdse bescherming een privatiseringscontract heeft opgezegd. Servië moet voor de nodige transparantie en voor een betrouwbaar klimaat voor het bedrijfsleven zorgen en moet bureaucratische beperkingen, rechtsonzekerheid en dergelijke problemen uit de wereld helpen. Vanzelfsprekend staan wij achter de beoogde toetreding van Servië tot de Europese Unie en wij hopen dat Servië die problemen zal aanpakken.</p>
    </intervention>
    <intervention id="2-041-000" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Mevrouw de Voorzitter, mevrouw Győri, commissaris Füle, we beëindigen niet alleen een proces, maar ik hoop dat we dit jaar ook met de toetredingsonderhandelingen kunnen beginnen aangezien Servië de afgelopen tijd veel heeft bereikt. Ik zou het feit willen noemen dat hoofdaanklager Brammertz zelf meent dat er niets is aan te merken op de samenwerking met het Joegoslavië-tribunaal in Den Haag. Dit is lange tijd een gevoelige kwestie geweest. Hetzelfde geldt voor het NAVO-partnerschap, en wat ik van bijzonder belang acht in het geval van de westelijke Balkan is dat Servië een prijzenswaardig minderhedenbeleid heeft dat een voorbeeld zou kunnen zijn voor vele lidstaten van de EU, aangezien de verstrekkende culturele autonomie die zich manifesteert in het goede functioneren van de raden van de verschillende nationale minderheden garandeert dat de minderheden blijven voortbestaan. Verder is vooruitgang inzake de kwestie Kosovo, in emotioneel opzicht een zeer gecompliceerde en ingewikkelde kwestie, buitengewoon belangrijk, maar Servië is goed op weg …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-042-000" speaker_id="97019" name="Ivo VAJGL" is_mep="True" mode="spoken" nationality="Slovenia" birth_date="03-03-1943" birth_place="Maribor" p_group="Group of the Alliance of Liberals and Democrats for Europe" m_state="SI">
      <p sl="sl">Mevrouw de Voorzitter, het verslag van mijn collega Kacin is evenzeer realistisch als bemoedigend.</p>
      <p sl="sl">De volledige integratie van Servië in de Europese Unie is in het belang van de Europese stabiliteit en veiligheid. De integratie betekent bovendien het wegnemen van de 'grijze zone' in Zuidoost-Europa, of althans een belangrijke aanzet daartoe.</p>
      <p sl="sl">Ik steun Servië en zijn doelstellingen, zoals door vicepremier Đelić naar voren gebracht.</p>
      <p sl="sl">Servië heeft de sleutels in handen en Servië zal aan de voorwaarden moeten voldoen. Dit kan ook een gelegenheid zijn om de Servische bevolking voor te houden dat generaal Mladić voor Servië een bron van schaamte en niet van trots zou moeten zijn.</p>
      <p sl="sl">Ik wil met nadruk mijn waardering uitspreken voor alle stappen die de Servische regering en de Servische bevolking hebben genomen op weg naar goede verhoudingen in de regio. Tegelijkertijd zijn echter voor goede verhoudingen tussen buurlanden juist de grenzen van wezenlijk belang.</p>
    </intervention>
    <intervention id="2-043-000" speaker_id="97017" name="Ulrike LUNACEK" is_mep="True" mode="spoken" nationality="Austria" birth_date="26-05-1957" birth_place="Krems a.d. Donau" p_group="Group of the Greens/European Free Alliance" m_state="AT">
      <p sl="de">Mevrouw de Voorzitter, ook ik zeg volmondig ja tegen toetreding van Servië tot de Europese Unie en tegen het idee dat de Servische bevolking een toekomst in een gemeenschappelijk Europa heeft, net als de gehele westelijke Balkan. Persoonlijk zal ik ook groen licht geven voor de stabilisatie- en associatieovereenkomst, hoewel ik daar tevens bij moet opmerken dat de samenwerking van Servië met het Internationaal Straftribunaal voor het voormalige Joegoslavië (ICTY) vooralsnog niet naar wens is. Ik hoop eveneens dat er in dit Parlement een meerderheid voor ons amendement is en dat de woorden van de heer Brammertz in de toekomst van toepassing blijven.</p>
      <p sl="de">Ik wil de heer Kacin danken voor zijn verslag en voor zijn deels uiterst positieve verslaglegging van de vooruitgang die in Servië is geboekt, en tegelijkertijd van de punten waar vooralsnog problemen bestaan.</p>
      <p sl="de">Dan kom ik nu op de betrekkingen met de Republiek Kosovo. Als rapporteur van dit Parlement voor Kosovo doe ik een beroep op de Servische regering. Ik heb nauwkeurig geluisterd naar de woorden van vicepremier Đelić gisteren, toen hij verklaarde dat de bereidheid om deze historische overeenkomst te sluiten er is, maar dat eveneens duidelijk moet worden gemaakt dat de dialoog tussen de Republiek Servië en de Republiek Kosovo …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-044-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Mevrouw de Voorzitter, allereerst wil ik opmerken dat ik voorstander ben van een stabilisatie- en associatieovereenkomst met Servië.</p>
      <p sl="sk">Servië was en is een invloedrijk Balkanland. De burgers van dit land hebben echter al jaren moeten opdraaien voor de fouten van hun politieke leiders, die het land in een moeilijke politieke situatie hebben gebracht met hun onbesuisde beslissingen. Indien wij echter de politieke verhoudingen op de Balkan op de lange termijn willen stabiliseren, moeten we open en goede betrekkingen onderhouden met alle landen in deze regio.</p>
      <p sl="sk">Daarom moet Servië voor ons een even gerespecteerde partner zijn als andere stabiele landen in deze regio, zodat we in een open dialoog en door middel van goede samenwerking de burgers van dit land kunnen helpen om zo snel en zo goed mogelijk te integreren in de gemeenschap van vrije, democratische Europese landen.</p>
    </intervention>
    <intervention id="2-045-000" speaker_id="96661" name="Krisztina MORVAI" is_mep="True" mode="spoken" nationality="Hungary" birth_date="22-06-1963" birth_place="Budapest" p_group="Non" m_state="HU">
      <p sl="hu">Mevrouw de Voorzitter, mij als Hongaarse doet het Hongaars voorzitterschap veel genoegen en ik wens de Raad alle succes, en toch heeft deze toespraak over de toetreding van Servië tot de EU mij een licht gevoel van droefheid gegeven en het gevoel dat er iets ontbreekt. Dit komt doordat er helemaal niets is gezegd over de buitengewoon wrede schending van de mensenrechten die tegen onze mede-Hongaren in Vojvodina is begaan, en ik zou willen vragen of het Hongaars voorzitterschap of de Commissie op de hoogte is van de rapporten van mensenrechtenorganisaties en de verslagen van waarnemers, om te beginnen wat betreft de zaak van de jongemannen van Temerin. De zaak van de jongemannen van Temerin laat een flagrante schending van de mensenrechten zien doordat er een buitensporig streng vonnis is opgelegd van in totaal 61 jaar gevangenisstraf aan vijf jongemannen voor een gevecht in een café, die hun straffen moeten uitzitten in derdewereldomstandigheden, gemarteld zijn en worden onderworpen aan een onmenselijke, wrede behandeling. Dit wordt nog eens verergerd door het feit dat de meest wrede misdaden die tegen Hongaren worden gepleegd juist niet worden onderzocht. Weet u …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-046-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mevrouw de Voorzitter, in tegenstelling tot de mening van pleitbezorgers van de EU die alles door een roze bril zien, is toetreding tot de Unie alleen niet voldoende om alle conflicten in een handomdraai op te lossen. Met name als we een vergelijking maken met kandidaat-lidstaat Turkije, zien we dat de EU met twee maten meet. Servië is immers bereid tot gesprekken met Kosovo, hoewel de houding van de EU duidelijk inconsequent is: in Bosnië worden meerdere etnische groepen gedwongen in een multiculturele staat samen te leven, terwijl het in Kosovo legitiem wordt geacht dat een etnische groep zich onafhankelijk maakt van een staat.</p>
      <p sl="de">Niet alleen heeft Servië zich bereid getoond om met Kosovo te praten, het heeft zelfs zijn verontschuldigingen aangeboden voor de genocide in Srebrenica. Toch wordt Belgrado er nog steeds van beschuldigd dat het onvoldoende samenwerkt met het Internationaal Straftribunaal voor het voormalige Joegoslavië in Den Haag. Daarentegen zijn de schendingen van de mensenrechten in Turkije, waar alleen al praten over de Armeense genocide voldoende is om bestraft te worden, kennelijk verwaarloosbaar.</p>
      <p sl="de">Ook de beschuldiging van orgaanhandel aan het adres van de Kosovaarse premier Thaçi maakt duidelijk dat oorlogsmisdaden niet slechts vanuit een partijdig oogpunt kunnen worden bekeken. Deze beschuldigingen moeten volledig worden opgehelderd. Voor toetreding tot de EU is het zeer belangrijk dat Servië en Kosovo allereerst hun geschillen oplossen.</p>
    </intervention>
    <intervention id="2-047-000" speaker_id="39711" name="Victor BOŞTINARU" is_mep="True" mode="spoken" nationality="Romania" birth_date="17-05-1952" birth_place="Valea Mare" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="en">Mevrouw de Voorzitter, de stabilisatie- en associatieovereenkomst met Servië is de volgende belangrijke stap van dit land in zijn proces van integratie in de EU. We hebben het hier over een land dat in de afgelopen jaren al indrukwekkende vorderingen heeft gemaakt, en ik denk dat verdere politieke en economische integratie op basis van de SAO Servië de laatste impuls zal geven die het nodig heeft op zijn weg naar het EU-lidmaatschap.</p>
      <p sl="en">Gezien de belangrijke rol die Servië vervult op de westelijke Balkan zal de SAO niet alleen een positieve uitwerking hebben voor de EU en Servië, maar ook voor de regio in zijn geheel. De SAO zal immers zorgen voor meer veiligheid, stabiliteit en ontwikkeling en tevens een stevig fundament leggen voor het uitbreidingsproces op de westelijke Balkan.</p>
      <p sl="en">Ik hoop dat het proces rond de SAO, nadat het Europees Parlement groen licht gegeven heeft, zo snel mogelijk kan worden afgerond. Daarom wil ik de lidstaten verzoeken ervoor te zorgen dat het ratificatieproces zo voorspoedig en snel mogelijk plaatsvindt.</p>
    </intervention>
    <intervention id="2-048-000" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Mevrouw de Voorzitter, samenwerking met onze Europese buurlanden is een essentieel onderdeel van het beleid van de Europese Unie. Servië is, net als alle landen van het Balkanschiereiland, een bijzonder geval. Als gevolg van het uiteenvallen van Joegoslavië in de jaren negentig en de oorlogen in de regio hebben deze landen nog steeds te kampen met economische en politieke problemen. De rol van de Europese Unie is om deze landen te steunen en te helpen. De geschiedenis heeft ons geleerd dat de politieke situatie in deze regio een invloed op het hele continent heeft, en dat we de gevolgen allemaal heel lang blijven voelen. Europa is in zekere zin gedeeltelijk verantwoordelijk voor de gebeurtenissen die daar toen hebben plaatsgevonden. Daarom hebben we een dubbele morele plicht tegenover deze landen, en de overeenkomsten waarover we het vandaag hebben, dat wil zeggen samenwerking op alle vlakken en faciliteiten voor de burgers van deze landen, zijn onontbeerlijk, ook om te waarborgen dat de geschiedenis zich niet herhaalt.</p>
    </intervention>
    <intervention id="2-049-000" speaker_id="96727" name="Zoran THALER" is_mep="True" mode="spoken" nationality="Slovenia" birth_date="21-01-1962" birth_place="Kranj" p_group="Group of the Progressive Alliance of Socialists and Democrats in the European Parliament" m_state="SI">
      <p sl="sl">Mevrouw de Voorzitter, vandaag blijkt opnieuw dat een democratisch en Europees Servië kan rekenen op veel bondgenoten in de Europese Unie.</p>
      <p sl="sl">Het is een feit dat alleen een democratisch en pro-Europees Servië kans maakt om een inhaalslag te maken na de 20 jaar durende periode van vertraging in de ontwikkeling van democratie, economie en kwaliteit van leven voor de burgers.</p>
      <p sl="sl">De Servische regering en president Tadić verdienen onze steun. Servië is van wezenlijk belang voor de stabiliteit op de Balkan. Een modern, Europees Servië draagt hierbij een grote verantwoordelijkheid.</p>
      <p sl="sl">Het draagt allereerst de verantwoordelijkheid om een stabiele, Europese en betere toekomst voor het buurland Bosnië en Herzegovina te garanderen en ten tweede om een historisch compromis te sluiten met het naburige Albanië.</p>
      <p sl="sl">De huidige Servische regering spant zich voor deze twee doelstellingen in, dus laten we onze medewerking en steun hierbij aanbieden.</p>
    </intervention>
    <intervention id="2-050-000" speaker_id="23785" name="Andrzej GRZYB" is_mep="True" mode="spoken" nationality="Poland" birth_date="23-08-1956" birth_place="Siedlików" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, commissaris Füle heeft gezegd dat alles nu van Servië afhangt, dat het de juiste keuzes zal moeten maken. Dat is ongetwijfeld zo, maar tegelijkertijd moeten we ons er rekenschap van geven dat dit proces moet worden gesteund. En wij als nieuwe lidstaten weten dat heel goed. Servië heeft de juiste keuze gemaakt door de stabilisatie- een associatieovereenkomst te ondertekenen. Het heeft zich ertoe verbonden om een aantal ongetwijfeld moeilijke hervormingen door te voeren. Het Europees Parlement moet deze hervormingen steunen, want niet alleen de regering maar in de eerste plaats de hele samenleving moet deze Europese keuze maken. Toen ik waarnemer was bij het grondwettelijk referendum, zei ik tegen de Serviërs en tegen mijn Europese collega's: "Kijk, dit Belgrado en deze mensen, de Serviërs, zijn Europees, we moeten hen op hun weg naar hervorming helpen." Ik denk dat alles wat te maken heeft met het ratificatieproces van de associatieovereenkomst, en ook de resolutie van het Europees Parlement, Servië erg veel kan helpen op deze weg.</p>
    </intervention>
    <intervention id="2-051-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . − Mevrouw de Voorzitter, graag wil ik de geachte afgevaardigden bedanken voor dit rijkgeschakeerde debat, waaruit we kunnen opmaken dat de integratie van Servië in de Europese Unie mag rekenen op de constructieve steun van dit Parlement. De steun van het Parlement voor het ratificatieproces van de SAO is een belangrijk signaal voor Servië en zal het land stimuleren om zijn inspanningen op de weg naar de Europese Unie verder op te voeren.</p>
      <p sl="en">Ik wil graag kort ingaan op enkele vragen die tijdens het debat zijn gesteld, om te beginnen op de vraag van de heer Belder over de Sandzak. Persoonlijk zou ik dit eerder een politisering van het probleem van de moslimvertegenwoordiging noemen dan een golf van radicaal islamisme. In dit verband zien we uit naar de volgende verkiezingen voor de Bosnische nationale raad in april van dit jaar, die vredig zouden moeten verlopen en algemeen zouden moeten zijn, en die zullen helpen de dialoog te bevorderen en radicalisering te vermijden.</p>
      <p sl="en">Dan de vraag over het ontwikkelingsfonds. We plegen nauw overleg met Servië en andere landen op de westelijke Balkan over de beste en meest effectieve toepassing van de IPA-steun. Over de ondersteuning van technologische ontwikkeling laten we momenteel onze gedachten gaan.</p>
      <p sl="en">Op de vraag van mevrouw Morvai kan ik antwoorden dat de mensenrechten en ook de bescherming van de rechten van minderheden onze speciale aandacht genieten. Ik zal haar schriftelijk berichten over een concrete zaak waarnaar zij in haar interventie verwees.</p>
      <p sl="en">Mij persoonlijk stemt de serieuze en constructieve opstelling van Servië ten opzichte van de huidige fase van het uitbreidingsproces zeer positief. Waar we het gisteren over onze zorgen hadden, constateren we vandaag dat Servië op de goede weg is met zijn aanpak van bijvoorbeeld het belangrijke punt van de gerechtelijke hervorming. Voor Servië is dit een goede basis om het integratiepotentieel van het jaar 2011 ten volle te benutten.</p>
    </intervention>
    <intervention id="2-052-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad . – Mevrouw de Voorzitter, mijnheer de commissaris, mijnheer de vicepremier, dames en heren, dank u zeer voor dit uitstekende debat. Er zijn uitstekende opmerkingen gemaakt over een uitstekend verslag, en het feit dat het merendeel van de kwesties die hier aan de orde zijn gesteld in dit verslag is opgenomen, heeft voor mij aangetoond hoe uitstekend dit verslag is en daarom meen ik dat het een uitstekende basis voor de discussie is geweest.</p>
      <p sl="hu">U hebt allemaal bevestigd dat dit niet over een afgerond proces gaat, maar eerder over een begin. Na dit begin geloof ik dat alle kwesties die ook u in het debat aan de orde hebt gesteld, zullen worden besproken. Er is aanzienlijke vooruitgang geboekt en daarom hebben we het punt bereikt waarop we nu in het proces zijn, maar er is nog steeds veel te doen. U hebt zelf heel veel kwesties aan de orde gesteld, zoals het verstevigen van de democratie, vluchtelingen, de ontwikkeling van een ondernemingsklimaat, problemen die te maken hebben met visumvrij reizen en de situatie van de minderheden.</p>
      <p sl="hu">We hebben gehoord dat er een belangrijke stap voorwaarts is gezet in het minderhedenbeleid van Servië, zoals ook de heer Tabajdi naar voren heeft gebracht, maar tegelijkertijd zijn de criteria van Kopenhagen van kracht en de Commissie heeft hier de aandacht op gevestigd. Dit is een belangrijke aanwijzing voor ons, en wij zullen hier goed naar kijken bij elke stap die wij zetten en elke beoordeling die wij doen.</p>
      <p sl="hu">Ook is gezegd dat de situatie broos is. Ik ben het hier volledig mee eens, en dat is de reden waarom het zo belangrijk is dat we Servië stimuleren om op deze weg voort te gaan. Ook de heer Brok en de heer Swoboda hebben hierop gewezen. Ik geloof dat het belangrijkste is, zoals mevrouw Nicolai ook heeft gezegd, dat dit een besluit is dat Servië uit vrije wil heeft genomen, dat Servië zich wil verbinden aan de Europese Unie en het EU-lidmaatschap en dat we dit proces met alle mogelijke middelen zullen helpen. Ik beschouw het feit dat men deze weg uit eigen vrije wil heeft gekozen als een garantie dat Servië alle noodzakelijke maatregelen zal nemen. Ik heb er alle vertrouwen in, mevrouw de Voorzitter, dat het Parlement na dit veelzijdige debat met de stabilisatie- en associatieovereenkomst zal instemmen.</p>
    </intervention>
    <intervention id="2-053-000" speaker_id="23691" name="Jelko KACIN" is_mep="True" mode="spoken" role="rapporteur" nationality="Slovenia" birth_date="26-11-1955" birth_place="Celje" p_group="Group of the Alliance of Liberals and Democrats for Europe" m_state="SI">
      <p sl="sl">Mevrouw de Voorzitter, het rijke debat van vandaag is de beste illustratie van de grote belangstelling en steun voor Servië hier in het Europees Parlement en bij andere Europese instellingen.</p>
      <p sl="sl">Servië, dat na de oorlogen van de jaren negentig voor vele uitdagingen gesteld werd, is nu primair bezig met het leggen van de basis voor de rechtsstaat.</p>
      <p sl="sl">De justitiële hervorming, die in 2009 van start ging, vertoont nog vele tekortkomingen, die echter alleen systematisch hersteld kunnen worden.</p>
      <p sl="sl">De rechtsstaat is het belangrijkste criterium van Kopenhagen. Servië moet de onafhankelijkheid, bevoegdheid en doeltreffendheid van haar justitiële autoriteiten waarborgen om economische ontwikkeling en rechtszekerheid te garanderen.</p>
      <p sl="sl">We zijn verheugd over de recente inspanningen van Belgrado in het kader van deze uitdagingen. Een onderdeel daarvan is restitutie, d.w.z. teruggave van in beslag genomen eigendommen, en de bescherming van particuliere eigendommen.</p>
      <p sl="sl">Ik zie uit naar de komst van de woordvoerder van de nationale assemblee van Servië, die het Europees Parlement deze maand zal bezoeken. We moeten de rol en verantwoordelijkheid van het Servische parlement en alle parlementsleden versterken.</p>
      <p sl="sl">We moeten bovendien trachten meer aantrekkingskracht uit te oefenen op de Servische oppositie, die meer verantwoordelijkheid op zich zal moeten nemen om het Servische integratieproces succesvol te laten verlopen.</p>
      <p sl="sl">Als de Servische premier Cvetković deze maand de antwoorden op de vragenlijst van de Europese Commissie overhandigt aan commissaris Füle, is dat een historische stap voor Servië en al zijn inwoners.</p>
      <p sl="sl">Het zou een stap van grote betekenis en vooruitgang zijn, en ik wens het Hongaarse voorzitterschap dan ook veel succes bij het versterken van de pro-Europese krachten in Servië.</p>
      <p sl="sl">Ik weet dat het Servische bureau voor Europese integratie onder leiding van Milica Delević uitstekend werk verricht, en daarom zal de samenwerking zeker soepel verlopen.</p>
      <p sl="sl">Verder geeft de aanwezigheid van Božo Đelić, de Servische vicepremier en minister van wetenschap, hier in het Parlement blijk van de grote belangstelling van de Servische regering voor ons werk en voor de Servische toekomst in de EU.</p>
      <p sl="sl">Tot slot wil ik u nog één gedachte meegeven.</p>
      <p sl="sl">Nog geen drie jaar geleden stond Servië op het punt om door eigen toedoen in een isolement te raken. Dat gevaar is inmiddels geweken en Servië is hard op weg om zich bij de EU aan te sluiten. Het tempo van dit proces hangt volledig van Servië zelf af.</p>
      <p sl="sl">Deze resolutie is een aanmoediging voor Servië in dit historische proces, met als duidelijke boodschap aan Servië dat we de behaalde successen waarderen en de uitdagingen onderkennen.</p>
    </intervention>
    <intervention id="2-054-000" speaker_id="28241" name="Silvana KOCH-MEHRIN" is_mep="True" mode="spoken" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="nl">De gecombineerde behandeling is gesloten.</p>
      <p sl="nl">Tot besluit van dit debat is een ontwerpresolutie ingediend door de Commissie buitenlandse zaken. De stemming hierover vindt morgen om 12:30 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-055-000" speaker_id="23704" name="Jiří MAŠTÁLKA" is_mep="True" mode="written" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">Ik ben een warm voorstander van alles wat tot een snelle integratie van Servië in de Europese Unie leidt, omdat ook de meerderheid van de Serviërs deze wenst. Ik wil er echter tegelijkertijd op wijzen dat een groot deel van de tekortkomingen die Servië in de ontwerpresolutie van het Europees Parlement verweten worden, beschouwd moet worden als de gevolgen van de jarenlange destructieve betrokkenheid van een aantal lidstaten van de EU op de Balkan alsook van de regelrechte agressie van de NAVO tegen Servië. Het zou Servië makkelijker moeten worden gemaakt om tot de EU toe te treden, aangezien het lidmaatschap van het land geen beloning is voor dat land, maar een kans voor de EU om bij te dragen aan de oplossing van talloze problemen die zij zelf direct of indirect heeft veroorzaakt. Verder wil ik dringend wijzen op de noodzaak tot voorzichtigheid en omzichtigheid ten aanzien van de etnische minderheden in Servië. In zijn ontwerpresolutie erkent het Europees Parlement dat “Albaanse minderheden bepaalde aspiraties hebben” in Servië en spreekt het daarin over hun “recht op provinciale autonomie”. Indien problemen ten aanzien van minderheden in een land worden “opgelost” middels collectieve wetgeving die hun speciale rechten toekent, kunnen we er zeker van zijn dat die “oplossing” catastrofale gevolgen heeft voor het land in kwestie, niet alleen in Servië. De enige manier waarop de rechten van de leden van minderheden kunnen worden beschermd, is naleving en bescherming van de mensenrechten.</p>
    </intervention>
    <intervention id="2-056-000" speaker_id="96855" name="Csanád SZEGEDI" is_mep="True" mode="written" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Hongarije heeft op 16 november 2010 de stabilisatie- en associatieovereenkomst tussen de EU en Servië geratificeerd. Hongarije, dat op dat moment bezig was met de voorbereiding op zijn termijn voor het voorzitterschap van de EU, heeft niet van zijn historische fout geleerd, toen het de toetreding van Roemenië afhankelijk had kunnen maken van de regionale autonomie voor de autochtone Hongaarse minderheden in Transsylvanië. De gevolgen van deze gemiste kans kunnen tot op de dag van vandaag worden gevoeld: grafschennis op Hongaarse kerkhoven. Er vindt in Transsylvanië een stille volkerenmoord op Hongaren plaats. Door middel van de stabilisatie- en associatieovereenkomst tussen de EU en Servië moeten de Europese Unie en het Hongaarse ministerie van Buitenlandse Zaken de bescherming van minderheden afdwingen. De Europese Unie staat onder grote druk om kandidaat-lidstaten te laten zien, door associatieovereenkomsten te sluiten en versneld mogelijk te maken, dat toetreding tot de EU een haalbaar doel is. Hoewel Jobbik de toetreding van bijvoorbeeld Kroatië steunt als land dat aan de criteria voldoet, is zij sterk gekant tegen verdere, haastige stappen die in de richting van Servië worden gezet. Een veel grotere mate van autonomie voor de autochtone Hongaarse minderheid die in Servië woont, met inbegrip van volledige regionale en culturele autonomie, moet als voorwaarde worden gesteld voor de voortzetting van het toetredingsproces. Wij moeten ook niet het idee van tafel vegen dat het volk van Vojvodina door middel van een referendum zijn wil kenbaar mag maken over zijn regionale status om de onuitwisbare wonden die de Hongaren bij Trianon zijn toegebracht enigszins te verlichten.</p>
    </intervention>
  </section>
  <section id="creitem6" title="6. Balans van het Belgisch voorzitterschap van de Raad (debat)">
    <intervention id="2-060-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Dames en heren, ik wil premier Yves Leterme graag van harte welkom heten. Een half jaar geleden hadden we de presentatie van het Belgische voorzitterschap. Nu hebben we de presentatie van de resultaten van het Belgische voorzitterschap: wetgeving, de Europese dienst voor extern optreden, financieel toezicht, het burgerinitiatief, de begroting – al deze punten komen aan de orde.</p>
      <p sl="nl">Ook Commissievoorzitter Barroso, die hier bij ons aanwezig is, en u allen wil ik graag welkom heten.</p>
      <p sl="nl">Aan de orde zijn de verklaringen van de Raad en de Commissie over de balans van het Belgisch voorzitterschap van de Raad.</p>
    </intervention>
    <intervention id="2-062-000" speaker_id="photo_generic" name="Yves Leterme" is_mep="True" mode="spoken">
      <p sl="fr">fungerend voorzitter van de Raad . − Mijnheer de Voorzitter, mijnheer Barroso, excellenties, dames en heren, hoewel het misschien een beetje vreemd is hier, in de vergaderzaal van het Europees Parlement, wil ik graag beginnen met een citaat van een grote Amerikaanse denker, Ralph Waldo Emerson, die heeft gezegd, en ik citeer:</p>
      <p sl="en">“Do not go where the path may lead. Go instead where there is no path and leave a trail”.</p>
      <p sl="fr">Met andere woorden: “Ga niet daar waar de weg toe kan leiden, maar daar waar geen weg is en laat een spoor achter”.</p>
      <p sl="fr">Dames en heren, dat is precies wat we hebben gedaan, met u allemaal, deze afgelopen zes maanden. België, mijn land, werd gevraagd om het roulerend voorzitterschap van de Europese Unie te bekleden na de inwerkingtreding van het Verdrag van Lissabon.</p>
      <p sl="fr">Het is waar dat we ons niet op totaal onbekend terrein hebben begeven, maar toch was het nodig om de criteria vast te stellen voor de nieuwe werking van de Europese Unie onder het nieuwe Verdrag, met de nieuwe instellingen waarvan de Europese Unie zich heeft voorzien. Daarom hebben we er, geheel volgens de Belgische traditie, de traditie van mijn land, alles aan gedaan om de instellingen in staat te stellen optimaal te functioneren om de juiste precedenten te scheppen.</p>
      <p sl="fr">Dames en heren, ik kan wel zeggen dat de Europese Unie, zoals zij is geconstrueerd onder het Verdrag van Lissabon, vandaag werkt en goed werkt. De Unie heeft zich voorzien van een nieuw instrument voor het toezicht op de financiële sector, dat hopelijk gaat voorkomen dat we opnieuw te maken krijgen met crises zoals de crisis die we nog steeds te boven proberen te komen. De economische governance is vooruitgegaan. Er is een overeenkomst bereikt voor de begroting 2011 en, het allerbelangrijkste, in totaal zijn in de afgelopen zes maanden bijna veertig overeenkomsten van wettelijke aard gesloten tussen het Parlement en de Raad.</p>
      <p sl="fr">Dames en heren, onze vastberadenheid om zowel de letter als de geest van het Verdrag van Lissabon na te leven was een keuze voor de toekomst van de Unie, een investering in een steeds nauwer wordende Europese samenwerking. Om dat te bereiken hebben wij tijdens dit voorzitterschap twee belangrijke richtsnoeren gevolgd.</p>
      <p sl="fr">Ten eerste wilden we onszelf niet op de voorgrond plaatsen. In plaats daarvan hebben we ons programma, het Belgische programma bestaande uit vijf prioriteiten, op de Europese agenda geplaatst, in het programma van de Commissie, in de impulsen die zijn gegeven door de staatshoofden en regeringsleiders op het niveau van de Europese Raad, in het programma van de trojka met onze Spaanse en Hongaarse collega’s.</p>
      <p sl="fr">Ten tweede, dames en heren, naast het feit dat wij geen Belgische agenda hebben willen opleggen, hebben we ook gekozen voor wat ik zou noemen, een inclusief voorzitterschap. We hebben effectief geprobeerd zo goed mogelijk samen te werken naar de letter en de geest van het Verdrag van Lissabon met álle Europese instellingen, eigenlijk in een rol die niet meer was dan die van facilitator.</p>
      <p sl="fr">Samenwerking met alle partijen, uiteraard met uw Parlement, met de Commissie, maar ook met de nieuwe permanente voorzitter van de Raad, met de hoge vertegenwoordiger en uiteraard ook met de lidstaten, maar ik meen te mogen zeggen dat wij in dat geheel vooral bijzondere aandacht hebben besteed aan een goede samenwerking en een open geest met het Parlement dat zijn bevoegdheden in belangrijke mate versterkt heeft gezien onder de nieuwe regels.</p>
      <p sl="fr">Vandaag past uiteraard ook enige bescheidenheid, maar mag ik toch zeggen dat we er samen met u voor hebben gezorgd dat deze methode heeft gewerkt. Trouwens meer dan ooit, collega's, is de Unie vandaag een samenspel van instellingen en lidstaten. Ik denk dat deze methode heeft gewerkt en ook kan werken, omdat ze gericht was en is op resultaat en niet op profilering. Dat geldt voor ons voorzitterschap, maar dat geldt eigenlijk ook voor het Europees Parlement, ook al bent u zelf meester om dat te beoordelen.</p>
      <p sl="fr">Ik wil toch, mijnheer de Voorzitter, dames en heren parlementsleden, hier namens de Belgische regering, namens de collega's die raden hebben voorgezeten, mijn waardering en mijn dank uitspreken voor uw medewerking. Ik meen te mogen zeggen dat de meeste akkoorden die wij bereikt hebben uiteindelijk met een zeer brede meerderheid zijn goedgekeurd. Hieruit blijkt de kwaliteit van uw debatten alsook - en dat moet de Europese burgers geruststellen - de voorrang die u ver boven de nationale belangen geeft aan wat goed is voor Europa.</p>
      <p sl="fr">Maar, dames en heren, die zes maanden zijn voorbij. We kunnen uiteraard niet stilstaan bij het verleden. Er valt effectief de komende maanden en jaren bijzonder veel te doen, want onze Unie, onze samenleving, staat voor bijzonder grote uitdagingen. Ik wil er in dit kort bestek vier vermelden.</p>
      <p sl="fr">De eerste ligt uiteraard in de continuïteit van wat de afgelopen zes maanden is aangevat, namelijk het economisch bestuur. We hebben ondertussen samen de nodige maatregelen genomen om een crisis in de eurozone af te wenden. Maar die symptoombestrijding, waarvan tot nu toe sprake is geweest, volstaat niet. De dreigingen die op een aantal eurolanden rusten, hebben aangetoond dat een monetaire unie in feite niet kan zonder meer economische unie, zonder meer economische convergentie. We moeten dus vastberaden de weg opgaan van meer economische samenhang, meer samenhang in het fiscaal, economisch en sociaal beleid van de lidstaten.</p>
      <p sl="fr">Economische governance vereist ook een streng toezicht op het begrotings- en structureel beleid van de landen van de Unie. We moeten het Europees semester dat met dat oogmerk is ingevoerd, ten volle gebruiken. Een terugkeer naar begrotingsdiscipline mag geen vrijblijvend streefdoel zijn, maar moet controleerbaar zijn, en zo nodig op Europees niveau afdwingbaar zijn. Het gaat hierbij uiteraard niet om de discipline op zich, maar gezonde overheidsfinanciën zijn een absolute noodzaak om weer aan te knopen met een duurzame groei, een geloofwaardige groei, die banen schept voor onze burgers. Die banen zijn uiteraard noodzakelijk voor het behoud van ons heel specifiek Europees sociaal model dat gepaard gaat met politieke en economische vrijheid, sociale solidariteit en ecologische verantwoordelijkheid.</p>
      <p sl="de">De Unie moet op efficiënte wijze gebruikmaken van de nieuwe instrumenten die zij ter controle van de financiële markten invoert. Deze instrumenten moeten nog tegen het einde van dit jaar klaar zijn voor gebruik. Dat is een absolute voorwaarde om nieuwe ontsporingen van de markt te voorkomen.</p>
      <p sl="de">Economische convergentie, controle van de nationale begrotings- en structuurbeleidsmogelijkheden, nieuwe instrumenten ter controle van de financiële markt – dit alles zou ertoe kunnen leiden dat het apparaat van de Unie op weg is om behoorlijk zwaar en ingewikkeld te worden. Het valt uiteraard eveneens te verwachten dat een nauwlettender controle van nationale politieke besluiten van de lidstaten niet zonder discussies en wrijvingen kan worden uitgevoerd. Wij moeten ons daardoor echter niet laten afschrikken, want dat hoort bij de essentie van Europese integratie.</p>
      <p sl="en">Het tweede gebied waarop we dit moeten doen – waarop we de vaart erin moeten houden – betreft de rol van de Unie op het wereldtoneel. Op dat gebied hebben we vooruitgang geboekt. Dankzij onze gezamenlijke voorbereiding en ons gezamenlijke optreden is het ons gelukt onze invloed in de G20 te vergroten. Gedurende de afgelopen maanden is de Unie begonnen met de opbouw van haar eigen diplomatieke vertegenwoordiging overal ter wereld. Dit zijn goede initiatieven, maar ze moeten worden bestendigd.</p>
      <p sl="en">Het is waar dat de Europese Unie zich met één stem uitspreekt over de meeste problemen in de wereld, maar woorden alleen zijn niet genoeg. De Unie moet meer slagkracht ontwikkelen, zij moet beslissend kunnen optreden en een echte pool van invloed en macht worden in deze multipolaire wereld.</p>
      <p sl="en">Ten derde moeten we ons buigen over de financiële perspectieven van de Unie. Het is waar dat regeringen in deze tijd geen forse verhogingen van hun bijdrage aan de EU-begroting kunnen overwegen, maar een debat over de financiële perspectieven voor de lange termijn kan ook niet worden vermeden.</p>
      <p sl="en">Aan dit Parlement is beloofd dat er een raadpleging zal komen over de filosofie achter de toekomstige financiering van de EU, en over methoden en middelen. De Unie kan niet leven van dag tot dag: deze langetermijnvisie is noodzakelijk.</p>
      <p sl="en">Tot slot, maar zeker niet het minst belangrijk, wil ik benadrukken dat we deze uitdagingen alleen het hoofd kunnen bieden als we, meer dan ooit, in onszelf geloven. In dit verband zou ik graag de Franse denker en schrijver André Frossard willen citeren. Ik citeer hem eerst in het Frans en geef dan een vertaling:</p>
      <p sl="fr">“L'Europe cherche, avec raison, à se donner une politique et une monnaie communes mais elle a surtout besoin d'une âme.”</p>
      <p sl="en">“Europa streeft terecht naar een gezamenlijk beleid en een gezamenlijke munt, maar bovenal heeft het behoefte aan een ziel.”</p>
      <p sl="en">We hebben inderdaad behoefte aan een ziel, waarde collega’s. We moeten vertrouwen hebben in onszelf en onze prestaties, en ons niet willen verontschuldigen voor wie en wat we zijn. We moeten in gedachten houden dat de Unie – onze Unie – lang voor zij een markt, een munt, een set instellingen was, een visie was, een overtuiging, een droom. Zij was een droom van vrede op dit continent, dat door zo veel oorlogen is verscheurd.</p>
      <p sl="en">Ik heb vernomen dat het een beetje passé is om over vrede te spreken met generaties in Europa die nooit oorlog hebben gekend. Daarop kan ik enkel zeggen: ‘Kijk eens om u heen’. Kijk bijvoorbeeld eens naar alle vluchtelingen die naar Europa komen om te ontkomen aan oorlog, gewapende conflicten, tirannie. Die vluchtelingen kijken zeker niet neer op de prestatie die in Europa is geleverd met het creëren van een zone van vrede en veiligheid die bijna het gehele continent beslaat. En die vluchtelingen – die mensen – verlangen, net als zo veel anderen elders in de wereld, naar de rechten en vrijheden die te veel van onze EU-burgers als vanzelfsprekend beschouwen.</p>
      <p sl="en">Naast vrede belichaamt de Unie ook vrijheid, democratie, fundamentele burgerrechten en de rechtsstaat, niet alleen voor onze burgers maar ook voor onze immigranten. We geloven dat eenieder recht heeft op menselijke waardigheid, waarmee wordt gedoeld op het recht van mensen om fier rechtop te leven en niet liggend op hun knieën, en het recht op vrijheid van gedachte, meningsuiting en geloof.</p>
      <p sl="en">Ooit zei Jean Monnet in een veel aangehaalde verklaring dat er weliswaar niets wordt bereikt zonder mensen, maar dat niets beklijft zonder instellingen. Vandaag de dag is dit nog net zo waar als destijds, maar anderzijds is het ook waar dat instellingen te gronde gaan als ze niet worden gedragen door mensen met sterke overtuigingen. We mogen niet vergeten dat we onze burgers alleen mee kunnen krijgen als we ze een visie geven: als we ze een droom geven.</p>
      <p sl="en">Afsluitend wens ik Hongarije al het mogelijke succes toe nu dit land de voorzittershamer van België heeft overgenomen. Ik weet zeker dat Hongarije de toorts van de Europese droom van vrede en vrijheid hoog zal houden en zich ten volle zal inzetten voor een steeds sterkere Unie.</p>
      <a text="(Applaus)"/>
    </intervention>
    <intervention id="2-070-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="fr">Mijnheer de Voorzitter, mijnheer Leterme, dames en heren, de Unie heeft tijdens het Belgisch voorzitterschap met doeltreffendheid en concentratie, met pragmatisme en gemeenschapsgeest grote stappen vooruit gezet die onze bewondering en erkenning verdienen.</p>
      <p sl="fr">Namens de Europese Commissie wil ik premier Leterme, zijn hele regeringsteam, de administratie en alle Belgen die het beste van zichzelf hebben gegeven om dit voorzitterschap tot een succes te maken, van harte feliciteren.</p>
      <p sl="fr">Het was een mooi en goed voorzitterschap op een precair en lastig moment voor de toekomst van de Europese Unie. Zelden waren de uitdagingen zo groot en de moeilijkheden zo cruciaal om te overwinnen. Gedurende deze lange maanden van harde geluiden en woede – vergeef me de uitdrukking – is het Belgisch voorzitterschap gestaag de koers van de Europese politici blijven varen. Zijn optreden was altijd overeenkomstig de fundamentele zin van het bestaan van de Europese Unie: ieders solidariteit ten gunste van het algemene Europese belang. Zijn optreden heeft ons bovendien in staat gesteld om de weg vrij te maken die we moeten volgen om onze hoofddoelen te bereiken: stabiliteit en de wederopleving van banenscheppende groei.</p>
      <p sl="fr">Het waren maanden waarin Europa in een razend tempo ontwikkelingen doormaakte met betrekking tot de financiële crisis en de staatsschuld. Alle ogen waren gericht op de toekomst van de eurozone en op onze vastberadenheid om die te verdedigen. Als we zeggen dat we er alles aan zullen doen om de stabiliteit van de eurozone als geheel te verdedigen, moeten dat geen loze woorden zijn. Het is niets meer en niets minder dan de uiting van onze sterke politieke wens om ons gezamenlijke lot te verdedigen. De toekomst van de eurozone en de toekomst van de Europese Unie zijn twee zijden van dezelfde munt. We willen dat deze toekomst stabiel en voorspoedig is voor onszelf en voor volgende generaties. Dat is en blijft de betekenis van de Europese integratie en de gemeenschapsgeest.</p>
      <p sl="fr">De fundamentele hervormingen waartoe we onszelf hebben verplicht laten zien dat we ons volledig bewust zijn van de uitdaging waarmee de Europese Unie zich geconfronteerd ziet. We moeten ons aanpassen aan de nieuwe politieke, economische en strategische situatie van een geglobaliseerde wereld die volop in beweging is. We moeten deze aanpassing tot een goed einde brengen door onze waarden te herbevestigen, onze belangen te verdedigen en onze geloofwaardigheid en invloed op het internationale toneel te versterken.</p>
      <p sl="fr">De basisbesluiten die we hebben genomen over het versterken van de Europese economische governance en het wegnemen van macro-economische onevenwichtigheden vormen de kern van deze vooruitgang. Die besluiten zijn geen mogelijkheid maar een noodzakelijkheid. Ik hoop dat het Europees Parlement en de Raad tijdens deze zes maanden de voorstellen voor economische governance zullen aannemen.</p>
      <p sl="fr">Eigenlijk is het niet de vraag wie van de verschillende politieke belanghebbenden in Europa de winnaar of de verliezer is, maar of ieder van ons bereid is om samen te werken en daarbij elkaars prerogatieven te respecteren. De vraag is eigenlijk of de Europese Unie als geheel als winnaar of verliezer uit de bus komt. Het antwoord is duidelijk: als we onze economische governance niet versterken, zullen we allemaal verliezen, niet slechts in de eurozone maar in de hele Europese Unie.</p>
      <p sl="fr">Als we onze economische governance niet versterken, zullen we de strijd om stabiliteit, groei en werkgelegenheid in Europa verliezen. Als we onze economische governance niet versterken, zullen de sterke schakels van vandaag de zwakke schakels van morgen worden. En als we onze economische governance niet versterken, zullen we onze geloofwaardigheid op het internationale toneel verliezen.</p>
      <p sl="fr">Terwijl de kwesties van governance en macro-economische onevenwichtigheden ook wereldwijde kwesties zijn en hoofdzakelijk besproken worden tijdens de G20, hoe kunnen we dan geloofwaardig en invloedrijk blijven in de ogen van onze internationale partners als we zelfs niet in staat zijn om deze kwesties op Europees niveau op te lossen? Ik zeg dit en weeg mijn woorden zorgvuldig af: in wezen gaat het hier om een existentiële kwestie voor de Europese Unie. We handelen en doen ons gelden als een Unie, of we leggen ons erbij neer en laten ons marginaliseren. Waar het echt om gaat is ons gezamenlijke lot.</p>
      <p sl="fr">Gelukkig komen we steeds beter voor onszelf op. Daarom wil ik het Belgisch voorzitterschap van harte feliciteren. De overeenstemming die bereikt is tijdens de Raad Ecofin van 17 september heeft geleid tot de totstandkoming van een nieuwe cyclus van economische governance, bekend als het Europees Semester. De eerste stap is afgelopen week gezet met de presentatie van de jaarlijkse groeianalyse door de Europese Commissie, waarin wij heel duidelijk maken dat de drie prioriteiten waarop wij onze inspanningen moeten richten bestaan uit het versterken van de macro-economische stabiliteit – met name door middel van strikte begrotingsconsolidatie – structurele hervormingen en banenscheppende groei.</p>
      <p sl="fr">We hebben ook aanzienlijke successen geboekt op het gebied van financieel toezicht, voornamelijk met de aanneming van een nieuwe Europese architectuur voor financieel toezicht die op 1 januari 2011 van start ging met de oprichting van het Europees Comité voor systeemrisico’s en drie nieuwe financiële toezichthoudende autoriteiten voor respectievelijk de markten, banken en verzekeraars.</p>
      <p sl="fr">Gedurende deze zes maanden zijn we er ook in geslaagd om overeenkomsten te bereiken over het beheer van hedgefondsen en andere alternatieve investeringsfondsen alsook over ratingbureaus. Voor onze burgers zijn bezuinigingsmaatregelen geen vaag concept maar de harde werkelijkheid in hun dagelijks leven. Er zijn in Europa veel zorgen, maar er zijn in Europa ook hoge verwachtingen dat de hervormingen, die veel te lang uitgesteld zijn, eindelijk voltooid zullen worden, dat de Europese dimensie integraal deel gaat uitmaken van de oplossing, en dat Europa zijn projecten, waarden en belangen gaat verdedigen in de wereld.</p>
      <p sl="fr">Het is daarom belangrijk om op zo groot mogelijke schaal bekend te maken wat de Unie doet om duurzame, banenscheppende groei te herstellen en om aan een Europese samenleving te bouwen die rechtvaardiger en milieuvriendelijker is.</p>
      <p sl="fr">Verder wil ik enkele andere successen noemen, met name op het gebied van buitenlands beleid en externe betrekkingen. Een van die prestaties is de op 6 oktober met Zuid-Korea ondertekende vrijhandelsovereenkomst, die in feite het meest ambitieuze handelsakkoord is dat de Europese Unie ooit heeft gesloten. Deze overeenkomst moet de maatstaf worden voor onze toekomstige bilaterale handelsakkoorden.</p>
      <p sl="fr">In tegenstelling tot wat sommige pessimisten hadden verwacht, zijn we er in Cancún eveneens in geslaagd om een stap te zetten in de richting van multilateralisme in de strijd tegen klimaatverandering. Cancún heeft ook laten zien hoe belangrijk samenwerking tussen het voorzitterschap en de Commissie is om Europa in staat te stellen met een coherente en hoorbare stem te spreken op het internationale toneel.</p>
      <p sl="fr">Wat betreft concrete resultaten wil ik ook de overeenkomst verwelkomen die tijdens het Belgisch voorzitterschap op het gebied van transport eindelijk bereikt is over het Eurovignet-dossier. Dat is heel belangrijk voor onze burgers.</p>
      <p sl="fr">Verder wil ik hulde brengen aan het Belgisch voorzitterschap voor de voorbeeldige manier waarop het de naleving en uitvoering van de belangrijkste vernieuwingen van het Verdrag van Lissabon mogelijk heeft gemaakt. Het heeft op briljante wijze zijn onderhandelingstalent aangewend tijdens een lastige discussie over de begroting van de Europese Unie voor 2011 volgens de nieuwe begrotingsregels van het Verdrag. Dit was een illustratie van zijn Europese geest en van zijn compromiscultuur op zijn best. De Commissie is trots op de bijdrage die zij heeft geleverd aan dit resultaat.</p>
      <p sl="fr">Morgen heb ik, overeenkomstig mijn verplichtingen aan dit Parlement, een eerste ontmoeting met de Voorzitter van het Europees Parlement, de heer Buzek, en premier Orbán, die het roulerend voorzitterschap van de Raad bekleedt, om de volgende stappen te bespreken die op begrotingsgebied moeten worden gezet.</p>
      <p sl="fr">2010 was een vaak moeilijk en soms extreem veeleisend jaar. Uiteindelijk is het toch een zeer productief jaar gebleken. Het was onder het voorzitterschap van twee landen, België, maar ook Spanje, dat de Europese integratie een grote stap voorwaarts heeft kunnen zetten. Daarin zie ik de kracht van onze Unie en de goede werking van onze instellingen. Het is nu aan het derde land van de trojka, Hongarije, om deze ingeslagen weg te vervolgen.</p>
      <p sl="fr">De belangrijke beslissingen die we het afgelopen jaar hebben genomen zijn het bewijs dat wij allemaal, Parlement, Raad, Commissie, lidstaten, weten wat we moeten doen om een stabiele en voorspoedige toekomst voor Europa zeker te stellen. Als we weten wat we moeten doen, moeten we dat nu doen. We hebben gezegd dat we het willen doen; we moeten nu laten zien dat we echt in staat zijn om onze politieke verplichtingen na te komen zonder ze af te zwakken, zonder te zwichten en zonder onszelf voor de gek te laten houden door voorzichtige tekenen van herstel.</p>
      <p sl="fr">We moeten onze acties consolideren, laten zien dat ze geen reactie zijn op de druk van de crisis in de markten, maar eerder een sterke herbevestiging van onze wil om samen te leven in deze Unie voor vrede, democratie, solidariteit en vrijheid.</p>
    </intervention>
    <intervention id="2-071-000" speaker_id="28256" name="Jean-Luc DEHAENE" is_mep="True" mode="spoken" nationality="Belgium" birth_date="07-08-1940" birth_place="Montpellier" p_group="Group of the European People's Party (Christian Democrats)" m_state="BE">
      <p sl="nl">namens de PPE-Fractie . – Voorzitter, het Belgisch voorzitterschap kreeg terecht alom lof toegezwaaid. U en uw collega's, mijnheer de Eerste Minister, kunnen een opmerkelijke palmares voorleggen. Eerder dan op de concrete realisaties in te gaan, wil ik vooral de nadruk leggen op het rolmodel dat u hebt neergezet voor het Raadsvoorzitterschap. Het Belgisch voorzitterschap van de Raad was immers het eerste dat zich volledig afspeelde binnen het nieuwe institutioneel kader van het Verdrag van Lissabon. Dat was op zich een hele uitdaging.</p>
      <p sl="nl">Het Verdrag wijzigt immers het institutioneel raamwerk grondig zoals ik al heb aangegeven in mijn verslag in de vorige legislatuur. Zo zijn de Europese Raad en de Raad nu duidelijk twee onderscheiden instellingen geworden met elk een eigen voorzitterschap. Nieuw is ook dat het Verdrag de opdracht van de Raad en het Parlement in exact dezelfde bewoordingen omschrijft. Men kan zich niet aan de indruk onttrekken dat sommige leden van de Raad enige moeite hebben om zich aan de nieuwe verhouding tussen Parlement en Raad aan te passen. Dat bleek duidelijk tijdens het begrotingsdebat.</p>
      <p sl="nl">Dat kan echter niet gezegd worden van het Belgisch voorzitterschap. In overleg met Commissie en Parlement werd vooral geïnvesteerd in het realiseren van de Europese wetgevende agenda. De Europese prioriteiten stonden hierbij altijd voorop. Dat verklaart ook mede het succes van het Belgisch Raadsvoorzitterschap. In het verleden hebben de voorzitterschappen te vaak geprobeerd voor de Europese agentschappen hun nationale prioriteiten te laten gelden. Dit is hier niet het geval en daardoor heeft Europa tijdens dit voorzitterschap écht vooruitgang geboekt. Het moeilijke begrotingsdebat heeft tijdens het Belgisch Raadsvoorzitterschap ook mede de bakens gezet voor een van de moeilijkste uitdagingen van de Unie in de komende jaren, namelijk het vastleggen van het nieuwe financieringskader. België bekwam van de vorige voorzitterschappen de toezegging dat het Parlement zal worden betrokken bij de bespreking van dit meerjarig financieel kader. De Commissie van haar kant verbond zich ertoe in het kader van haar voorstel voor het meerjarenplan ook voorstellen te formuleren voor de eigen inkomsten van de Unie en dit is essentieel. Het Parlement zal er derhalve voor waken dat zowel de Commissie als de komende voorzitterschappen zich aan deze engagementen houden.</p>
    </intervention>
    <intervention id="2-072-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">namens de S&amp;D-Fractie . – Mijnheer de Voorzitter, premier Leterme, leden van het fungerend voorzitterschap van de Raad, mijnheer Barroso, wij hebben deze week de mogelijkheid om twee voorzitterschappen met elkaar te vergelijken: het voorzitterschap dat zojuist is beëindigd en het voorzitterschap dat zojuist is begonnen. Wat betreft het Belgische voorzitterschap moet ik zeggen dat dit uitstekend werk heeft geleverd; hartelijk dank daarvoor. En dat heeft het gedaan ondanks lastige omstandigheden – de politieke situatie in eigen land is niet bepaald eenvoudig, het Verdrag van Lissabon is nieuw en zelfs de verhoudingen met de Europese Raad zijn allesbehalve makkelijk. Het Belgische voorzitterschap was echter duidelijk op Europa gericht. Het wilde Europa vooruitbrengen.</p>
      <p sl="de">Met het Hongaarse voorzitterschap hebben we daarentegen – tot dusver in ieder geval – een voorzitterschap gezien dat meer aandacht heeft voor binnenlandse aangelegenheden, dat zich meer in het bijzonder bezighield met het behouden van de macht in eigen land, en wel met een uiterst omstreden mediawet, waarover wij op een later moment nog gaan debatteren. Ik hoop dat de heer Orbán eens heel goed naar het verloop van het Belgische voorzitterschap kijkt en dat hij daar wellicht op een aantal punten een voorbeeld aan neemt.</p>
      <p sl="de">Mijnheer Leterme, u heeft gesproken over economische governance. In dit verband kan ik niet anders dan de woorden van de heer Barroso volledig ondersteunen. Er zijn slechts twee mogelijkheden. Er volgt een nieuwe ontwikkeling naar een crisis in Europa – en niet alleen in de eurozone – of er wordt getracht een doeltreffend economisch bestuur te creëren op basis van samenwerking tussen alle lidstaten, maar ook op basis van stevig optreden van de Europese Commissie. Mijnheer Barroso, u weet dat u daarin kunt rekenen op onze volledige steun. U heeft op dit gebied veel bereikt, mijnheer Leterme, maar nu moeten we verder gaan en de volgende stappen zetten.</p>
      <p sl="de">U heeft aangegeven dat het hoofdzakelijk gaat om samenwerking op fiscaal, budgettair en sociaal gebied. Dat brengt me bij het tweede punt waarop dit Belgische voorzitterschap uitstekend werk heeft verricht, namelijk de sociale dimensie. Mijns inziens hebben we er allemaal belang bij – hoewel de accenten wellicht verschillen – dat deze sociale dimensie op adequate wijze verder wordt ontwikkeld. Een sociaal Europa betekent niet dat werkelijk alles in de sociale beleidssfeer van Europa wordt getrokken; dit staat bijvoorbeeld veeleer voor de dingen waarover u gesproken heeft en die u bereikt heeft met betrekking tot de bestrijding van armoede. Het is een schande om te zien dat de armoede in Europa tot op zekere hoogte zelfs toeneemt. Dat geldt ook voor hetgeen u heeft opgemerkt over de toenemende ongelijkheid in de inkomensverdeling. U heeft tijdens uw voorzitterschap duidelijk gemaakt dat dit niet alleen een sociaal vraagstuk is; het is tevens een economisch vraagstuk. Meer armoede en meer sociale ongelijkheid betekenen ook een verlies aan concurrentievermogen. Dat is economisch, financieel en empirisch aangetoond. Wat u gezegd heeft, is bijzonder belangrijk.</p>
      <p sl="de">Ook wat u over een Europa van de burgers heeft gezegd, is belangrijk. U heeft een tastbare bijdrage geleverd, samen met commissaris Šefčovič en leden van dit Huis, aan de totstandkoming van het Europees burgerinitiatief. Dat zal een grote stap voorwaarts zijn als het door pro-Europese krachten op adequate wijze wordt gebruikt om Europa dichter bij de burgers te brengen.</p>
      <p sl="de">Wij wensen België uiteraard het allerbeste voor de toekomst. Het is niet geheel onbelangrijk hoe de spelers zich op het politieke toneel opstellen. Ik hoop dat alle politieke krachten in België streven naar daadwerkelijke consensus. Het is moeilijk om mensen in noodlijdende regio's te vertellen dat ze maar consensus moeten vinden, dat ze in belangrijke kwesties maar samen moeten werken, als dat in België – een van de kernlanden van Europa – niet mogelijk is.</p>
      <p sl="de">In die zin wens ik u het allerbeste. U vertegenwoordigde in menig opzicht een voorzitterschap dat navolging verdient. Ik hoop dat andere, komende voorzitterschappen een voorbeeld aan u nemen.</p>
      <a text="(Applaus)"/>
      <a text="(Spreker verklaart zich bereid een &quot;blauwe kaart&quot;-vraag krachtens artikel 149, lid 8, van het Reglement te beantwoorden)"/>
    </intervention>
    <intervention id="2-073-000" speaker_id="96661" name="Krisztina MORVAI" is_mep="True" mode="spoken" nationality="Hungary" birth_date="22-06-1963" birth_place="Budapest" p_group="Non" m_state="HU">
      <p sl="en">Mijnheer de Voorzitter, ik zou de heer Swoboda willen vragen waar hij de moed vandaan haalt om het Hongaarse voorzitterschap te bekritiseren als het net van start is gegaan. Hij weet er zelfs helemaal niets van. Waarom richt hij zijn pijlen niet op zijn kameraden in de socialistische fractie die bij de vijftigste herdenking van de revolutie van 1956 het vuur openden op hun eigen volk en die geheel willekeurig honderden mensen achter de tralies hebben gezet? Hij moet hen vragen stellen en bekritiseren.</p>
    </intervention>
    <intervention id="2-074-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="en">Mijnheer de Voorzitter, ik heb dit argument, dat kritiek op een regering hetzelfde is als kritiek op haar volk, vaker gehoord. In het verleden werd ook in mijn eigen land zo gedacht.</p>
      <p sl="en">Laat ik duidelijk zijn. Wij zijn dit debat niet begonnen. Dat was de Hongaarse regering met deze – zoals ik hier al zei – omstreden wet. Het is een wet die zeer omstreden is onder de vele Hongaarse burgers die hebben geleden onder het communisme en tijdens het nazibewind. Zij vrezen dat hun vrijheid van meningsuiting in gevaar is. Daarover zouden we het moeten hebben.</p>
    </intervention>
    <intervention id="2-075-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="nl">namens de ALDE-Fractie . – Voorzitter, ik stel voor dat we het morgen over het Hongaars voorzitterschap hebben. We moeten niet alles vermengen, anders moet Eerste Minister Leterme nog ingaan op de nieuwe mediawet in Hongarije en ik geloof niet dat dat zijn verantwoordelijkheid is.</p>
      <p sl="nl">De rol van het Parlement, collega's, is om wetgeving te maken en te controleren, dus om kritiek te leveren wanneer het verkeerd gaat, wanneer het niet goed is, maar ook om te zeggen dat het goed is geweest wanneer dat effectief zo is. We mogen zeggen dat het Belgisch voorzitterschap goed was, zeer goed was en dat het een succes is geworden dankzij de inspanning van velen: de Belgische regering, maar ook vele diplomaten, de permanente vertegenwoordiger, de adjunct-permanente vertegenwoordiger en al degenen die zich er dagelijks voor hebben ingezet.</p>
      <p sl="nl">Het is een onverhoopt succes, want, mijnheer de Eerste Minister, iedereen van ons werd in het thuisland voortdurend geconfronteerd met de vraag: hoe kan uit een regering van lopende zaken een goed voorzitterschap voortvloeien? Ik zou zeggen, we hebben voor de eerste keer een echte Europese regering gehad, want het was een regering die zich alleen bezighield met Europese zaken, met Europese dossiers en niet werd afgeleid door nationale besognes.</p>
      <p sl="nl">Het is bijna een uitnodiging aan de andere voorzitterschappen om ook in lopende zaken te gaan, wanneer zij het voorzitterschap van de Europese Unie waarnemen, zo dat ze zich zes maanden lang kunnen concentreren op Europa in plaats van Europa er zo af en toe maar eens bij te nemen tussen twee andere dossiers door.</p>
      <p sl="nl">Ik denk dat het voornamelijk een geslaagd voorzitterschap was om één reden - kijk naar de financiële supervisie, naar de hedgefondsen, naar de rating agentschappen - en wel omdat dit voorzitterschap begrepen heeft dat er met het nieuwe Verdrag gewerkt moet worden aan méér Europa en in de Raad de stem voor méér Europa heeft verkondigd. Dat kan niet van alle voorzitterschappen worden gezegd. Jean-Luc Dehaene heeft gelijk wanneer hij zegt dat er inderdaad nog een aantal lidstaten zijn die nog altijd niet begrepen hebben dat de spelregels zijn veranderd.</p>
      <p sl="nl">De spelregels zijn veranderd en het Belgisch voorzitterschap is het eerste voorzitterschap dat begrepen heeft dát de spelregels zijn veranderd. Als er een regeling is gekomen voor een Europese supervisie waarbij de stellingen van het Europees Parlement het uiteindelijk hebben gehaald is het omdat het Belgisch voorzitterschap aan de collega's in de Raad heeft gezegd, zo kan het niet, het moet een Europese oplossing worden, in tegenstelling tot de oplossing die de ministers van financiën in december 2009 hadden uitgewerkt.</p>
      <p sl="nl">Hetzelfde wil ik zeggen over het Europees patent. Een belangrijke doorbraak, Voorzitter. Ik zou een oproep willen doen aan u en alle collega's in het Parlement om zeer snel met het Europees Parlement het groene licht te geven voor dat patent, zodat het Europees patent eindelijk na meer dan 20 jaar discussie snel een realiteit zal zijn.</p>
    </intervention>
    <intervention id="2-076-000" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="fr">namens de Verts/ALE-Fractie . – Mijnheer de Voorzitter, zoals anderen voor mij al hebben gezegd, is het blijkbaar zo dat de Belgische politieke heelmeesters het tot op heden buitenshuis beter doen dan binnenshuis. Ik ben hier in elk geval blij mee en ik wil u feliciteren. Het Belgische team heeft het goed gedaan en dat is een goede zaak.</p>
      <p sl="fr">Verder ben ik van mening dat de weerstand waarop u bent gestuit in de verschillende Raden in wezen lijkt op de tegenstand die wij tegenkomen in het Belgische debat: solidariteit, overdrachten, al deze kwesties met betrekking tot terugtrekken of meedoen zijn dingen die wij in België ook goed kennen en waarmee u ook te maken heeft gehad in de Raad.</p>
      <p sl="fr">Verder, mijnheer Barroso, aangezien u uw bewondering en erkentelijkheid kenbaar heeft gemaakt, zou de Europese Unie België in de toekomst misschien een duwtje in de goede richting kunnen geven of de helpende hand kunnen bieden. Aangezien België de Europese Unie heeft geholpen, zou de Europese Unie wellicht kunnen helpen om de Belgische federale impasse te doorbreken.</p>
      <p sl="fr">Voor het overige, mijnheer de premier, om terug te komen op enkele specifieke kwesties, met name de begrotingskwestie, is de verantwoordelijkheid van degenen die het voorzitterschap verlaten groter dan die van hen die eraan beginnen. En daarom vind ik wat betreft de begroting dat we niet genoeg durf hebben getoond door nee te zeggen tegen het voorstel voor een overeenkomst betreffende de financiële middelen. De kwestie van de eigen middelen zal de komende maanden een centrale kwestie worden en ik reken heel sterk op België – dat, zo u wilt, weer vrij zal kunnen spreken omdat het niet langer alle lidstaten vertegenwoordigt maar voor zichzelf spreekt – om deze kwestie verder vooruit te helpen.</p>
      <p sl="fr">De tweede belangrijke kwestie is de Europese kieskring. Dat is iets waar de Raad op een gegeven moment mee te maken zal krijgen. Ik weet dat sommige mensen in België geen federale kieskring willen, maar ik denk dat het nodig is, en misschien is het juist omdat ze het in België niet willen, dat België het op Europees niveau wel wil. Een Europese kieskring zou een uitermate nuttig middel zijn om dat wat u de ‘ziel’ van de Europese Unie noemt te garanderen, dat wil zeggen het feit dat Europese burgers zichzelf kunnen beschouwen als burgers die kunnen stemmen op meer dan alleen nationale vertegenwoordigers. Ik vind dit een zeer belangrijke kwestie.</p>
      <p sl="fr">De derde kwestie, het is al gezegd, betreft het Europees burgerinitiatief. Ook hiervoor reken ik in hoge mate op België om de uitvoeringsprocedure te versnellen. Het is een belangrijk instrument naast alle hervormingen van de economische governance en ik hoop dat België ook iets kan doen om de procedure sneller en beter te laten verlopen.</p>
    </intervention>
    <intervention id="2-077-000" speaker_id="97133" name="Derk Jan EPPINK" is_mep="True" mode="spoken" nationality="Netherlands" birth_date="07-11-1958" m_state="NL">
      <p sl="nl">namens de ECR-Fractie . – Voorzitter, België is de afgelopen zes maanden een goede voorzitter geweest. Men zou niet zeggen dat de zittende regering uittredend is. Als ik kijk naar de dossiers die ik kan beoordelen, is de balans positief. Een akkoord over de regelgeving voor risicokapitaal, regelgeving over toezicht op financiële markten én een begroting voor 2011. Ik ken zowel België als Europa vrij goed. Europese politiek is als het ware de voortzetting van Belgische politiek met grotere doeleinden. Het is het zoeken naar compromissen via converseren, dineren, arrangeren en zo nodig een beetje supporteren in de naam van het resultaat.</p>
      <p sl="nl">Sommigen zeggen daarom: België is Europa in het klein. Daarin schuilt nu precies het gevaar voor Europa, want het Belgisch systeem kan geen compromissen meer maken voor zichzelf. Er is zelfs nog geen zicht op een opvolger voor de heer Leterme. Als België het voorland is van Europa, dan moeten we ons de vraag stellen: waarom loopt dat Belgisch systeem dan ten einde? Waarom is het in staat van ontbinding?</p>
      <p sl="nl">De oorzaak is volgens mij dat België een transfereconomie heeft gecreëerd die niet meer betaalbaar is. In naam van solidariteit is er een geldstroom van Vlaanderen naar Wallonië en Brussel ontstaan, maar, mijnheer Barroso, als solidariteit eenrichtingsverkeer wordt, dan scheiden de geesten en dat zien wij nu in België.</p>
      <p sl="nl">Op dit moment zijn we in Europa bezig de mechanismen van een transfereconomie te planten. U bent daarmee bezig. De euro is daarvoor al misbruikt. Nu is er de roep om eurobonds. De heer Verhofstadt doet dat op dagelijkse basis. Kijk ook naar het euronoodfonds, dat op een Ponzi Scheme begint te lijken. Eerst was het tijdelijk, nu is het permanent en nu moet er ook steeds meer geld in. Een slachtoffer hiervan is de concurrentiekracht, want de buitenlandse investeringen in Europa gaan achteruit. Wie het Europa van morgen wil zien, moet kijken naar het België van nu! Dan zien we wellicht Duitsland in de rol van Vlaanderen dat zegt: "wij willen niet altijd voor iedereen betalen". Sommigen zullen hier lachen, maar dat gevaar komt dichterbij dan u denkt. Laat het een wake-up call zijn voor ons allemaal.</p>
      <p sl="nl">Mijnheer Leterme, ik heb altijd veel respect voor u gehad. Het ga u goed in datgene wat u doet, maar België zal u nog een tijdje op uw huidige post houden, vrees ik.</p>
    </intervention>
    <intervention id="2-078-000" speaker_id="96735" name="Patrick LE HYARIC" is_mep="True" mode="spoken" nationality="France" birth_date="04-02-1957" birth_place="Orléans" p_group="Confederal Group of the European United Left - Nordic Green Left - Vice" m_state="FR">
      <p sl="fr">namens de GUE/NGL-Fractie . – Mijnheer de Voorzitter, mijnheer Leterme, hoewel ik absoluut erken dat u het voorzitterschap van de Europese Unie heeft waargenomen in de zeer moeilijke context van de crisis, had u niettemin laten weten dat u de sociale kwesties op de eerste plaats wilde zetten en de openbare diensten wilde verdedigen.</p>
      <p sl="fr">U heeft daar niets aan gedaan. Niet alleen was er geen initiatief om diensten van algemeen belang te beschermen, maar vandaag komen we, onder het versterkte stabiliteitspact, terecht in een verontrustende spiraal waar, om de schuld van lidstaten te verminderen, de aasgieren van de financiële markten en van hun ratingbureaus de lidstaten aansporen om afstand te doen van hun openbare bezittingen, die evenwel een troef zijn voor rechtvaardigheid en gelijkheid.</p>
      <p sl="fr">Wat betreft de sociale kwesties moest het Parlement heel goed opletten om de langere werktijden van vrachtwagenchauffeurs af te wenden, of het zogenaamde ‘gecombineerde vergunning’-project, uitgebreide versie, van de Bolkesteinrichtlijn.</p>
      <p sl="fr">We hebben het Europees Jaar van de bestrijding van armoede en sociale uitsluiting beleefd. Er is niet één arm persoon minder in de Europese Unie; het worden er meer en meer! En we kunnen rustig constateren dat de maatregelen ter bestrijding van de crisis niet werken omdat ze de sociale rechten naar de achtergrond doen verdwijnen.</p>
      <p sl="fr">De gekozen strategie bestaat onophoudelijk uit het geruststellen van de schuldeisers van lidstaten die tot over hun oren in de schulden zitten door de afname van de belastingheffing op kapitaal en de vermindering van de groei veroorzaakt door de afname van de koopkracht en bezuinigingen – een woord dat ik voor het eerst uit de mond van de heer Barroso hoorde komen. En daarom wilt u nu de begrotingen van de lidstaten vooraf controleren in de plaats van de nationale parlementen.</p>
      <p sl="fr">U heeft heimelijk een herziening van de Europese verdragen in gang gezet, waarvan u ons gisteren vertelde dat ze onaantastbaar zijn. Toch heeft u aanhoudend geweigerd om een debat te houden over de oprichting van een fonds voor de ontwikkeling van maatschappij en milieu dat gefinancierd wordt met een belasting op kapitaalbewegingen en de opwaartse harmonisering van belasting op kapitaal, over geldschepping door de Europese Centrale Bank voor de terugkoop van de schulden van lidstaten, en over de ontwikkeling van openbare diensten die onmisbaar zijn voor gerechtigheid en sociale vooruitgang.</p>
      <p sl="fr">Aan het begin van uw voorzitterschap zei u, mijnheer de premier, dat u een sober voorzitterschap wilde en dat strekte u zeer tot eer. Maar tijdens uw voorzitterschap kunnen we niet anders dan constateren dat de financiële markten en de grootaandeelhouders meer dan hun aandeel hebben gekregen. De mensen zelf leven steeds meer in armoede.</p>
    </intervention>
    <intervention id="2-079-000" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">namens de EFD-Fractie . – Mijnheer de Voorzitter, om te beginnen wil ik iedereen, met name de Commissie, het Bureau en alle afgevaardigden, een gelukkig nieuwjaar wensen, een jaar dat men als zeer moeilijk kan kenschetsen. En passant zou ik een kanttekening willen plaatsen en de handschoen willen opnemen die de voorzitter van de Commissie, de heer Barroso, heeft geworpen door te zeggen dat wij hem door mondiale economische governance moeten helpen bewijzen wat Europa is. Het is een macht die in economisch, cultureel en misschien ook politiek opzicht een eenheid vormt. Daarom moeten wij allen de Commissie steunen opdat Europa de grote macht blijft die het is.</p>
      <p sl="el">Wat het Belgisch voorzitterschap betreft, wordt algemeen erkend dat het een zeer geslaagd voorzitterschap was. Aan wat is gezegd zou ik twee punten willen toevoegen die hier niet zijn genoemd en die het succes van het Belgisch voorzitterschap onderstrepen. In de eerste plaats functioneerde België volmaakt Europees: met andere woorden, het hield de agenda van de Commissie en de Europese Raad aan. Gewoonlijk voegen de voorzittende landen nationale thema's toe. België gaf ons het goede voorbeeld door te laten zien dat wij Europa zijn, dat wij ons met zaken bezighouden die de Commissie aangeeft. Het streefde er niet naar om eigen kwesties op de agenda te plaatsen. Het tweede prijzenswaardige punt van het Belgisch voorzitterschap was het model dat het toepaste, het model van de trialoog, de trilaterale samenwerking tussen Raad, Europees Parlement en Commissie. Collega's, mijn gelukwensen!</p>
    </intervention>
    <intervention id="2-080-000" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Voorzitter, mijnheer de Eerste Minister, u hebt nogal wat complimenten gekregen over het Belgisch voorzitterschap en dat is wel te begrijpen. Men is opgelucht in de Europese Commissie en in het Parlement dat het Belgisch voorzitterschap voorbij is en dat er geen grote ongelukken zijn gebeurd. Het is inderdaad niet evident dat een kunstmatig land zonder regering, een land dat niet eens in staat is om zichzelf te besturen, het voorzitterschap van de hele EU moet waarnemen.</p>
      <p sl="nl">Men zou natuurlijk kunnen zeggen dat u en de ministers veel tijd hebben gehad om zich met het voorzitterschap bezig te houden, aangezien u toch maar een regering van lopende zaken vormt. Men zou kunnen zeggen dat u beschikt over ervaren diplomaten die hun werk goed hebben gedaan en dat het belang van het roterend voorzitterschap sinds het Verdrag van Lissabon is afgenomen.</p>
      <p sl="nl">Dat klopt allemaal wel, maar ik denk dat het uw beste beslissing was om de raad van het Vlaams Belang op te volgen en vooral een laag profiel aan te nemen. U had de fouten kunnen maken van het vorige Belgisch voorzitterschap in 2001. Denk maar aan de mislukte Pralinentop in Brussel, aan de opeenstapeling van diplomatieke blunders en aan de zogenaamde Verklaring van Laeken die uiteindelijk heeft geleid heeft tot het debacle van de Europese grondwet.</p>
      <p sl="nl">Het is natuurlijk niet zo dat het Belgisch voorzitterschap een foutloos parcours heeft afgelegd, allereerst was er het incident waarbij de socialistische minister van pensioenen Daerden de Ministerraad leidde in toestand van dronkenschap - het gezicht van commissaris Andor spreekt boekdelen; de Vlaamse belastingbetalers én netto-betalers kunnen er niet meer om lachen, in de wetenschap dat deze figuur verantwoordelijk is voor hun pensioenen.</p>
      <p sl="nl">Voorts waren er de verwoede pogingen van minister van Buitenlandse Zaken Vanackere tegen de wil van de bevolking in om koste wat kost een nieuw hoofdstuk te openen in de onderhandelingen over de toetreding van Turkije, terwijl Turkije niet eens in aanmerking zou mogen komen voor onderhandelingen.</p>
    </intervention>
    <intervention id="2-081-000" speaker_id="1992" name="José Manuel GARCÍA-MARGALLO Y MARFIL" is_mep="True" mode="spoken" nationality="Spain" birth_date="13-08-1944" birth_place="Madrid" m_state="ES">
      <p sl="es">Mijnheer de Voorzitter, ik zal niet uitweiden over wat al gezegd is. Het Belgische voorzitterschap is een uitstekend voorzitterschap geweest. Ik zou hier twee hoogtepunten willen noemen: het financieel toezicht en het Europese semester. Wat betreft deze hoogtepunten zou ik willen zeggen wat er al gedaan is en vooral wat er nog moet worden gedaan.</p>
      <p sl="es">Wat betreft het financieel toezicht heeft minister Reynders in een luttele 48 uur weer beweging weten te krijgen in een dossier dat muurvast zat, en we hebben de Raad en de Commissie kunnen geven waarom de Commissie ons gevraagd had: Europese overheden die vanaf januari 2011 operationeel konden worden, sterke, authentieke Europese overheden, overheden met gezag.</p>
      <p sl="es">Wat er daarna gebeurde, is niet erg bemoedigend. We hebben nog geen voorzitters voor die overheden; we hebben een bijzonder laag budget en ik heb horen zeggen dat de salarissen van de mensen die functies zullen bekleden bij die overheden, niet briljant zullen zijn. Natuurlijk veel minder briljant dan de bonussen die de bankiers in Londen opstrijken.</p>
      <p sl="es">Er zijn twee kwesties die nog moeten worden aangepakt: de regulering van systeemorganen, en de heffingen en belastingen op bankactiviteiten.</p>
      <p sl="es">Wat betreft de regulering van systeemorganen willen wij dat de Europese toezichtinstantie verantwoordelijk is, via de nationale overheden die in dit geval zouden handelen als vertegenwoordigers en onderworpen zouden zijn aan de voorschriften van het Europese gezag.</p>
      <p sl="es">Wat betreft belastingregelingen worden in het laatste voorstel van commissaris Šemeta alle mogelijke belastingen voor banken uiteengezet. Dit Parlement heeft bij stemming al twee heffingen aangenomen: de heffing op gecoördineerde garantiefondsen en de heffing op de fondsen voor bankstabiliteit. Dat is een feit, en daarna zullen we kunnen praten over de belasting op bankactiviteiten of de belastingen op banktransacties want, nogmaals, de rest is een feit.</p>
      <p sl="es">Aangaande het Europese semester is het enige dat wij willen dat het met alles gecoördineerd wordt: met Eurobonds, met projectobligaties, met het mechanisme, enzovoort …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-082-000" speaker_id="5729" name="Kathleen VAN BREMPT" is_mep="True" mode="spoken" nationality="Belgium" birth_date="18-11-1969" birth_place="Wilrijk" m_state="BE">
      <p sl="nl">Voorzitter, ik ga in herhaling vallen. Een beetje een saai debat, moet ik eerlijk toegeven, maar wel een waar we trots op kunnen zijn, dus ik sluit mij heel graag aan bij mijn collega's met lof voor het Belgisch voorzitterschap. Yves, uw team, uw ministers, maar ook uw politieke en diplomatieke corps hebben fantastisch werk geleverd. Ik heb het aan den lijve kunnen ondervinden. Ik heb het genot en het genoegen gehad om in twee trilogen over milieu te zitten en - nee, ze moeten geen dikke nek krijgen, maar ze krijgen deze keer wel een beetje lof - bij dezen mijn complimenten voor het knappe voorzitterschap.</p>
      <p sl="nl">Toch wil ik een grote en een kleine "maar" aan die lof toevoegen. Mijn eerste "maar" heeft te maken met het sociale beleid, ik denk dat er vooruitgang geboekt is in een aantal sociale dossiers. Toch moeten we eerlijk toegeven - en ik schrijf dat niet op het conto van het Belgisch voorzitterschap, maar wel op het einde van het Europese Jaar van de strijd tegen de armoede - dat het Europees belang niet zo erg groot is. Echte vooruitgang op wetgevend vlak, als het bijvoorbeeld gaat over het Europees minimuminkomen, is er niet geboekt, dus er is nog veel werk aan de winkel.</p>
      <p sl="nl">Mijn tweede "maar" heeft te maken met de rol die het Belgisch voorzitterschap heeft gespeeld in het post-Lissabon-tijdperk. Ik krijg daarvoor felicitaties van Verhofstadt en van Dehaene, twee ex-premiers die het institutionele bijzonder goed kennen. Toch heeft die rol ook een keerzijde, met name het gebrek aan politiek leiderschap van het Belgisch voorzitterschap op heel cruciale dossiers. Er is een beetje naar achter geleund en gezegd, de heer Van Rompuy moet de zaak maar trekken.</p>
      <p sl="nl">Ik denk aan het debat rond het economic governance verhaal, ik denk ook aan het debat over de schuldencrisis in de Europese Unie. Andere regeringsleiders - om Merkel en Sarkozy niet te vernoemen - hebben die rol dan wél op zich genomen. Dat heeft geleid, vind ik, tot beperkte resultaten bij de laatste Raad, onder meer naar aanleiding van de schuldencrisis. In het verleden heeft het Belgisch voorzitterschap wel politieke leiding genomen en ik zou wensen dat de volgende regering dat leiderschap in de Europese Unie toch op zich neemt.</p>
    </intervention>
    <intervention id="2-083-000" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">Mijnheer de Voorzitter, we maken samen wetten, maar het komt te vaak voor dat we niet weten hoe deze wetten worden toegepast door de lidstaten. U hebt in dit verband het voortouw genomen en duidelijk gemaakt dat dit Parlement de Commissie steunt in haar wens dat in alle toekomstige wetgeving correlatietabellen worden opgenomen.</p>
      <p sl="en">Het Belgische voorzitterschap is uiterst behulpzaam geweest door de Raad een document voor te leggen waarin het gebruik van correlatietabellen wordt aangeprezen en waarin wordt benadrukt dat deze bevorderlijk zijn voor de duidelijkheid en de transparantie, en dat ze ervoor zullen zorgen dat de EU-wetgeving sneller en effectiever kan worden toegepast. Mijns inziens is er ten aanzien van dit onderwerp nu een periode van bezinning ingeluid.</p>
      <p sl="en">Mijnheer de premier, ik hoop dat u ons in uw slotopmerkingen kunt vertellen welke reacties u hebt ontvangen op dat document en of de Belgische regering, in haar rol als onderdeel van de trojka en in de Raad, zal blijven pleiten voor de opneming van correlatietabellen.</p>
    </intervention>
    <intervention id="2-084-000" speaker_id="4751" name="Bart STAES" is_mep="True" mode="spoken" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Voorzitter, collega's, één minuut heb ik om het Belgisch voorzitterschap te bejubelen. De balans mag dan wel globaal gezien positief zijn, toch kan ik iedereen, denk ik, evenveel pluimen op zijn of haar hoed steken. Ik denk dat er gelukkig de inhoudelijk sterke aanwezigheid was van de commissarissen Potočnik en Hedegaard op de grote conferenties van Nagoya over biodiversiteit en Cancun over klimaatverandering.</p>
      <p sl="nl">Er is gezegd - en dat is soms grappig bedoeld - dat het Belgisch voorzitterschap het goed heeft gedaan, want ze hadden een zee van tijd, ze konden al hun energie steken in dat voorzitterschap. Mijnheer Verhofstadt heeft bijvoorbeeld gezegd dat er voor de eerste keer een voltijdse Europese regering was. Ik denk dat dat juist is. Maar we kunnen ook niet voorbij aan het feit dat er achter die ploegen een heleboel mensen stonden, dat er een diplomatie stond die met een goede voorbereiding, met een goede kennis, met een ongelooflijk onderhandelingstalent ervoor heeft gezorgd dat dit inderdaad een goed voorzitterschap is geworden.</p>
      <p sl="nl">Morgen, mijnheer Leterme, wordt de gouden schoen in België uitgereikt. Als ik de gouden schoen mag uitreiken voor het Belgisch voorzitterschap, voor de beste actor in het Belgisch voorzitterschap, dan gaat deze zonder enige twijfel naar de Belgische diplomatie, naar de mensen die achter u zitten en ervoor gezorgd hebben dat u en uw ploeg en de deelregeringen inderdaad puik werk hebben verricht.</p>
    </intervention>
    <intervention id="2-085-000" speaker_id="96793" name="Paweł Robert KOWAL" is_mep="True" mode="spoken" nationality="Poland" birth_date="22-07-1975" birth_place="Rzeszów" p_group="European Conservatives and Reformists Group" m_state="PL">
      <p sl="pl">Mijnheer de Voorzitter, ik voeg mij natuurlijk bij de felicitaties en complimenten in verband met hetgeen er tijdens het Belgisch voorzitterschap is gebeurd. Terwijl ik echter naar het debat luister, komen er twee belangrijke vragen bij mij op. Is het echt zo dat iedereen in Europa tijdens het Belgisch voorzitterschap zijn nationale belangen vergat, en dat iedereen zich enkel concentreerde op de belangen die, voor zover ik begrijp, door de instellingen in Brussel werden vooropgesteld en door de Belgische regering werden ondersteund? Zo was het immers niet. We hebben de gebeurtenissen in Europa in het voorbije halfjaar geobserveerd en het is duidelijk dat het enkele feit dat het voorzitterschap niet verwijst naar nationale belangen nog niet betekent dat die belangen niet bestaan.</p>
      <p sl="pl">Een tweede zaak, die misschien het meest fundamenteel is en de grootste twijfels oproept bij dit hele debat: het zou geen goede zaak zijn als we hier zogenaamde Europese doelen tegenover zogenaamde nationale doelen zouden plaatsen. Deze nationale doelen zijn immers ideeën voor Europa die door concrete landen worden voorgesteld. Dit is concrete inbreng zonder welke Europa heel wat armer zou zijn. We mogen geen norm opleggen waardoor de doelen die in de hoofdsteden voor Europa zijn geformuleerd niet als een verrijking maar als een probleem worden behandeld.</p>
    </intervention>
    <intervention id="2-086-000" speaker_id="96821" name="Rui TAVARES" is_mep="True" mode="spoken" nationality="Portugal" birth_date="29-07-1972" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="en">Mijnheer de Voorzitter, mag ik de premier alstublieft even om zijn aandacht vragen? Ik sta hier, links van u, mijnheer de premier. Ik wil eerlijk met u van gedachten wisselen. Ik heb een tekst in het Portugees, maar zal improviseren in het Engels omdat u het belangrijkste deel van uw verklaring, het gedeelte over kijken naar de vluchtelingen, in die taal hebt uitgesproken. “Kijk naar de vluchtelingen als u denkt dat oorlog en vrede niet belangrijk zijn voor Europa.” U richtte zich toen tot de nieuwe generaties.</p>
      <p sl="en">Ik moet toegeven dat mijn hart een sprongetje maakte toen u dat zei, want ik ben in het Europees Parlement de rapporteur inzake vluchtelingen. Tijdens uw voorzitterschap had u meer kunnen doen dan alleen kijken naar de vluchtelingen. U had iets kunnen ondernemen om hen te helpen, dat was niet moeilijk geweest. Zo had de Raad de medebeslissingsprocedure die het Parlement heeft gestart betreffende de hervestiging van vluchtelingen kunnen afronden. Het Europees Parlement heeft zijn mogelijkheden in het kader van de medebeslissing aangevat om het bedrag dat de we lidstaten geven om vluchtelingen te hervestigen te verhogen, om prioriteitencategorieën in het leven te roepen voor mensen die zijn verkracht, die zijn gemarteld en die ziek zijn en in kampen wachten op hervestiging. De Raad heeft de medebeslissing niet afgerond, schijnbaar vanwege artikel 290 en gedelegeerde handelingen – iets dat in het Verdrag van Lissabon staat.</p>
      <p sl="en">U zegt: “Kijk naar de vluchtelingen.” Maar ik daag u uit te doen wat wij hebben gedaan: ga naar het vluchtelingenkamp al-Hol in Syrië. En zegt u daar dan tegen de vluchtelingen dat ze naar artikel 290 moeten kijken, naar gedelegeerde handelingen. Zij zullen dan zeggen: “Waar hebt u het over? Mijn kinderen kunnen niet naar school, ik heb geen paspoort, we zitten vast in een vluchtelingenkamp; waarom hebt u het over een onbelangrijk institutioneel probleem terwijl u iets had kunnen doen aan onze problemen?” Dit is een smet op het Belgische voorzitterschap. Het spijt me dat ik het moet zeggen, maar dat is de trieste waarheid.</p>
    </intervention>
    <intervention id="2-087-000" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">Voorzitter, ik wil mij graag aansluiten bij de hulde die hier door collega's is geuit aan het adres van het Belgisch voorzitterschap en aan uw adres, want in een periode waarin de kabinetsformatie in uw land zich voltrok als een drama in veel bedrijven, hebt u echt vanuit een Europese spirit invulling gegeven aan dat voorzitterschap.</p>
      <p sl="nl">Wat mij betreft doet u zichzelf tekort als u zich een facilitator noemt, want u bent de motor geweest en hebt op creatieve en geëngageerde wijze in heel moeilijke dossiers verschillen weten te overbruggen, ook met dit Parlement. Daarom staat er nu een stevig Europees toezicht, hebben we een richtlijn voor de alternatieve investeringsfondsen en is ook een moeilijk onderwerp als het eurovignet nu geëindigd in een duidelijke Raadsconclusie.</p>
      <p sl="nl">Maar vanuit die Europese spirit hier in uw toespraak in dit Parlement kijkt u ook vooruit. Ik zou één punt uit uw toespraak met name willen onderstrepen. U zegt terecht dat het economisch bestuur niet mag eindigen in een symptoombestrijding en dat risico dreigt nog steeds, want een stevig stabiliteits- en groeipact gaat er misschien wel komen, maar dat is slechts één steunpilaar van dat economisch bestuur.</p>
      <p sl="nl">Wat wij willen voor onze burgers, is dat wij werkelijk uit die economische crisis komen, dat er weer banen komen voor onze burgers en ook voor de jonge mensen en dan hebben we ook een stevig Europees macro-economisch toezicht nodig en een heel stevige Europese 2020-strategie. Gaat dat Europees semester dat ook echt brengen? Gaan de lidstaten zich committeren om ook op dat vlak het economisch bestuur invulling te geven? Wij zullen als Parlement in het governance-pakket, het wetgevende pakket, voluit onze medewetgevende rol spelen om dat voor elkaar te krijgen.</p>
    </intervention>
    <intervention id="2-088-000" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Mijnheer de Voorzitter, mijnheer Leterme, toen u afgelopen juli het programma van het Belgisch voorzitterschap presenteerde, zei ik voor de grap tegen u dat u er in januari misschien nog wel zou zijn om de balans aan ons te presenteren. Ik moet zeggen dat ik had gehoopt dat ik me vergiste en, ik wil u niet beledigen, mijnheer de premier, net als alle Belgen had ik graag gezien dat hier vandaag de regeringsleider had gezeten die was verkozen op 13 juni. U bent echter degene die dit voorzitterschap heeft moeten aanvaarden en ik feliciteer u en alle ministers van de huidige regering.</p>
      <p sl="fr">Genoeg over onze binnenlandse politieke situatie, laten we ons richten op de balans van het Belgisch voorzitterschap.</p>
      <p sl="fr">Ook ik wil graag een beroemde Amerikaan citeren, geen filosoof, maar een tennisser. Arthur Ashe zei: “Een belangrijke sleutel tot succes is zelfvertrouwen en een belangrijke sleutel tot zelfvertrouwen is voorbereiding.” En we kunnen zonder twijfel stellen dat het Belgisch voorzitterschap daar een voorbeeld aan heeft genomen.</p>
      <p sl="fr">Wat betreft de zaken waar ik me hier mee bezighoudt, heb ik grote stappen vooruit gezien: betere samenwerking op het gebied van echtscheidingen, het Europees beschermingsbevel voor slachtoffers van geweld, de toekomstige versterkte samenwerking voor patenten en de overeenkomsten over de richtlijn betalingsachterstanden en de etikettering van levensmiddelen zijn allemaal successen waar het Belgisch voorzitterschap trots op mag zijn.</p>
      <p sl="fr">Hetzelfde geldt voor het gemeenschappelijk landbouwbeleid (GLB) voor de periode na 2013. Hoewel er nog geen overeenkomst is bereikt, zijn het beginsel van een sterk GLB bestaande uit twee pijlers en het beginsel van vereenvoudiging al aanvaard. Wat de landbouw in de toekomst echter het meest nodig zal hebben is regelgeving die erin slaagt de volatiliteit van de markten binnen bepaalde grenzen te houden. Tot op heden bestaat er nog geen overeenkomst voor deze kwestie en ik maak me grote zorgen met het oog op toekomstige voorzitterschappen, met name Hongarije en Polen, omdat regelgeving geen prioriteit van hen lijkt te zijn.</p>
      <p sl="fr">Naast een goede voorbereiding, de volledige betrokkenheid van ministers, de doeltreffendheid van diplomaten en Belgische ambtenaren, was het geheim van het voorzitterschap, dat heeft u zelf benadrukt, dat het niet zijn eigen agenda heeft doorgedrukt maar zich heeft gewijd aan de zaken die momenteel prioriteit hebben op Europees niveau, en er alles aan gedaan heeft om vooruitgang te boeken met deze kwesties dankzij het pragmatisme en de compromiscultuur die ons kenmerken.</p>
      <p sl="fr">Ik hoop dat toekomstige voorzitterschappen lering zullen trekken uit dit voorbeeld.</p>
    </intervention>
    <intervention id="2-089-000" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">Mijnheer de Voorzitter, ook ik zou het Belgisch voorzitterschap willen bedanken voor zijn inzet, met name op de twee terreinen waarmee ik het best bekend ben: begroting en vervoer. Het feit dat het begrotingsoverleg in de eerste ronde mislukte, was niet te wijten aan het voorzitterschap en we hebben uiteindelijk ook een oplossing gevonden voor de begroting voor 2011. Laten we daarom hopen dat de kwestie van flexibiliteit en de financiering van het fusie-energieproject ITER binnenkort ook rond komt.</p>
      <p sl="da">Op het gebied van vervoer heeft het Belgisch voorzitterschap een oplossing gevonden voor de moeilijke kwestie van het eurovignet. Ik zou het Belgisch voorzitterschap vooral willen bedanken voor de steun aan een zaak waaraan ik jarenlang heb gewerkt, namelijk het realiseren van een netwerk van veilige parkeerplaatsen in Europa, zodat vrachtwagenchauffeurs, die Europa letterlijk bij elkaar houden en de interne markt creëren, onder goede en veilige condities kunnen werken. Ik zou graag zien dat de regeringen van alle andere landen zich laten inspireren door de positieve kijk van de Belgische regering op deze zaak, zodat er in de praktijk eindelijk eens iets van de grond komt.</p>
    </intervention>
    <intervention id="2-090-000" speaker_id="28341" name="Mirosław PIOTROWSKI" is_mep="True" mode="spoken" nationality="Poland" birth_date="09-01-1966" birth_place="Zielona Góra" p_group="European Conservatives and Reformists Group" m_state="PL">
      <p sl="pl">Mijnheer de Voorzitter, België, één van de zes oprichtende landen van de Europese Unie, heeft net zijn voorzitterschap van zes maanden beëindigd. Ondanks de interne politieke moeilijkheden in verband met het vormen van een eigen regering, wordt België officieel geprezen om zijn doeltreffendheid en succes bij het bereiken van bijna alle vooropgestelde prioriteiten. Daarom wil ik me ook bij de felicitaties voegen, omdat België in zo'n korte tijd, in het kader van de vooropgestelde prioriteiten, het hoofd heeft geboden aan de economische crisis in Europa, het milieu in Europa heeft beschermd, een open en veilige Europese Unie heeft gebouwd, een coherent samenlevingsmodel in de Europese Unie heeft gebouwd en de grondslag heeft gelegd voor een gemeenschappelijk Europees buitenlands beleid. Zelden in de geschiedenis heeft zo'n klein land in zo'n korte tijd zo veel voor het welzijn van Europa gedaan.</p>
    </intervention>
    <intervention id="2-091-000" speaker_id="2247" name="Mathieu GROSCH" is_mep="True" mode="spoken" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Mijnheer de Voorzitter, premier Leterme, toen de leden van dit Huis zes maanden geleden nog zoveel vragen hadden ten aanzien van het Belgische voorzitterschap en toen we het programma hadden gelezen, hadden vele leden ernstige twijfels.</p>
      <p sl="de">Vandaag, nu wij u maar ook de permanente vertegenwoordiging danken voor uw uitstekende werk en voorbereiding, is onze vreugde des te groter. Het behalen van dit succes ging voor u uiteraard niet zonder slag of stoot. De binnenlandse politieke problemen in België zijn reeds genoemd en de heer Verhofstadt moest bovendien constateren dat er niet per definitie sprake is van efficiëntie op nationaal niveau in België of op Europees niveau. Wellicht is dat morgen ook de sleutel tot succes – dat politici die hier competent zijn wellicht ook in België de nodige erkenning krijgen.</p>
      <p sl="de">U heeft dit succes niet op eenvoudige wijze behaald, want de externe omstandigheden waren evenmin optimaal. Dit lag niet in de laatste plaats aan het feit – en dit kan ik namens de Fractie van de Europese Volkspartij (Christendemocraten) met betrekking tot vervoer opmerken – dat u niet de meest eenvoudige onderwerpen heeft uitgezocht. Er is opgemerkt, en het was voor ons meer dan een genoegdoening, dat onder andere de kwestie van het eurovignet is opgelost. Het gaat bij deze kwestie niet alleen om een principe. Mijns inziens gaat het daarbij om nieuwe financieringsbronnen, om een veilige, schone, maar ook efficiënte mobiliteit op Europees niveau. Het gaat erom te zien of wij morgen in staat zijn om dit vraagstuk – mobiliteit – ingrijpender aan te passen op Europees niveau.</p>
      <p sl="de">Als inwoner van een grensstreek ben ik uiteraard eveneens verheugd over de grensoverschrijdende handhaving van de verkeersveiligheid. Het is voor ons en in elke regio onaanvaardbaar dat het kenteken bepaalt of ernstige overtredingen al dan niet worden bestraft. U heeft dit heikele onderwerp opgepakt en de eerste stap gezet.</p>
      <p sl="de">De rechten van busreizigers zijn een belangrijke stap waardoor Europa nu alle burgers reizigersrechten heeft gegeven in de verschillende vormen van vervoer. Tijdens de vulkaancrisis hebben we gemerkt hoe belangrijk het voor bedrijven en passagiers is dat een dergelijk Europees kader bestaat. Ik hoop dat wij de ingeslagen weg kunnen voortzetten.</p>
      <p sl="de">Tot slot wens ik u en België slechts één ding, namelijk dat wij de vaardigheid die u op Europees niveau heeft laten zien, eindelijk op nationaal niveau in België gaan zien, volgens de plausibele gedachte dat degene die eisen moet stellen – zoals u heeft gedaan – ook oplossingen moet bieden.</p>
    </intervention>
    <intervention id="2-092-000" speaker_id="4337" name="Alejandro CERCAS" is_mep="True" mode="spoken" nationality="Spain" birth_date="25-05-1949" birth_place="Ibahernando " p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, namens degenen die in de Fractie van de Progressieve Alliantie van Socialisten en Democraten in het Europees Parlement verantwoordelijk zijn voor werkgelegenheid en sociale zaken zou ik mij willen scharen achter mijn collega’s die het Belgische voorzitterschap geluk hebben gewenst met het afgelopen halfjaar.</p>
      <p sl="es">Hoe is het mogelijk dat ik die gelukwensen onderschrijf, ondanks het feit dat u nauwelijks verwezen heeft naar de sociale dimensie en ondanks het feit dat het Belgische voorzitterschap inderdaad niet veel aandacht heeft besteed aan de sociale kwestie?</p>
      <p sl="es">Dat komt gewoon, mijnheer Leterme, omdat ik het voorrecht heb gehad om samen te werken met uw ministers, mevrouw Onkelinx en mevrouw Milquet, en ik mij bewust ben van hun inzet en die van hun teams om de sociale agenda onder de huidige moeilijke omstandigheden te bevorderen, in een Raad als die welke we nu helaas hebben, die zich zo weinig bekommert om het sociale Europa. Desondanks hebben zij onverdroten doorgewerkt, met verantwoordelijkheidsgevoel en vanuit een sterke pro-Europese geest, om ervoor te zorgen dat het Parlement gehoord wordt en dat de Europeanen gehoord worden in deze bijzonder moeilijke tijd waarin de toekomst van Europa op het spel staat.</p>
      <p sl="es">Daarom wil ik mij scharen achter die gelukwensen, mijnheer Leterme, en ik hoop dat in de toekomst, als we voor die uitdagingen staan, zal worden bewaarheid wat u gezegd heeft: dat Europa zijn ziel zal vinden. Die ziel, mijnheer Leterme, dient een politieke en een sociale ziel te zijn, niet alleen een economische.</p>
      <p sl="es">Ik zou hier een aantal kwesties willen noemen die tijdens uw voorzitterschap niet zijn afgehandeld, en ten aanzien waarvan ik hoop dat u uw pro-Europese, humanistische geest zult overdragen op het Hongaarse voorzitterschap, want er staat veel op het spel voor de toekomst van Europa. Ik heb het over de kwesties die verband houden met het migratiebeleid van Europa, de gecombineerde vergunning, de twee richtlijnen inzake seizoenarbeiders en overplaatsingen binnen bedrijven.</p>
      <p sl="es">Mijnheer Leterme, zegt u uw collega’s alstublieft dat zij een langetermijnvisie moeten betrachten. Het mag niet zo zijn dat werknemers die naar Europa komen op verschillende wijzen behandeld worden. Die behandeling moet één en dezelfde zijn, want anders creëren we een kloof waarvan de gevolgen voor de toekomst van Europa niet te overzien zijn. Het mag niet zo zijn dat die werknemers in Europa aankomen onder andere voorwaarden dan die welke gelden voor de mensen die hier al werken, want dan maken we Europa kapot.</p>
      <p sl="es">Ik hoop dat het Hongaarse voorzitterschap het komende halfjaar naar u zal luisteren, en dat u weer vrijuit zult kunnen spreken in de Raad, en dat de Raad zich zal richten op de Europese ziel, die niet anders kan zijn dan een humanistische ziel en een ziel van vooruitgang.</p>
    </intervention>
    <intervention id="2-093-000" speaker_id="96757" name="Raffaele BALDASSARRE" is_mep="True" mode="spoken" nationality="Italy" birth_date="23-09-1956" birth_place="Lecce" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, mijnheer Leterme, dames en heren, ik kan alleen maar tevreden zijn met een voorzitterschap dat de Europese agenda in moeilijke tijden op een pragmatische en doelmatige wijze heeft beheerd.</p>
      <p sl="it">Het Belgisch voorzitterschap ging praktisch en voortvarend te werk, wat bijvoorbeeld bleek uit de aanneming in eerste lezing van de herziening van de richtlijn betreffende bestrijding van betalingsachterstand bij handelstransacties, die van groot belang is voor het bedrijfsleven, en uit de aanneming van het pakket betreffende het financieel toezicht.</p>
      <p sl="it">Ik zou nog meer voorbeelden kunnen noemen, maar ga liever in op de lessen die we kunnen leren van een voorzitterschap dat we kunnen beschouwen als geslaagd. Ten eerste is het zaak een realistische agenda op te stellen, ten tweede moet men dynamisch en compromisgericht kunnen onderhandelen, en ten slotte moet men de Europese instellingen – het Parlement in de eerste plaats – volledig bij het voorzitterschap betrekken en moet men openstaande kwesties behandelen op een manier die vrij is van beperkingen en nationale belangen.</p>
      <p sl="it">Ik hoop dat dit voorzitterschap als voorbeeld dient voor volgende voorzitterschappen. Rest mij nog het Belgisch voorzitterschap mijn oprechte felicitaties aan te bieden.</p>
    </intervention>
    <intervention id="2-094-000" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, mijnheer de premier, we hebben heel goed samengewerkt met uw ministers Joëlle Milquet en Laurette Onkelinx, zodat de stem van het Europees Parlement gehoord kon worden toen de werkgelegenheidsrichtsnoeren werden aangenomen door de Raad, waar rekening werd gehouden met onze standpunten, maar ook betreffende de kwestie van de openbare diensten, omdat de rol van deze diensten in het hart van het Europese sociale model gedurende uw voorzitterschap bevestigd is. Ik hoop dat de impuls die aan de interinstitutionele dialoog is gegeven, behouden kan blijven in het werk van de Commissie en in het werk van het nieuwe voorzitterschap.</p>
      <p sl="fr">Er is nog een ander aspect waar we samen hard aan gewerkt hebben, namelijk de vraag hoe we ervoor kunnen zorgen dat de door u ter sprake gebrachte economische governance zelfstandig kan functioneren. Als deze wordt behandeld als tegenpool van werkgelegenheid, gaat het geheid mis. En ik maak me zorgen als ik zie hoe de Commissie in het pakket voor het Europees semester met deze kwestie omgaat door de lidstaten voor te stellen de salarissen goedschiks of kwaadschiks te verlagen of op ondoordachte wijze de pensioengerechtigde leeftijd te verhogen en de pensioenen te verlagen. Het is niet in deze geest dat economische governance het Europese vraagstuk tot het succes kan maken dat onze werknemers en onze burgers verwachten.</p>
    </intervention>
    <intervention id="2-095-000" speaker_id="96663" name="Morten MESSERSCHMIDT" is_mep="True" mode="spoken" nationality="Denmark" birth_date="13-11-1980" birth_place="Frederikssund" p_group="European Conservatives and Reformists Group" m_state="DK">
      <p sl="da">Mijnheer de Voorzitter, ik zou willen opmerken dat het Belgisch voorzitterschap uitstekend illustreert hoe de EU werkt. Ondanks het feit dat het land geen regering heeft, wordt het voorzitterschap in deze zaal van alle kanten geprezen. Dat geeft misschien een beeld van hoe de EU eigenlijk het beste werkt – zonder gekozen vertegenwoordigers en feitelijk überhaupt zonder mensen. In elk geval werd tijdens het Belgisch voorzitterschap de grootste teleurstelling tot nu toe, het grootste verraad van de Europese burgers sinds het Verdrag van Lissabon in werking is getreden, realiteit, namelijk de invoering van het nu permanente crisismechanisme.</p>
      <p sl="da">Toen we de Europeanen ervan moesten overtuigen dat het Verdrag van Lissabon, waarbij tot dan toe ongekend veel macht aan vreemden in Brussel zou worden overgedragen, er moest komen, beloofden we dat in elk geval één ding niet zou kunnen gebeuren: we zouden nooit verantwoordelijk worden voor elkaars schulden. Tijdens het Belgisch voorzitterschap werd deze ene belofte gebroken. Nu hebben we een document vastgesteld dat in 2013 ingaat en dat tot gevolg heeft dat we tot in het oneindige verantwoordelijk zijn voor elkaars schulden. Dat is de erfenis van het Belgisch voorzitterschap en dat is betreurenswaardig.</p>
    </intervention>
    <intervention id="2-096-000" speaker_id="28257" name="Ivo BELET" is_mep="True" mode="spoken" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">Voorzitter, mijnheer de Eerste Minister, staatssecretaris, zowel jullie als de diplomaten hebben bewezen dat we ook in zeer moeilijke economische omstandigheden succes kunnen boeken en dat we die omstandigheden kunnen aangrijpen om Europa sterker te maken. Dat is heel belangrijk. Zoiets vereist natuurlijk dat je compromissen sluit, moeilijke compromissen. Daar komt altijd kritiek op, maar ik denk dat in deze de ijzeren wet meer dan ooit geldt dat het perfecte de vijand is van het goede. Zo'n compromis is altijd verdedigbaar als je vooruitgang boekt en als het ten goede komt aan de welvaart en het welzijn van onze burgers.</p>
      <p sl="nl">Mijnheer de Eerste Minister, ik heb ook maar één minuut. Ik verwijs even naar het volgend Belgisch voorzitterschap. Dat komt er wellicht aan in het jaar 2025 of daaromtrent. Dan bent u waarschijnlijk 65 jaar en ben ik nog een jaar ouder, dus ik ga ervan uit dat Europa dan op het wereldtoneel een sterke speler zal zijn, maar dan moeten we inderdaad wel voortgaan met hetzelfde elan als in het afgelopen halfjaar. Ik wens u in elk geval heel veel succes, hier en in Brussel.</p>
    </intervention>
    <intervention id="2-097-000" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="fr">Mijnheer de Voorzitter, dames en heren, Belgische collega’s, gefeliciteerd! Petje af! Als Hongaar zou ik heel blij zijn als het Hongaars voorzitterschap net zo succesvol zou zijn.</p>
      <p sl="hu">Ik zou nu in het Hongaars verder willen gaan. Tijdens het Belgisch voorzitterschap werd met succes voorkomen dat de crisis van de eurozone zich heeft verergerd. Het Ierse reddingspakket werd in een recordtempo samengesteld. Er werd een stelsel voor de nieuwe coördinatie van het economisch beleid voorbereid en het Hongaars voorzitterschap wacht nu op de aanneming van zes stukken wetgeving over economische governance. Er is financieel toezicht opgezet en de Europese Dienst voor extern optreden is ingesteld en ook het burgerinitiatief. Ik kan alleen maar zeggen dat ik grote bewondering heb voor de vooruitgang die is geboekt op het gebied van de praktische omzetting van het Verdrag van Lissabon, hoewel er nog steeds talrijke open kwesties voor ons liggen.</p>
      <p sl="fr">Nogmaals felicitaties voor mijn Belgische collega’s. Ik hoop dat wij tijdens het Hongaars voorzitterschap net zo succesvol mogen zijn.</p>
    </intervention>
    <intervention id="2-100-000" speaker_id="96823" name="Petru Constantin LUHAN" is_mep="True" mode="spoken" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Mijnheer de Voorzitter, ofschoon werd gevreesd dat de binnenlandse politiek in België van invloed zou kunnen zijn op de prestaties van het roulerende voorzitterschap, verheugt het mij dat België door zijn pragmatische en doeltreffende omgang met de Europese dossiers het tegendeel heeft bewezen. In feite heeft het Belgisch voorzitterschap met de voornaamste dossiers een reeks van bij uitstek Europese projecten voorbereid: de invoering van de Europese Dienst voor extern optreden, economische groei en begrotingsconsolidatie, de aanneming van de verordening over het burgerinitiatief en het begin van de tenuitvoerlegging van de Europa 2020-strategie.</p>
      <p sl="ro">Wat de belangen van Roemenië aangaat, was de aanpak van het Belgisch voorzitterschap eerlijk en evenwichtig. In twee gevoelige dossiers voor Roemenië heeft het Belgisch voorzitterschap voor de mogelijkheden gekozen die het standpunt van Roemenië het beste weerspiegelden: het debat over het Roma-vraagstuk vanuit het oogpunt van sociale insluiting en de procedurele afhandeling van het ontwerpbesluit betreffende de toetreding van Roemenië en Bulgarije tot het Schengengebied, dat aan het Europees Parlement werd voorgelegd.</p>
    </intervention>
    <intervention id="2-101-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Mijnheer de Voorzitter, allereerst wil ik benadrukken dat België het roulerend voorzitterschap heeft overgenomen in een situatie die niet alleen op het toneel van de binnenlandse politiek maar ook wereldwijd ingewikkeld was.</p>
      <p sl="sk">Daarom kunnen we België niet verantwoordelijk stellen voor alle mislukkingen van de Europese Unie. Ik denk juist dat België de trialoog tussen de Commissie, de Raad en het Parlement uitstekend heeft geleid.</p>
      <p sl="sk">Onder Belgische leiding is althans enige vooruitgang geboekt op een belangrijk gebied, het toezicht op de banksector en de regulering ervan. In oktober zijn de onderhandelingen over de regulering van hedgefondsen, beleggingsfondsen en ratingbureaus voltooid.</p>
      <p sl="sk">Ik kan me op dit gebied ambitieuzere maatregelen voorstellen, maar ik denk dat België erin is geslaagd althans de uitvoerbare maatregelen te coördineren en in elk geval enige vooruitgang te boeken.</p>
      <p sl="sk">Ook het gebied van de internationale betrekkingen was buitengewoon belangrijk. Het is de Europese Unie gelukt een diplomatieke dienst te vormen en ook daarbij heeft België zich bewezen als goed bemiddelaar.</p>
      <p sl="sk">Tot slot wil ik België daarom feliciteren en bedanken voor zijn voorzitterschap. Ik hoop dat Hongarije een voorbeeld zal nemen aan uw voorzitterschap.</p>
    </intervention>
    <intervention id="2-102-000" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Mijnheer de Voorzitter, mag ik hier een breder probleem aan de orde stellen? Met Kerstmis heeft John Bruton, voormalig Iers regeringsleider en oud-voorzitter van de Raad, gezegd dat de Europese Raad door zijn deeltijdkarakter eigenlijk niet in staat is zijn taken naar behoren te vervullen gezien de omvang van de crisis waarin Europa verkeert. Hij suggereerde dat de Europese leiders niet veel meer tijd aan deze grote problemen besteden dan de tijd die ze doorbrengen in het vliegtuig naar Brussel.</p>
      <p sl="en">Volgens Bruton kampen we met een financiële crisis – een crisis die te maken heeft met de houdbaarheid van onze verzorgingsstaat in een vergrijzende samenleving, met de globalisering van natiestaten en mogelijk zelfs met de doeltreffendheid van de Europese democratie. Hij zegt dat leiders net zo lang moeten praten tot ze het volledig met elkaar eens zijn over alle maatregelen die moeten worden genomen: het complete karwei en niet alleen stukjes ervan. Alleen een plan op die schaal zal markten blijvend vertrouwen geven. Ik wil de mensen vragen hier met elkaar over in gesprek te gaan, want misschien heeft hij gelijk.</p>
    </intervention>
    <intervention id="2-103-000" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Mijnheer de Voorzitter, dames en heren, in uw toespraak haalde u, mijnheer Leterme, enkele belangrijke citaten aan; het is te betreuren dat u in werkelijkheid vooral zal worden herinnerd als de premier van een land dat er 219 dagen na de verkiezingen nog steeds niet in is geslaagd om een regering te formeren.</p>
      <p sl="it">U moet weten dat ik geen hoge pet van u ophad – al is die mening zeker bijgesteld – omdat ik u als fungerend voorzitter van de Raad op de dag van uw installatie vroeg hoe u wilde reageren op het in mijn ogen zeer kwalijke optreden tegen de katholieke kerk in België, een optreden dat later is veroordeeld door de rechterlijke macht, die de huiszoekingen onrechtmatig achtte.</p>
      <p sl="it">U gaf mij geen antwoord. Dat beviel mij niet, omdat ik vind dat een voorzitter iedereen moet vertegenwoordigen. Als hem een vraag wordt gesteld, moet hij hoe dan ook antwoorden en een duidelijke keuze maken: hij moet zeggen of hij voor of tegen is en waarom. U heeft dat niet gedaan.</p>
      <p sl="it">Terugkijkend kan ik zeggen dat u goed werk heeft verricht als voorzitter. Als u zich van meet af aan meer als een gelijke had opgesteld, was onze verstandhouding beter geweest.</p>
    </intervention>
    <intervention id="2-104-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Mijnheer de Voorzitter, België heeft het voorzitterschap van de Raad zonder enige twijfel in een uiterst moeilijke overgangsfase op zich genomen. Enerzijds was de economische crisis immers nog niet overwonnen en anderzijds was het Verdrag van Lissabon nog niet volledig ten uitvoer gelegd, terwijl ook de beperkte deugdelijkheid ervan zichtbaar werd.</p>
      <p sl="de">In het hele debat over het reddingspakket voor de eurozone mag een wezenlijk aspect echter niet worden vergeten, namelijk dat zowel het steunmechanisme voor de eurolanden als de leningen aan Griekenland in strijd zijn met het Verdrag van Lissabon. Voor beide maatregelen ontbreekt daarmee een geldige rechtsgrondslag. Dat betekent dat de EU hier duidelijk haar bevoegdheden overschrijdt, hetgeen een passende procedure voor herziening van het Verdrag onvermijdelijk maakt.</p>
      <p sl="de">Na andere kandidaten voor het reddingspakket – zoals Ierland en Portugal – is ook Spanje een zorgenkind binnen de eurozone. Nettobetalers, zoals Duitsland en Oostenrijk, groeien daarentegen geleidelijk uit tot de melkkoeien van de EU. Dat kan zo natuurlijk niet doorgaan. België was niet echt in staat om beide – inderdaad moeilijke – uitdagingen op te lossen, namelijk het overwinnen van de crisis en de tenuitvoerlegging van het Verdrag van Lissabon.</p>
    </intervention>
    <intervention id="2-105-000" speaker_id="23785" name="Andrzej GRZYB" is_mep="True" mode="spoken" nationality="Poland" birth_date="23-08-1956" birth_place="Siedlików" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, er zijn heel wat positieve meningen over het Belgisch voorzitterschap uitgedrukt, in het bijzonder over de succesvolle onderhandelingen en de kalmte tijdens de moeilijke crisisperiode, de G20-top, de conferentie in Cancún en het debat over de begroting. De terugkeer van de financiële markten en de economie naar stabiliteit domineerde, maar we moeten ook zeggen dat het nationale egoïsme, in het bijzonder met betrekking tot de begroting, op hol sloeg. We moeten België feliciteren met het succes bij onderhandelingen, maar dit was dan ook al het twaalfde voorzitterschap van België. Premier Leterme stelde dat het programma van het voorzitterschap een programma van de Raad en de Commissie was, zonder de ambitie om het nationale prioriteit te geven. We moeten echter toestaan dat de volgende voorzitterschappen hun eigen prioriteiten bepalen. Ik denk dat dat de kern en het wezen is van de integratie waarover premier Leterme sprak. Waar ik me zorgen over maak, is de crisis bij het vaststellen van de begroting voor 2011, en in het bijzonder de achtergrond hiervan en de aankondiging dat de nieuwe financiële vooruitzichten in de toekomst niet zo gemakkelijk onderhandelbaar zullen zijn.</p>
    </intervention>
    <intervention id="2-106-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Mijnheer de Voorzitter, er is op zijn minst één gebied dat van belang is voor Europa en voor de regio waartoe ik behoor – Euskadi, ofwel Baskenland – en waarvoor u helemaal niets gedaan heeft.</p>
      <p sl="es">Het Verdrag van Lissabon heeft dit Parlement bevoegdheden toegekend op visserijgebied. De Raad heeft verscheidene plannen voor de ansjovisvisserij geblokkeerd. Aan het begin van uw voorzitterschap heb ik mij bereid verklaard de onderhandelingen voort te zetten om belangrijke plannen te deblokkeren, en u heeft helemaal niets in het werk gesteld om die te deblokkeren. Daarom kan ik u niet gelukwensen want in wezen erkent de Raad niet de bevoegdheden die aan dit Huis zijn toegekend in het Verdrag van Lissabon.</p>
      <p sl="es">Ik denk dat u een kans verspeeld heeft om een probleem op te lossen dat zich al voortsleept sinds het Spaanse voorzitterschap. U heeft geen enkele stap gezet; ik hoop dan ook dat het volgende voorzitterschap wel in staat zal zijn dat te doen.</p>
      <p sl="es">Ik zou u ook erkentelijk zijn geweest als u enige aandacht had gehad voor mijn betoog.</p>
    </intervention>
    <intervention id="2-107-000" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mijnheer de Voorzitter, ook ik zou het Belgische voorzitterschap willen feliciteren met het succesvolle voorzitterschap, ondanks de moeilijke omstandigheden waaronder het plaatsvond en die hier al vermeld werden. En op het gebied waar ik het nauwst bij betrokken ben, zou ik minister Milquet willen feliciteren en bedanken voor haar inzet en haar vastberadenheid bij de voorbereidingen van het verslag over de richtlijn inzake zwangerschapsverlof, en dat nog wel ondanks het feit dat de Raad het niet met haar eens was. We hopen dat ook het Hongaarse voorzitterschap voldoende aandacht zal besteden aan deze materie. Premier Leterme herinnerde ons aan de droom waardoor de stichters van het Europese project zich lieten leiden, naast de interne markt, en voorzitter Barroso wees op het belang van een Europese mentaliteit. In de huidige context zijn dat volgens mij erg terechte opmerkingen, want we hebben behoefte aan meer eenheid en meer solidariteit om de uitdagingen die ons wachten het hoofd te bieden.</p>
    </intervention>
    <intervention id="2-108-000" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, het Belgisch voorzitterschap en om precies te zijn de twee laatste voorzitterschappen vielen samen met de periode van de tenuitvoerlegging van het Verdrag van Lissabon en de vormgeving van een nieuwe orde in de Europese Unie. Deze beide voorzitterschappen beperkten de nationale aanpak ten behoeve van een verdieping van de samenwerking en coördinatie in de Unie. Dit is een goede richting die de Europese en niet de nationale aanpak versterkt. Aan de andere kant moeten we opletten om de rol van nationale voorzitterschappen niet te beperken bij de bepaling van hun eigen prioriteiten. Hier moet een specifiek evenwicht worden bereikt. De versterking van het economische beleid is ongetwijfeld een succes van het Belgische voorzitterschap. Bureaus voor toezicht op financiële instellingen hebben hun werkzaamheden aangevat. Er is ook veel gedaan om de begrotingsdiscipline strikter na te leven. Van activiteiten ten behoeve van structurele hervormingen is het belangrijkste ontwikkelingsinstrument gemaakt. Bovendien is de impasse in verband met de vaststelling van de EU-begroting voor 2011 doorbroken. Hiervoor willen we gewoonweg dank zeggen.</p>
    </intervention>
    <intervention id="2-109-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mijnheer de Voorzitter, het doet mij goed dat zo veel leden van alle politieke kleuren in dit Parlement het Belgische voorzitterschap overladen met complimenten, en dat is ook geheel terecht. Persoonlijk vreesde ik het tegenovergestelde. Naar mijn idee is het Belgische voorzitterschap onder andere een succes omdat het rekening heeft gehouden met de realiteiten van het Verdrag van Lissabon. Tegenwoordig moeten voorzitterschappen naadloos in elkaar overgaan. Het is net een estafette: hoe effectiever – en hoe onopvallender – het stokje wordt doorgegeven, hoe beter het waarschijnlijk is. De Belgen hebben dat uitzonderlijk goed gedaan en andere landen kunnen daar in de toekomst een voorbeeld aan nemen.</p>
      <p sl="en">Ik wil de Belgen in het bijzonder bedanken voor hun inspanningen voor de begroting en de bankautoriteiten en de andere ingestelde autoriteiten. Als deze zo succesvol blijken als gehoopt zal het Belgische voorzitterschap in de komende jaren, wanneer wij terugkijken op deze zeer belangrijke besluiten, zeker in aanzien groeien.</p>
    </intervention>
    <intervention id="2-110-000" speaker_id="97125" name="Frédéric DAERDEN" is_mep="True" mode="spoken" nationality="Belgium" birth_date="11-01-1970" birth_place="Montegnée" p_group="Group of the Progressive Alliance of Socialists and Democrats in the European Parliament" m_state="BE">
      <p sl="fr">Mijnheer de Voorzitter, ik sluit me aan bij de vrijwel unanieme berichten van vanmorgen. Mijnheer de premier, het Belgisch voorzitterschap was een goed voorzitterschap, omdat het ervoor gezorgd heeft dat het Europese project vooruitgang heeft geboekt, en dat in een moeilijke nationale context die het er echter niet van weerhouden heeft om de uitdagingen aan te gaan waaraan Europa het hoofd moet bieden. Ik denk aan de goedkeuring van de begroting voor 2011, die een bittere smaak heeft achtergelaten. U hebt echter een schadelijke institutionele confrontatie vermeden.</p>
      <p sl="fr">Op sociaal gebied zag het Belgisch voorzitterschap zich vanaf het allereerste begin geconfronteerd met de afwachtende houding van de Raad. Ik denk dan met name aan het idee van een kaderrichtlijn over het minimuminkomen. Ondanks deze context is het de verdienste van het Belgisch voorzitterschap dat er grote stappen voorwaarts zijn gezet dankzij de strijdlustigheid van uw ministers en van onze ministers: het verslag van de Raad EPSCO voor elke Europese Raad om als tegenwicht te dienen tegenover de Raad Ecofin; de conclusies over de sociale diensten van algemeen belang; pensioenen, met name de conferentie over pensioenen die in Luik is gehouden en waar is gewezen op de noodzakelijke gezamenlijke aanpak van de toereikendheid en houdbaarheid van pensioenen, dat moet ik even benadrukken, en de EPSCO-verklaring over het Jaar van de bestrijding van armoede.</p>
      <p sl="fr">Nogmaals gefeliciteerd. Laten we hopen dat deze vooruitgang voortgezet wordt onder de volgende voorzitterschappen.</p>
    </intervention>
    <intervention id="2-111-000" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Mijnheer de Voorzitter, een motie van orde. Ik wil u verzoeken te onderzoeken wie er wel, en wie er niet het woord krijgt in het kader van de “catch-the-eye”-procedure. Ik heb de indruk dat de beschikbare spreektijd niet eerlijk wordt verdeeld over de vergaderperioden. Ik verzoek u dit te onderzoeken omdat sommigen onder ons, die andere verplichtingen hebben, niet dag in dag uit in het Parlement kunnen zitten, terwijl anderen die mogelijkheid wel hebben.</p>
      <p sl="en">Ik ben van mening dat leden een eerlijke kans moeten krijgen om een bijdrage te leveren aan het debat. Mijn excuses voor het oponthoud, maar ik verzoek u dit onderzoek uit te voeren.</p>
    </intervention>
    <intervention id="2-112-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Mijnheer Mitchell, het enige dat ik u wil zeggen is dat ik een lijst heb en dat u die lijst kunt bekijken. Bijna twintig personen op de lijst hebben de gelegenheid om het woord te nemen. Als u wilt, kunt u naar mijn kantoor komen, dan laat ik u de lijst zien en kunnen we het uitleggen.</p>
    </intervention>
    <intervention id="2-113-000" speaker_id="photo_generic" name="Maroš Šefčovič" is_mep="True" mode="spoken">
      <p sl="en">vicevoorzitter van de Commissie . − Mijnheer de Voorzitter, we hebben vanochtend in dit Parlement veel positieve beoordelingen en loftuitingen gehoord. Namens de Commissie wil ik zeggen dat deze complimenten uitermate verdiend zijn. Geheel in de geest van Europa heeft het Belgische voorzitterschap een indrukwekkende efficiëntie en een zeer samenwerkingsgerichte aanpak laten zien. Wanneer het Belgische voorzitterschap zich op een kwestie stortte, konden we er allemaal op vertrouwen dat het Europese doel – en uitsluitend het Europese doel – zou worden gediend, en dat dit zou gebeuren in een sfeer van loyale samenwerking tussen de instellingen. De uitstekende samenwerking van het Belgische voorzitterschap met het Europees Parlement en zijn zeer hechte banden met de Commissie hebben geresulteerd in een zeer indrukwekkende resultatenlijst.</p>
      <p sl="en">Vandaag kunnen we zeggen dat het Verdrag van Lissabon volledig operationeel is. Het is ons gelukt onze burgers een nieuwe stem te geven via het Europees burgerinitiatief, en we hebben overeenstemming bereikt over transparantere en effectievere regels voor de comitologie. Aan beide onderwerpen heb ik gewerkt met de Belgische minister Olivier Chastel, en ik moet zeggen dat ik altijd onder de indruk was van zijn samenwerkingsgerichte instelling en zeer professionele werkwijze.</p>
      <p sl="en">Voor de afronding van het debat over de begroting voor 2011, en voor de lancering van de nieuwe economische governance in Europa, was een rustige en constructieve benadering geboden. Ook in complexe, slepende discussies over onderwerpen als echtscheiding, financieel toezicht en zelfs patenten, heeft het Belgische voorzitterschap een duidelijke vooruitgang weten te bewerkstelligen.</p>
      <p sl="en">Het is heel duidelijk dat we de positieve houding en efficiëntie van het Belgische voorzitterschap moeten vasthouden. Uiteraard blijven de economie, het herstel van de crisis en de begrotingsconsolidatie voor ons allemaal topprioriteiten. Vorige week heeft ons het goede nieuws bereikt dat de Portugese, Spaanse en Italiaanse staatsobligaties met succes zijn verkocht, en waren we getuige van een daling van de spreads voor België en andere landen. Maar het is ook zonneklaar dat we de structurele hervormingen onverwijld moeten doorzetten, en dat we nog harder moeten werken. Als we geen economisch herstel zonder werkgelegenheidsgroei willen, zullen we moeten bekijken hoe we onze arbeidsmarkt anders kunnen reguleren en hoe we de obstakels voor meer werkgelegenheid in Europa kunnen wegnemen. Tegelijkertijd moeten we de kwetsbaren in onze samenleving beschermen en de armoede terugdringen. Alleen zo kunnen we in Europa onze sociale markteconomie ontwikkelen.</p>
      <p sl="en">Er zal veel afhangen van de start van het Europese semester en van de mate waarin we gezamenlijk in staat zullen zijn de nodige ambitie aan de dag te leggen in onze nationale hervormingsprogramma’s, in onze consolidatie-inspanningen en bij de tenuitvoerlegging van de EU 2020-strategie. Het Belgische voorzitterschap heeft een enorme bijdrage geleverd aan de lancering van dit nieuwe proces van economische governance en het is nu aan ons om dit uitstekende werk voort te zetten.</p>
      <p sl="en">Mijnheer de premier, mijnheer de minister, ik ben u zeer erkentelijk voor uw voortreffelijke optreden. Ook wil ik al uw diplomaten heel hartelijk bedanken voor het creëren van een positieve sfeer waarin het nieuwe voorzitterschap het werk waaraan u zes maanden geleden zo succesvol bent begonnen, kan voortzetten.</p>
    </intervention>
    <intervention id="2-114-000" speaker_id="photo_generic" name="Yves Leterme" is_mep="True" mode="spoken">
      <p sl="fr">fungerend voorzitter van de Raad . − Mijnheer de Voorzitter, commissaris, dames en heren, dit zijn mijn laatste woorden namens het Belgisch voorzitterschap, dus ik zal het kort houden. Ik ben blij dat er zoveel mensen aanwezig zijn, maar ik weet dat dit te maken heeft met andere punten op uw agenda.</p>
      <p sl="fr">Dames en heren, ik dank uiteraard alle collega's die zijn tussengekomen voor de heel constructieve kritiek die nuttig zal zijn voor de voortzetting van uw en onze werkzaamheden. Laat me eerst en vooral zeggen dat ten aanzien van de zeer positieve evaluatie van het Europees Parlement met betrekking tot ons voorzitterschap, ik een stelregel probeer te hanteren die erin bestaat om bij negatieve kritiek sereen te zijn en bij positieve kritiek, wanneer dat zelfs een hype wordt, zeer bescheiden te blijven.</p>
      <p sl="fr">Een viertal elementen wil ik toevoegen tot conclusie van het debat. Ten eerste, ik denk dat het inderdaad belangrijk is - en dit overstijgt uiteraard het belang van ons Belgisch voorzitterschap - dat wij goede praktijken installeren met betrekking tot de tenuitvoerlegging van het Verdrag van Lissabon. Het roterend voorzitterschap van een nationale lidstaat van de Europese Unie gedurende zes maanden moet vooral de Europese agenda hoog houden.</p>
      <p sl="fr">Ten tweede is het bij het hanteren van het roterend voorzitterschap wel de bedoeling, misschien niet alleen als facilitator, maar ook als motor, zoals een collega heeft gezegd, dat de instellingen hun werk kunnen doen. We hebben allemaal geknokt voor ratificatie van het Verdrag van Lissabon. Het zou natuurlijk onzinnig zijn een roterend voorzitterschap te hanteren als een middel dat niet voldoende recht doet aan de letter en de geest van dit Verdrag van Lissabon. Ik denk trouwens dat alleen op die manier een roterend voorzitterschap in de toekomst nog zin heeft en toekomstige verdragswijzigingen of nieuwe verdragen kan overleven. Tweede element: niet alles is perfect en er is door een aantal collega's terecht gewezen op een aantal lacunes. Ik zou met name willen onderstrepen dat met betrekking tot het sociale beleid Europa ambitieuzer zou mogen zijn.</p>
      <p sl="fr">Wat er is gezegd is inderdaad waar. Wat betreft sociaal beleid moet de Unie in de toekomst ambitieuzer zijn, maar toch vind ik dat België zijn rol gespeeld heeft. Het Belgisch voorzitterschap heeft de rol van het werkgelegenheidsbeleid binnen de Europa 2020-strategie versterkt, het heeft ervoor gezorgd dat dit beleid een plaats heeft gekregen in de nieuwe Europese economische governance, en ik vind dat het ook de basis heeft gelegd voor de sociale dimensie van de Europa 2020-strategie, niet alleen de bestrijding van armoede, maar ook sociale cohesie. In antwoord op enkele interventies heb ik het idee dat we de kwestie van de diensten van algemeen belang niettemin op de Europese agenda hebben, hoewel het klopt dat we meer moeten doen en vooruit moeten gaan, vooral op wetgevend niveau.</p>
      <p sl="fr">Zoals ik al eerder zei, is ons voorzitterschap niet perfect en ik denk, zoals de heer Tavares terecht opmerkte, dat we meer kunnen doen dan we nu doen wat betreft het vluchtelingenbeleid.</p>
      <p sl="fr">Ten slotte, twee slotopmerkingen, want er zijn andere dingen aan de orde nu. Ik zou me heel nadrukkelijk willen wenden tot de Belgische vertegenwoordigers in het Europees Parlement en een aantal collega's in het bijzonder, met name twee van mijn voorgangers.</p>
      <p sl="fr">Namens de Belgische regering zou ik willen zeggen dat wij de inzet die wij tijdens het Belgisch voorzitterschap aan de dag hebben gelegd ook beschouwen als een soort eresaluut voor uw werk hier. Wij hebben alles gedaan, collega's, om het Verdrag van Lissabon op een juiste manier toe te passen, ook als een soort eresaluut voor de initiatieven die sinds het elfde voorzitterschap met het Verdrag van Laeken en nadien in het kader van belangrijke verslaggeverschappen zijn ontplooid voor de implementatie van de geest van Laeken in het Verdrag van Lissabon.</p>
      <p sl="fr">Ten slotte is terecht opgemerkt dat een roterend voorzitterschap vooral de inzet en verdienste is van heel wat mensen rond de politici die de verantwoordelijkheid moeten nemen en op de eerste rij staan. Het gaat dan om de adviseurs, om de diplomaten, om heel wat mensen die daar uiteindelijk het belangrijkste werk leveren.</p>
      <p sl="fr">Aan de heer Staes zou ik willen zeggen dat voor wat betreft de uitreiking van de gouden schoen morgen in België eerder mensen als Lukaku en Boussoufa favoriet zijn, maar dat de gouden schoen voor het Belgisch voorzitterschap inderdaad gerust mag worden toebedeeld aan de diplomaten, van wie een deel hier achter mij zit.</p>
      <p sl="fr">Tot slot zou ik aan de heer Tabajdi willen zeggen - en ik probeer mijn beste Hongaars te gebruiken:</p>
    </intervention>
    <intervention id="2-118-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Mijnheer Leterme, dankzij u hebben we het afgelopen halfjaar op verschillende niveaus nieuwe vormen van samenwerking ontwikkeld tussen de twee wetgevende kamers van de Europese Unie: de Raad en het Europees Parlement. Uw voorzitterschap was een groot succes. Ik wens uw land en u persoonlijk het beste toe.</p>
      <a text="(Applaus)"/>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-119-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Op 31 december 2010 kwam er een einde aan een vrij kleurloos voorzitterschap, dat sommigen hebben bestempeld als flets en zwak. Meer konden we niet verwachten van een Belgische regering die in feite al acht maanden niet meer bestaat. Het is de Belgische politici niet gelukt een politiek plan te formuleren voor hun eigen land, dat een ongekende institutionele crisis doormaakt. Ik weet dan ook niet hoe het Belgisch voorzitterschap met een vooruitziende blik en visie leiding had kunnen geven aan een complexe organisatie als de Europese Unie, die ook zwak en instabiel is. Het Belgisch voorzitterschap had Europa na de economische en financiële crisis weer op weg naar herstel moeten helpen. In plaats daarvan strijden we opnieuw tegen de speculatie die de euro nog altijd bedreigt. Het Belgisch voorzitterschap is verantwoordelijk voor de versnelde uitbreiding van de EU. Zoals we de laatste jaren hebben kunnen zien, heeft de toetreding van economisch zwakke landen het werk van de Europese instellingen gecompliceerd en heel Europa verzwakt. Europa is vergeleken met vroeger minder goed in staat om de binnenlandse problemen van nieuwe lidstaten het hoofd te bieden.</p>
    </intervention>
    <intervention id="2-120-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">De voorbije zes maanden is het voorzitterschap van de Europese Unie in handen van België geweest en er lijkt nauwelijks iemand te zijn geweest die dit heeft opgemerkt. Het land was voornamelijk – en bovendien zonder enig succes – bezig met de vorming van een nieuwe regering en de strijd tussen Vlamingen en Walen heeft het land lamgelegd wat betreft het nemen van politieke besluiten. Het was dan ook geen wonder dat het politieke establishment van de EU vrij spel kreeg om het centralisme binnen de Europese Unie verder door te zetten. De eurocrisis werd gebruikt als excuus om plannen voor Europese economische governance te smeden. Ondertussen was het zogenaamde 'permanente reddingspakket' voor de eurozone niets anders dan een aanslag op de nettobetalers die in de toekomst nog dieper in hun buidel moeten tasten. België zou eigenlijk moeten worden beschouwd als een afschrikwekkend voorbeeld van wat er kan gebeuren als volkeren met een verschillend economisch prestatievermogen in één keurslijf worden gedwongen. België, waar de verschillen tussen Vlamingen en Walen kennelijk onoverbrugbaar zijn en waar het federale apparaat een systeem van herverdeling van Vlamingen naar Walen vormt, laat zien wat de Europese Unie en de eurozone wellicht te wachten staat als zij de huidige dwaalwegen blijven volgen.</p>
    </intervention>
    <intervention id="2-121-000" speaker_id="96794" name="Sławomir NITRAS" is_mep="True" mode="written" nationality="Poland" birth_date="26-04-1973" birth_place="Połczyn Zdrój" p_group="Group of the European People's Party (Christian Democrats)" m_state="PL">
      <p sl="pl">Als we het Belgisch voorzitterschap samenvatten, moeten we in de eerste plaats de actieve rol bij het ontwerpen van een Europees systeem voor financiële stabiliteit waarderen. Iedereen die dit proces heeft geobserveerd, weet dat het een moeilijke operatie was, die onder tijdsdruk werd uitgevoerd. Daarom wil ik iedereen die heeft meegewerkt aan de uitvoering van dit project van harte feliciteren. Op dit gebied laat het Belgisch voorzitterschap aan het Hongaars voorzitterschap een goed uitgevoerde opdracht na. We moeten ook benadrukken dat de Belgen de richting voor de toekomstige voorzitterschappen hebben uitgestippeld in de context van de tenuitvoerlegging van het Verdrag van Lissabon. Ik hoop dat de volgende voorzitterschappen, met inbegrip van het Poolse, in grotere mate zullen proberen om duidelijke eigen prioriteiten voorop te stellen, die echter wel zijn geplaatst in het kader van onze gemeenschappelijke Europese doelen. Zo'n werkwijze laat in grotere mate toe om het beleid van de Europese instellingen te plannen en uit te voeren.</p>
    </intervention>
    <intervention id="2-122-000" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Ter inleiding wil ik het Belgisch voorzitterschap feliciteren, dat gedurende het voorbije half jaar schitterend leiding gaf in de Raad van de Europese Unie. Het succes van het Belgische team wordt nog vergroot door de omstandigheden waarin het land het voorzitterschap overnam. Ten eerste was dit het eerste voorzitterschap dat gestoeld was op de beginselen die door het Verdrag van Lissabon zijn ingevoerd, en ten tweede was de financiële situatie van de Unie en de verschillende lidstaten bijzonder moeilijk. Bovendien had België tijdens het voorzitterschap ook met interne problemen te kampen. Ondanks deze moeilijke en veeleisende periode was het voorzitterschap doeltreffend en voerde het op alle gebieden een beleid in echte Europese stijl. België zette zijn interne problemen en kwesties aan de kant en concentreerde zich op een beleidslijn in overeenstemming met de voorstellen van het Europees Parlement, de Europese Commissie en de Raad van de Europese Unie, en op ondersteuning van deze instellingen. Het voorzitterschap nam de rol van bemiddelaar op zich. Wat de uitvoering van zijn prioriteiten betreft, verdienen de activiteiten gericht op de strijd tegen de economische crisis erkenning. Ik denk hier in het bijzonder aan het werk aan het volgende meerjarig financieel kader. Ook de kwestie van het eurovignet is een belangrijk succes van het Belgisch voorzitterschap. Tot slot wil ik nog zeggen dat het Belgisch voorzitterschap een goede les kan zijn voor de volgende landen die het voorzitterschap van de Raad van de Europese Unie op zich nemen. Ik wens zowel het Hongaarse voorzitterschap als het Poolse voorzitterschap, dat in de tweede helft van 2011 begint, hetzelfde succes toe.</p>
    </intervention>
    <intervention id="2-123-000" speaker_id="96774" name="Jarosław WAŁĘSA" is_mep="True" mode="written" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Ik wil mijn dank uitspreken voor het voorbije Belgische voorzitterschap, dat een voorbeeld mag zijn voor de landen die in de toekomst de leiding krijgen over de werkzaamheden van de Raad van de Europese Unie. Deze kwestie ligt mij bijzonder nauw aan het hart omdat Polen binnenkort het voorzitterschap op zich zal nemen, en ik hoop dat het alle positieve voorbeelden van het Belgisch voorzitterschap zal navolgen. Het gebeurt niet vaak dat het voorzittende land het gemeenschappelijk beleid boven zijn eigen nationale belangen stelt. Volgens mij is het belangrijkste succes van dit voorzitterschap de consequente tenuitvoerlegging van de bepalingen van het Verdrag van Lissabon, in het bijzonder op het niveau van de Europese Raad, die een volwaardige instelling met een vaste voorzitter is geworden, en ook op het niveau van de Raad Buitenlandse Zaken, die momenteel door een hoge vertegenwoordiger wordt geleid. Ook de strijd tegen de economische crisis was niet onbelangrijk. Systematische controle en bemiddeling bij de financiële sector zullen het mogelijk maken om geleidelijk het evenwicht in de sector te herstellen. Dit is bijzonder belangrijk in een periode waarin de druk op de uitbouw van de eurozone zo groot is. Samenvattend hoop ik dat de weg die tijdens het Belgisch voorzitterschap is uitgestippeld, een kwaliteitsstandaard kan zijn voor de landen die in de toekomst het voorzitterschap zullen overnemen. Laat het welzijn van de Unie steeds onze prioriteit zijn. Dank u.</p>
    </intervention>
  </section>
  <section id="creitem7" title="7. Stemmingen">
    <intervention id="2-126-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">We gaan nu over tot de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem8" title="7.1. Fusies van naamloze vennootschappen (gecodificeerde versie) (A7-0363/2010, Jiří Maštálka) (stemming)"/>
  <section id="creitem9" title="7.2. Protocol bij de Europees-mediterrane overeenkomst tussen de EG en Jordanië, teneinde rekening te houden met de toetreding van de Republiek Bulgarije en Roemenië tot de EU (A7-0373/2010, Gabriele Albertini) (stemming)"/>
  <section id="creitem10" title="7.3. Overeenkomst tussen de Europese Gemeenschap en de West-Afrikaanse economische en monetaire unie inzake bepaalde aspecten van luchtdiensten (A7-0361/2010, Dieter-Lebrecht Koch) (stemming)">
    <intervention id="2-131-000" speaker_id="1852" name="Dieter-Lebrecht KOCH" is_mep="True" mode="spoken" nationality="Germany" birth_date="07-01-1953" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, dames en heren, met de aanneming van mijn verslag stemmen we in met een overeenkomst waarmee een onderlinge juridische aanpassing wordt gerealiseerd van 47 bestaande bilaterale overeenkomsten inzake luchtdiensten die zijn gesloten tussen lidstaten van de EU en lidstaten van de West-Afrikaanse economische en monetaire unie. Zodoende stellen we de toepassing van geldende EU-wetgeving veilig, voorkomen we discriminatie en belemmeringen voor de toegang tot de markt en verminderen we de bureaucratische rompslomp. Stem alstublieft 'ja'!</p>
    </intervention>
  </section>
  <section id="creitem11" title="7.4. Geharmoniseerde voorwaarden voor het in de handel brengen van bouwproducten (A7-0343/2010, Catherine Stihler) (stemming)"/>
  <section id="creitem12" title="7.5. Europese consensus betreffende humanitaire hulp (A7-0375/2010, Michèle Striffler) (stemming)"/>
  <section id="creitem13" title="7.6. De landbouw als strategische sector voor de voedselzekerheid (A7-0376/2010, Daciana Octavia Sârbu) (stemming)">
    <intervention id="2-135-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Hiermee is de stemming beëindigd.</p>
    </intervention>
  </section>
  <section id="creitem14" title="8. Stemverklaringen">
    <intervention id="2-137-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">We gaan nu over op de stemverklaringen.</p>
    </intervention>
    <intervention id="2-140-000" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Mijnheer de Voorzitter, de bouwsector vormt een heel belangrijke tak van de economie van elk land. Als we naar economische groei en verbetering van de levensstandaard van de burgers streven, kunnen we dit belangrijke deel van de markt niet over het hoofd zien. Iedereen geeft zich rekenschap van de invloed die een correct gebouwd of gemoderniseerd gebouw heeft op de veiligheid en het comfort. Tegelijkertijd streven we allemaal naar een verlaging van de bouwkosten voor huizen en industriële en openbare gebouwen. Het doel van het verslag is om de marktbelemmeringen weg te nemen, vlotte handel in bouwproducten mogelijk maken en concurrentiële prijzen in deze sector te waarborgen. Heel Europa kan zijn voordeel doen met dit initiatief. Ik sta volledig achter de voorstellen van de rapporteur om de veiligheid van de werknemers in deze sector te verbeteren.</p>
    </intervention>
    <intervention id="2-141-000" speaker_id="28422" name="Alfredo ANTONIOZZI" is_mep="True" mode="spoken" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, in het verslag-Stihler komt goed naar voren hoe belangrijk de bouwsector is voor Europa. De problemen in een sector die twaalf miljoen EU-burgers tewerkstelt moesten worden aangepakt.</p>
      <p sl="it">Het verslag-Stihler is een nuttig instrument om de nationale administratieve en technische hindernissen die het in de handel brengen van bouwproducten in de EU onmogelijk maken te elimineren en is nuttig voor de verdere ontwikkeling van de interne markt in bouwproducten.</p>
      <p sl="it">Ik sluit me aan bij de erkenning van de rol van de KMOʼs in de bouwsector en bij de nadruk die gelegd wordt op het recycleren van bouwproducten, wat cruciaal is voor de bestrijding van de klimaatverandering. Ik wil de aandacht echter ook vestigen op de gezondheid en de veiligheid van werknemers in de bouwsector. De richtsnoeren die de rapporteur in de tekst heeft opgenomen, zijn nuttig, maar volstaan niet.</p>
      <p sl="it">Het is onze plicht om deze voorstellen op korte termijn verder te bespreken en te ontwikkelen om ervoor te zorgen dat werknemers in de bouwsector goede bescherming genieten. De tragedie van werkgerelateerde doden gaat heel Europa aan, en ik hoop dat wij dit verschijnsel een halt kunnen toeroepen.</p>
    </intervention>
    <intervention id="2-142-000" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, allereerst wil ik mevrouw Stihler bedanken voor dit uitstekende verslag. Het is zeer belangrijk om aandacht te besteden aan de harmonisatie van de marketing van bouwproducten, omdat we in de toekomst een betere en hoogwaardigere bouw nodig hebben.</p>
      <p sl="fi">We moeten beseffen dat, hoewel dit een door mededinging gekenmerkte sector is, het belangrijkste niet de mededinging op zich is, maar het eindresultaat. Het is belangrijk dat de gebouwen die in Europa worden gebouwd veilig zijn voor hun gebruikers en dat ze ook tijdens het bouwproces veilig zijn voor de bouwvakkers en andere werknemers.</p>
      <p sl="fi">Het is heel belangrijk dat er ook op het gebied van het in de handel brengen van bouwproducten harmonisatie plaatsvindt en dat wij op die manier de beste praktijken kunnen uitwisselen. Het is waar dat op dit moment in veel Europese landen nog steeds materialen worden gebruikt die schadelijk zijn voor de bewoners. Veel lidstaten van de Europese Unie hebben bijvoorbeeld te kampen met een groot schimmelprobleem, en daarom is het belangrijk de beste praktijken en innovaties te benutten om de marketing van bouwproducten zo te ontwikkelen dat deze producten gezond en goed zijn voor hun gebruikers.</p>
      <p sl="fi">Daarom wil ik mevrouw Stihler bedanken voor dit uitstekende verslag. Europa heeft goede bouwproducten nodig, en een marketingsysteem waarin vooral rekening wordt gehouden met de veiligheidsvoorschriften.</p>
    </intervention>
    <intervention id="2-143-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Mijnheer de Voorzitter, vorige week kwam de Franse premier naar Londen en zei dat we onze krachten moesten bundelen om de euro te ondersteunen. Laten we even niet kijken naar de vraag of we ons opnieuw moeten laten betrekken bij andermans problemen, maar ons in plaats daarvan concentreren op de belangrijkste logische tekortkoming hier. Hij zegt: “De Europese integratie werkt niet, dus laten we kiezen voor meer Europese integratie!” Ik ben er zeker van dat u het probleem in deze redenering ziet. “Mijn bootje blijft maar kapseizen, dus ik wil graag de leiding over een oceaanboot krijgen.” “Mijn kart is verongelukt, dus zet me alstublieft aan het stuur van een vrachtwagencombinatie.” Het lijkt wel alsof het antwoord altijd hechtere Europese integratie is, wat het probleem ook is.</p>
      <p sl="en">De EU is een oplossing op zoek naar een probleem, maar inmiddels is toch wel de dag aangebroken waarop we onszelf niet langer kunnen opdringen aan de markten en de publieke opinie. De magie is aan het verdwijnen en de sjamanistische bezweringen verliezen hun kracht.</p>
    </intervention>
    <intervention id="2-145-000" speaker_id="4462" name="Clemente MASTELLA" is_mep="True" mode="spoken" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, de Europese Unie is de grootste donor van humanitaire hulp in de wereld. Haar bijdrage maakt meer dan 40 procent uit van de humanitaire hulp in de wereld. Door middel van haar humanitaire beleid toont de Europese Unie concreet haar medeleven met bevolkingsgroepen van derde landen die hulp nodig hebben in situaties waarin zij extreem kwetsbaar zijn.</p>
      <p sl="it">De Europese consensus betreffende humanitaire hulp, die op 18 december 2007 is ondertekend door de voorzitters van de Raad van de Europese Unie, het Europees Parlement en de Europese Commissie, is een grote vooruitgang. Ik wijs erop dat de verplichtingen die voortvloeien uit de consensus zowel voor de lidstaten als voor de Commissie moeten gelden.</p>
      <p sl="it">Ook zien we dat de laatste jaren steeds meer niet-humanitaire partijen betrokken zijn bij de bestrijding van humanitaire crises. Het is essentieel dat de politieke, militaire en humanitaire actoren die in dezelfde omgeving opereren elkaar beter leren kennen en met elkaar in gesprek blijven, waarbij de rol en de opdracht van eenieder worden eerbiedigd en beschermd. Het gebruik van de middelen voor civiele bescherming moet vanzelfsprekend in overeenstemming zijn met de internationale richtsnoeren die worden vermeld in de Europese consensus.</p>
    </intervention>
    <intervention id="2-146-000" speaker_id="97193" name="Antonello ANTINORO" is_mep="True" mode="spoken" nationality="Italy" birth_date="03-08-1960" birth_place="Palermo" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, ik denk dat het vandaag aangenomen verslag van mevrouw Striffler, die ik bedank en complimenteer, zal leiden tot efficiëntere en coherentere humanitaire hulp.</p>
      <p sl="it">Het Europees Parlement roept de Europese Unie op om intensiever samen te werken om een consensus te bereiken waarmee beter collectief kan worden opgetreden bij humanitaire rampen en waarmee de volledige naleving van het internationaal humanitair recht krachtdadig kan worden verdedigd.</p>
      <p sl="it">We moeten er dus voor zorgen dat humanitaire hulp en hulpverleners betere toegang krijgen tot kwetsbare bevolkingsgroepen. Aangezien het aantal kwetsbaren de laatste tijd is toegenomen, moeten we – via de Commissie of aan de hand van bilaterale overeenkomsten – nog meer werk verzetten dan we tot nu toe gedaan hebben. Terwijl er erg veel behoefte is aan hulp, wordt de verspreiding van hulp steeds moeilijker en gevaarlijker als gevolg van de steeds complexere geopolitieke situatie.</p>
      <p sl="it">Met het oog op deze vereisten wordt door deze overeenkomst een Europese consensus bevorderd waarin ondubbelzinnig wordt bevestigd dat de Europese hulp is gebaseerd op de humanitaire grondbeginselen van neutraliteit, onpartijdigheid en onafhankelijkheid, en dat deze, op basis van de vastgestelde hulpbehoefte, snel en effectief moet worden verleend aan de slachtoffers.</p>
    </intervention>
    <intervention id="2-147-000" speaker_id="28422" name="Alfredo ANTONIOZZI" is_mep="True" mode="spoken" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, het aantal natuurrampen en de ernst ervan zijn spectaculair toegenomen, net als het aantal complexe crises, wat leidt tot steeds ernstiger schendingen van het internationale humanitaire recht en een versmalling van de humanitaire ruimte.</p>
      <p sl="it">De recente tragedies in Haïti en Pakistan hebben opnieuw laten zien hoe noodzakelijk het is om de instrumenten voor de bestrijding van rampen waarover de Europese Unie beschikt te verbeteren. Ik ben het eens met de benadering van het verslag en in het bijzonder met de passage waarin gesteld wordt dat de Europese Unie onvermoeibaar moet blijven ijveren voor de humanitaire beginselen. Het externe optreden van de Europese Unie is vastgelegd in het Verdrag van Lissabon en moet recht doen aan het politieke gewicht en de invloed van de EU als grootste internationale donor.</p>
      <p sl="it">Ik heb voor het verslag van mevrouw Striffler gestemd, omdat ik het met haar eens ben dat versterkte tenuitvoerlegging van de consensus en het actieplan dringend geboden is, alsmede wereldwijde coördinatie en lastenverdeling, met inachtneming van de regionale verantwoordelijkheden van de landen die het vermogen hebben om grootschalige humanitaire hulp te verlenen.</p>
    </intervention>
    <intervention id="2-149-000" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Mijnheer de Voorzitter, ik heb met groot genoegen voor dit verslag gestemd, omdat het verslag bevestigt dat voedselzekerheid een fundamenteel mensenrecht is. De landbouwsector moet voorzien in de behoeften van een groeiende bevolking aan veilig en voldoende voedsel, ondanks de belemmeringen van beperkte natuurlijke hulpbronnen, hoge energieprijzen en de klimaatverandering. Volgens de Voedsel- en Landbouworganisatie van de Verenigde Naties moet de voedselproductie met minimaal 70 procent toenemen om te voldoen aan de stijgende vraag van de wereldbevolking, die tegen 2050 naar verwachting meer dan negen miljard zal bedragen.</p>
      <p sl="en">Voorts lijden ongeveer negenhonderd miljoen mensen door extreme armoede chronisch honger, terwijl bijna twee miljard mensen door verschillende graden van armoede geen echte voedselzekerheid op de lange termijn hebben. In Europa leeft 16 procent van de burgers nog steeds onder de armoedegrens. Wat ik eigenlijk wil zeggen is dit: we moeten dit probleem voortvarend aanpakken. Het is van essentieel belang dat dit weerspiegeld wordt in de financiering van het nieuwe gemeenschappelijk landbouwbeleid na 2013, en wat in elk geval nodig is, is dat de begroting op zijn minst gehandhaafd blijft op het huidige niveau.</p>
    </intervention>
    <intervention id="2-150-000" speaker_id="96710" name="Jens ROHDE" is_mep="True" mode="spoken" nationality="Denmark" birth_date="18-04-1970" birth_place="Holstebro" p_group="Group of the Alliance of Liberals and Democrats for Europe" m_state="DK">
      <p sl="da">Mijnheer de Voorzitter, het Parlement heeft vandaag de keuze gemaakt om de landbouw formeel te erkennen als een strategische sector voor voedselzekerheid. Dat hebben wij van de Alliantie van Liberalen en Democraten voor Europa fractie al jaren geleden gedaan, zoals wij ook erkennen dat landbouw een strategische sector is als het gaat om voedselkwaliteit, volksgezondheid en duurzame economische groei. Maar dat rechtvaardigt nog geen schoolprogramma’s voor fruit en melk. En evenmin meer marktgesteunde subsidieprogramma’s voor melk. Wij willen erop wijzen dat we tegen deze voorstellen hebben gestemd en we betreuren het dat ze zijn aangenomen.</p>
      <p sl="da">Dat moet echter niet het algehele beeld tenietdoen, namelijk dat we goede voorwaarden voor de landbouw moeten creëren. Maar boterbergen, wijnmeren en schoolprogramma’s zijn niet de juiste weg. Het inkomen van boeren wordt niet gegarandeerd door interventies en verstoring van de markt. In plaats daarvan moeten we investeren in onderzoek en moeten we boeren in staat stellen gebruik te maken van nieuwe technologieën voor het verwerven van alternatieve vormen van inkomen. In zijn algemeenheid vonden wij dit een goed verslag en daarom hebben we voor het totaalresultaat gestemd.</p>
    </intervention>
    <intervention id="2-151-000" speaker_id="4462" name="Clemente MASTELLA" is_mep="True" mode="spoken" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, voedselzekerheid is een mensenrecht. Er is sprake van voedselzekerheid wanneer alle mensen op elk moment fysiek, sociaal en economisch toegang hebben tot voldoende voedsel.</p>
      <p sl="it">Het nieuwe gemeenschappelijk landbouwbeleid kan niet om deze nieuwe behoeften heen: met het nieuwe gemeenschappelijk landbouwbeleid moet duidelijk en ondubbelzinnig het hoofd worden geboden aan de uitdagingen op het gebied van voedselzekerheid en andere uitdagingen, met name de klimaatverandering, de economische crisis en de eerbiediging van een territoriaal evenwicht binnen de EU.</p>
      <p sl="it">Niet alleen het concurrentievermogen, maar ook de traditionele landbouw, de kleinschalige landbouw, de organische landbouw en de lokale distributie moeten worden bevorderd. Deze landbouwmodellen leveren sinds jaar en dag een waardevolle bijdrage tot de voedselzekerheid, omdat zij vaak de doeltreffendste manier zijn om in de diverse geografische regio’s van de EU grond te gebruiken, waarbij een beroep wordt gedaan op methoden die in de verschillende gebieden over lange tijd specifiek zijn ontwikkeld.</p>
    </intervention>
    <intervention id="2-152-000" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Mijnheer de Voorzitter, als leden van het Europees Parlement is het onze rol om het leven van de Europese burgers te verbeteren. Als belangrijkste prioriteit moeten we hen toegang tot veilig voedsel van de allerhoogste kwaliteit waarborgen. Voedseltekorten en hoge voedselprijzen gaan meestal gepaard met sociale onlusten en we mogen het op ons continent niet zo ver laten komen. Gezien de stijgende wereldbevolking, de klimaatveranderingen en het aantal natuurrampen, wordt de voedselzekerheid in de wereld sterk bedreigd. Hoeveel mensen lijden er nu al geen honger? Om dit tegen te gaan zijn een rationeel en rechtvaardig gemeenschappelijk landbouwbeleid en financiële steun voor deze sector noodzakelijk. We moeten de landbouw een bijzondere status toekennen, die het mogelijk maakt om speciale maatregelen te nemen en aangepaste instrumenten toe te passen in geval van voedselcrises.</p>
    </intervention>
    <intervention id="2-153-000" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, dames en heren, voedselzekerheid en voedselveiligheid zijn nog altijd de grootste uitdagingen van de landbouw, niet alleen in Europa, maar wereldwijd.</p>
      <p sl="it">Ik ben erg te spreken over de inhoud van dit verslag, vooral omdat voedselzekerheid hierin wordt beschouwd als een fundamenteel mensenrecht. De doelstelling van voedselzekerheid kan alleen worden gerealiseerd als twee belangrijke kwesties worden aangepakt: de markt- en prijsvolatiliteit en de slinkende voedselvoorraden. Europa moet in staat worden geacht om gemeenschappelijke, doelmatige voedselveiligheidsmaatregelen te treffen om een eind te maken aan de grote verschillen die nog steeds bestaan tussen de voedselveiligheidsnormen voor EU- en niet-EU-producten.</p>
    </intervention>
    <intervention id="2-154-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Mijnheer de Voorzitter, ik wil opmerken dat ik bijzonder ingenomen was met het verslag over de erkenning van landbouw als sector die van strategisch belang is voor de voedselzekerheid, want daarmee is het belang van de landbouw weer centraal komen te staan. De eerste conclusie die ik hieruit trek is dat we een sterk gemeenschappelijk Europees landbouwbeleid nodig zullen blijven hebben. Ik wil tevens de rapporteur hartelijk danken.</p>
      <p sl="de">Er was echter één punt waar ik afwijkend heb gestemd. Ik doel daarbij op de oprichting van een Europees voedselhulpprogramma binnen de Europese Unie. Mijns inziens moet het bieden van hulp ter plaatse, met andere woorden hulp om ervoor te zorgen dat niemand in de Europese Unie honger hoeft te lijden, een taak van de lidstaten blijven, eenvoudigweg omdat dergelijke problemen moeten worden opgelost waar ze zich voordoen, namelijk in de lidstaten.</p>
    </intervention>
    <intervention id="2-155-000" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Mijnheer de Voorzitter, in dit verslag wordt gewezen op de noodzaak van voedselzekerheid voor de burgers die wij vertegenwoordigen. Ook wordt nadrukkelijk gewezen op de belangrijke publieke goederen die boeren produceren, waarvoor ze vaak weinig of geen erkenning krijgen. Ik heb echter het gevoel dat er een probleem gaat ontstaan.</p>
      <p sl="en">Ik heb onlangs grote toespraken gehoord waarin werd gezegd dat het gemeenschappelijk landbouwbeleid eigenlijk zou moeten worden getransformeerd tot een milieubeleid. Dit zal er volgens mij uiteindelijk toe leiden dat wij ten onrechte denken dat we het wel zonder Europese boeren kunnen stellen en gewoon voedsel van buiten de EU kunnen invoeren.</p>
      <p sl="en">Dit mag niet gebeuren. Onze boeren moeten worden ondersteund om voedsel te produceren op een wijze die niet schadelijk is voor het milieu. En wat het invoeren van voedsel betreft: de wereldmarkten zijn eenvoudigweg te volatiel – zowel op het punt van de prijzen als op dat van de constantheid van de levering.</p>
      <p sl="en">Er is een aantal dingen dat we moeten doen. We hebben een sterke begroting nodig voor het gemeenschappelijk landbouwbeleid. We moeten jonge boeren aanmoedigen om voor de sector te kiezen, teneinde de toekomst van de sector veilig te stellen. We hebben meer onderzoek en innovatie nodig om productiemethoden efficiënter te maken, en we hebben minder administratieve rompslomp nodig – en zeker geen milieurompslomp die een groot deel van de tijd van onze boeren in beslag zal nemen.</p>
    </intervention>
    <intervention id="2-156-000" speaker_id="97131" name="Giommaria UGGIAS" is_mep="True" mode="spoken" nationality="Italy" birth_date="29-03-1961" birth_place="Villanova Monteleone" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, dames en heren, de afgelopen weken hebben de relevante parlementaire commissies zich bezighouden met de hervorming van het gemeenschappelijk landbouwbeleid na 2013.</p>
      <p sl="it">Voedselveiligheid is natuurlijk een van de belangrijkste peilers van de landbouw en moet worden bezien in het licht van het verslag waar vandaag over wordt gestemd en waarin voedselveiligheid wordt omschreven als een fundamenteel recht dat als zodanig op alle mogelijke manieren moet worden beschermd.</p>
      <p sl="it">Deze aandacht, mijnheer de Voorzitter, is vereist in noodsituaties, zoals in het geval van het dioxineschandaal rond veevoeders dat zich momenteel voltrekt, maar ook – en vooral – om te waarborgen dat in het gewone productieproces de gehele productieketen, dat wil zeggen de kwaliteit van het werk van de landbouwers, de kwaliteit van het milieu en het in de handel brengen van producten, en daarmee dus de consumenten, worden gerespecteerd.</p>
      <p sl="it">Dit verslag maakt deel uit van een pakket maatregelen van het Parlement ter bevordering van de landbouw, en dat stemt mij tevreden.</p>
    </intervention>
    <intervention id="2-157-000" speaker_id="96652" name="Alajos MÉSZÁROS" is_mep="True" mode="spoken" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">Mijnheer de Voorzitter, de wereldvoedselproductie wordt tegenwoordig met steeds meer verschillende uitdagingen geconfronteerd. Een zo’n uitdaging is de klimaatverandering, die helaas tot onvoorspelbare voedseltekorten kan leiden, waardoor het gevaar bestaat dat er niet kan worden voldaan aan de stijgende vraag van de wereldbevolking, die in 2050 naar schatting boven de negen miljard zal uitkomen. Het gemeenschappelijk landbouwbeleid moet resoluut reageren op de problemen op het gebied van de voedselzekerheid, de klimaatverandering en de economische crisis. Niet alleen concurrentiekracht, maar ook de traditionele landbouw, de kleinschalige en organische landbouw en lokale waarden moeten worden gestimuleerd. Als gevolg van de klimaatverandering vinden er steeds meer natuurrampen plaats, die tot gevolg zullen hebben dat grote gebieden landbouwgrond steeds minder kunnen worden gebruikt, waardoor de voedselzekerheid in gevaar wordt gebracht. Om bovengenoemde doelen te bereiken, en in het belang van redelijke voedselprijzen en een redelijk inkomen voor de landbouwproducenten, moet de begroting voor het gemeenschappelijk landbouwbeleid op zijn minst op het huidige niveau worden gehandhaafd. Daarom is het vanuit het oogpunt van voedselzekerheid belangrijk dat de landbouw als strategische sector wordt behandeld. En daarom heb ook ik dit verslag gesteund.</p>
    </intervention>
    <intervention id="2-158-000" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, allereerst wil ik zeggen dat het zeer goed is dat het Europees Parlement erkent dat landbouw een strategische sector is voor de voedselveiligheid.</p>
      <p sl="fi">Het is heel belangrijk dat we ervoor zorgen dat het voedsel dat we in de Europese Unie produceren veilig en vrij van verontreinigingen is. Ik maak me enigszins zorgen om het feit dat we meer aandacht besteden aan de kwantiteit dan aan de kwaliteit. De eis om efficiënt te werken heeft in zekere zin de gezondheidscriteria naar de achtergrond gedrukt. Wanneer we het over voedselveiligheid hebben, is het zeer belangrijk om ervoor te zorgen dat het voedsel voor de Europese consumenten veilig, hoogwaardig en voedzaam is.</p>
      <p sl="fi">Het is ook heel belangrijk om ervoor te zorgen dat de verschillende lidstaten van de Europese Unie hun eigen nationale landbouwpraktijken kunnen behouden. In het geval van natuurrampen is het belangrijk dat we over een zelfvoorzienende landbouweconomie beschikken. Op die manier kunnen we met behulp van het beginsel dat we streekproducten moeten benutten een oplossing vinden voor de problemen die zich bij een ramp kunnen voordoen.</p>
      <p sl="fi">Ik wil vooral het belang van deze beginselen benadrukken, die met de volksgezondheid te maken hebben. Ik hoop dat de trend om meer streekproducten te eten zich doorzet. Het is belangrijk dat we ervoor zorgen dat de landbouw in heel Europa levensvatbaar is en dat in elke lidstaat van de Europese Unie landbouw kan worden bedreven. Dat is van levensbelang en legt een stevig fundament voor de toekomst, dat we vooral in de voedselsector nodig hebben.</p>
    </intervention>
    <intervention id="2-159-000" speaker_id="1945" name="Salvatore TATARELLA" is_mep="True" mode="spoken" nationality="Italy" birth_date="11-10-1947" birth_place="Cerignola" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, nu ik met overtuiging voor dit belangrijke verslag heb gestemd, wil ik de nadruk leggen op punt 35 van het goed opgebouwde advies van de Commissie milieubeheer, volksgezondheid en voedselveiligheid, waarin staat dat de Europese autoriteit voor voedselveiligheid (EFSA) een belangrijke rol in de evaluatie van alle gevaren te spelen heeft die de voedselketen kunnen bedreigen, als onderdeel van haar beleidsvoering om de belangen van het publiek en zijn gezondheid te beschermen, en waarin de hoop wordt uitgesproken dat alle lidstaten gelijkaardige nationale instellingen oprichten om met de EFSA te kunnen samenwerken.</p>
      <p sl="it">De ernstige voorvallen in Duitsland maken duidelijk dat alle lidstaten een nationale autoriteit voor voedselveiligheid moeten oprichten. Het verbaast mij dat de Italiaanse regering na de oprichting van die autoriteit om financiële redenen van mening is veranderd. Ik vind dat de voedselveiligheid niet mag lijden onder budgettaire beperkingen.</p>
    </intervention>
    <intervention id="2-162-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Aangezien het voorstel in kwestie naar de mening van de adviesgroep van de juridische diensten van het Europees Parlement, de Raad en de Commissie, een eenvoudige codificatie van de bestaande teksten behelst, zonder inhoudelijke wijzigingen, stem ik in met de goedkeuring ervan in eerste lezing.</p>
    </intervention>
    <intervention id="2-163-000" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ik heb ingestemd met dit verslag en met het voorstel van de Commissie, omdat ik van mening ben dat het zeer belangrijk is om de Gemeenschapswetgeving te vereenvoudigen en te verduidelijken om haar inzichtelijker en toegankelijker te maken voor alle burgers. Dit doel kan niet worden verwezenlijkt zolang talloze bepalingen die meermaals en vaak ingrijpend zijn gewijzigd, over verschillende wetsteksten verspreid blijven. Om dan na te gaan wat de geldende regels zijn, is veel zoekwerk vereist, waarbij een groot aantal besluiten moet worden vergeleken. Codificatie van wetgeving is bijzonder belangrijk op zakelijk gebied, een gebied dat door een grote hoeveelheid communautaire wetgeving wordt gereglementeerd teneinde de soepele en ononderbroken vrijheid van verkeer van personen, goederen en diensten te waarborgen. De consolidatie van wetgeving inzake fusies van naamloze vennootschappen is een welkome stap die bijdraagt tot de verbetering van de Gemeenschapswetgeving.</p>
    </intervention>
    <intervention id="2-164-000" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Er zijn in Europa heel veel ondernemingen, die vele vormen kunnen aannemen en zijn onderworpen aan ontelbaar veel regels. Sinds 1978 bestaat er echter Europese wetgeving die fusies van naamloze vennootschappen uit dezelfde lidstaat reguleert. Het is belangrijk om deze fusies te reguleren, omdat ze ingrijpende gevolgen kunnen hebben voor de belangen van de werknemers, aandeelhouders en schuldeisers van deze ondernemingen. Deze kunnen bijvoorbeeld benadeeld worden als de fusie alsnog wordt geannuleerd. Zowel met betrekking tot deze Europese kwestie als met betrekking tot andere hebben we duidelijkheid en rechtszekerheid nodig. Dat is wat we proberen te bereiken met de codificatie van deze richtlijn. Ik heb voor deze resolutie gestemd omdat ik van mening ben dat vertrouwen een enorme stimulans voor groei is.</p>
    </intervention>
    <intervention id="2-165-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ik heb voor dit verslag gestemd, omdat de Commissie in het voorstel tot codificatie van de Derde Richtlijn 78/855/EEG van de Raad van 9 oktober 1978 betreffende fusies van naamloze vennootschappen rekening heeft gehouden met de door de adviesgroep van de juridische diensten voorgestelde redactionele en formele amendementen, die terecht zijn ingediend. De adviesgroep heeft bijvoorbeeld gesteld dat het met name belangrijk is dat aandeelhouders van fuserende vennootschappen op behoorlijke en zo onpartijdig mogelijke wijze dienen te worden ingelicht en dat hun rechten naar behoren moeten worden beschermd. De analyse van de fusievoorstellen hoeft echter niet door een onafhankelijke deskundige te worden uitgevoerd. Voorts dienen de bestuurs- of leidinggevende organen van de bij de fusie betrokken vennootschappen de algemene vergadering van hun respectieve vennootschappen en de bestuurs- of leidinggevende organen van de hierbij betrokken vennootschappen op de hoogte te stellen van iedere belangrijke wijziging die zich heeft voorgedaan tussen de datum van opstelling van het fusievoorstel en de datum van de algemene vergadering die zich over het fusievoorstel moet uitspreken.</p>
    </intervention>
    <intervention id="2-166-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Ik heb voor het verslag van de heer Maštálka gestemd, omdat het voorstel in kwestie zorgvuldig is beoordeeld door de adviesgroep van de juridische diensten van het Europees Parlement, de Raad en de Commissie, en omdat deze van mening is dat het een eenvoudige codificatie van de bestaande teksten behelst, zonder inhoudelijke wijzigingen.</p>
    </intervention>
    <intervention id="2-167-000" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Gisteren is in Italië een studie gepubliceerd waaruit blijkt dat de bedrijven die hun vermogen hebben vergroot het beste bestand zijn gebleken tegen de crisis. Uit deze studie, die in opdracht van de meest actieve ondernemersorganisatie is uitgevoerd door een gezaghebbende Italiaanse universiteit, blijkt dat fusies de belangrijkste oorzaak zijn van de groei. Het is geen toeval dat grote financiële operaties, waaronder fusies, in alle economische sectoren gepaard gaan met reorganisaties en pogingen om efficiëntieslagen te maken. Het is dan ook zaak voor de Europese instellingen om in het kader van de interne markt regels te formuleren die garanties bevatten voor alle betrokkenen en waarmee de best presterende bedrijven beter kunnen concurreren en gevrijwaard worden van onduidelijke regelgeving, bureaucratie en plichten die berusten op misverstanden. Een moderne, liberale en efficiënte economie, zoals de onze in mijn ogen zou moeten zijn, heeft wetgeving op het gebied van fusies nodig, op voorwaarde dat deze, net als de richtlijn die wij nu bespreken, compact en niet opdringerig is en de vrijheden en rechten beschermt van mensen die het slachtoffer zouden kunnen worden van fusies.</p>
    </intervention>
    <intervention id="2-168-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Tijdens deze vergadering heeft het Parlement, naar aanleiding van een wijzigingsvoorstel van het Europees Parlement en de Raad, een ontwerpwetgevingsresolutie over fusies van naamloze vennootschappen (gecodificeerde tekst) onderzocht, waarna het voorstel van de Commissie is aangenomen. Overwegende dat het voorstel enkel een eenvoudige codificatie van de bestaande teksten, zonder inhoudelijke wijzigingen, en een verbetering van de werkwijzen behelst, en aangezien er rekening werd gehouden met de voorgestelde en onderbouwde aanbevelingen van de adviesgroep van de juridische diensten, heb ik voor dit voorstel gestemd, in de wetenschap dat het een aanzienlijke verbetering van de werking van naamloze vennootschappen met zich mee zal brengen, in het bijzonder via de modernisering en de stroomlijning van die vennootschappen.</p>
    </intervention>
    <intervention id="2-169-000" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit verslag gestemd omdat het voorstel in kwestie naar de mening van de adviesgroep van de juridische diensten van het Europees Parlement, de Raad en de Commissie een eenvoudige codificatie van de bestaande teksten behelst, zonder inhoudelijke wijzigingen, en omdat ter wille van de duidelijkheid en een rationele ordening van de tekst tot codificatie van de bestaande teksten dient te worden overgegaan.</p>
    </intervention>
    <intervention id="2-170-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd, omdat naar de mening van de adviesgroep van de juridische diensten van het Europees Parlement, de Raad en de Commissie het voorstel in kwestie een eenvoudige codificatie van de bestaande teksten behelst, zonder inhoudelijke wijzigingen.</p>
    </intervention>
    <intervention id="2-171-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Het doorvoeren van een codificatie na een bepaald aantal herzieningen, om helderheid te scheppen, maakt de zaken er zonder meer eenvoudiger op. In het algemeen moeten we echter nadenken over de vraag of zo veel regels en regelingen eigenlijk wel noodzakelijk zijn. Op een aantal gebieden overdrijven we en wordt de consument nauwelijks nog gezond verstand toegedicht, terwijl op andere gebieden zo ver wordt gegaan dat bijvoorbeeld een naamsverandering voor levensmiddelen wordt voorgeschreven. Om de belangen van aandeelhouders en derden te beschermen is coördinatie van de wetgeving inzake fusies van naamloze vennootschappen van de lidstaten voldoende voor het veiligstellen van de eerbiediging van informatierechten. Ik kan niet instemmen met een aantal wijzigingen en daarom heb ik tegen het verslag in zijn geheel gestemd.</p>
    </intervention>
    <intervention id="2-172-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb voor dit verslag gestemd, rekening houdend met het feit dat het voorstel enkel een eenvoudige codificatie van de bestaande teksten over fusies van naamloze vennootschappen behelst, zonder inhoudelijke wijzigingen. De Raadgevende Werkgroep, die is samengesteld uit de juridische diensten van het Europees Parlement, de Raad en de Commissie, is op 21 september 2010, nadat het voorstel tot codificatie van de derde richtlijn van de Raad, Richtlijn 78/855/EEG van 9 oktober 1978 op de grondslag van artikel 54, lid 3, onder g), van het Verdrag betreffende fusies van naamloze vennootschappen, is onderzocht, tot de conclusie gekomen dat het voorstel in kwestie een eenvoudige codificatie van de bestaande teksten over fusies van naamloze vennootschappen behelst, zonder inhoudelijke wijzigingen.</p>
    </intervention>
    <intervention id="2-173-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Bij de beoordeling van de ontwerpwetgevingsresolutie betreffende fusies van naamloze vennootschappen heb ik de volgende wetteksten in acht genomen: het voorstel van de Commissie aan het Europees Parlement en de Raad; het standpunt in eerste lezing van het Europees Parlement van 17 juni 2008; de artikelen 294 en 50 van het Verdrag betreffende de werking van de Europese Unie, op grond waarvan het voorstel door de Commissie bij het Parlement is ingediend; het Interinstitutioneel Akkoord van 20 december 1994 over een versnelde werkmethode voor de officiële codificatie van wetteksten; de artikelen 86 en 55 van het Reglement, en het verslag van de Commissie juridische zaken.</p>
      <p sl="it">Gelet op deze wetteksten sluit ik mij aan bij het standpunt in eerste lezing van het Europees Parlement zoals aangepast op basis van de aanbevelingen van de adviesgroep van de juridische diensten van het Europees Parlement, de Raad en de Commissie, met name omdat het een eenvoudige codificatie van de bestaande teksten behelst, zonder inhoudelijke wijzigingen.</p>
    </intervention>
    <intervention id="2-174-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Volgens het advies van de adviesgroep van de juridische diensten van het Europees Parlement, de Raad en de Commissie, behelst het gewijzigde voorstel voor een richtlijn betreffende fusies van naamloze vennootschappen een eenvoudige codificatie van de bestaande teksten, zonder inhoudelijke wijzigingen. Daarom heb ik voor dit verslag gestemd.</p>
    </intervention>
    <intervention id="2-175-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Na juridisch advies te hebben ingewonnen, hebben de diensten verklaard dat, gelet op het Interinstitutioneel Akkoord van 20 december 1994 over een versnelde werkmethode voor de officiële codificatie van wetteksten, en met name op paragraaf 4 daarvan, de Raadgevende Werkgroep die samengesteld is uit de juridische diensten van het Europees Parlement, de Raad en de Commissie, op 21 september 2010 is bijeengekomen om onder andere het door de Commissie ingediende voorstel te onderzoeken.</p>
      <p sl="en">Tijdens deze vergadering werd het gewijzigd voorstel voor een richtlijn van het Europees Parlement en de Raad tot codificatie van de derde richtlijn van de Raad, Richtlijn 78/855/EEG van 9 oktober 1978 op de grondslag van artikel 54, lid 3, onder g), van het Verdrag betreffende fusies van naamloze vennootschappen, onderzocht. De adviesgroep is unaniem tot de conclusie gekomen dat het voorstel een rechtstreekse codificatie van bestaande teksten is, zonder inhoudelijke wijzigingen. Gelet op het bovenstaande, hebben wij besloten het voorstel te steunen.</p>
    </intervention>
    <intervention id="2-177-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik stem in met de sluiting van de Europees-mediterrane overeenkomst waarbij een associatie tot stand wordt gebracht tussen de Europese Gemeenschappen en hun lidstaten, enerzijds, en het Hasjemitisch Koninkrijk Jordanië, anderzijds, teneinde rekening te houden met de toetreding van de Republiek Bulgarije en Roemenië tot de Europese Unie op 1 januari 2007.</p>
    </intervention>
    <intervention id="2-178-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Evenals mijn collega’s heb ik voor dit verslag gestemd. Behalve vanuit formeel oogpunt is het ook met het oog op de mondiale rol van het verenigd Europa in de verschillende regio’s belangrijk, en niet alleen zijn economische, maar ook zijn politieke rol. Op grond van deze rollen was het Middellandse Zeegebied altijd al een gebied van strategisch belang.</p>
    </intervention>
    <intervention id="2-179-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik ben verheugd over de aanneming van deze resolutie. Ik steun de sluiting van een protocol bij de Europees-mediterrane overeenkomst waarbij een associatie tot stand wordt gebracht tussen de Europese Gemeenschappen en hun lidstaten, enerzijds, en het Hasjemitisch Koninkrijk Jordanië, anderzijds, teneinde rekening te houden met de toetreding van de Republiek Bulgarije en Roemenië tot de Europese Unie.</p>
    </intervention>
    <intervention id="2-180-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De tekst van de wetgevingsresolutie waarover we hebben gestemd, is onderworpen aan de vereenvoudigde procedure die is vastgelegd in artikel 46 van het Reglement. Dat is volgens mij gerechtvaardigd, gezien het eenduidige karakter van de materie waarop de resolutie betrekking heeft. De Europees-mediterrane overeenkomst tussen de Europese Gemeenschappen en Jordanië moet ook Bulgarije en Roemenië omvatten, en daarom is, het voorgestelde protocol zinvol en verdient het de unanieme steun van het Europees Parlement.</p>
    </intervention>
    <intervention id="2-181-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">De Europees-mediterrane overeenkomst brengt een associatie tot stand tussen de Europese Gemeenschappen en hun lidstaten, enerzijds, en het Hasjemitisch Koninkrijk Jordanië, anderzijds, en dit protocol wijzigt die overeenkomst teneinde rekening te houden met de toetreding van de Republiek Bulgarije en Roemenië tot de Europese Unie, die voorlopig wordt toegepast sinds 1 januari 2007. In deze wetgevingsresolutie dient de Raad bij het Parlement een verzoek om goedkeuring van het protocol in. Aangezien ik er niets op tegen heb dat dit protocol wordt aangenomen, heb ik vóór gestemd.</p>
    </intervention>
    <intervention id="2-182-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd, dat eenvoudigweg de bestaande overeenkomst bijwerkt teneinde rekening te houden met de toetreding van Bulgarije en Roemenië. Het voorstel heeft geen gevolgen voor de begroting van de EU en is niet controversieel.</p>
    </intervention>
    <intervention id="2-183-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Dit protocol brengt de Euromediterrane overeenkomst tussen de EU en Jordanië slechts in overeenstemming met wat in werkelijkheid al sinds 1 januari 2007 wordt toegepast. Wat een misleiding. De haast om nog voor 2015 de Euromediterrane vrijhandelszone in te stellen rechtvaardigt alle verzuim om de democratische beginselen na te leven. Deze blinde methodes hebben recentelijk in Tunesië hun beperkingen laten zien. Ik stem tegen deze tekst.</p>
    </intervention>
    <intervention id="2-184-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Ik steun de ontwerpresolutie over het ontwerp van besluit van de Raad betreffende de sluiting van een protocol bij de Europees-mediterrane overeenkomst waarbij een associatie tot stand wordt gebracht tussen de Europese Gemeenschappen en hun lidstaten, enerzijds, en het Hasjemitisch Koninkrijk Jordanië, anderzijds, teneinde rekening te houden met de toetreding van de Republiek Bulgarije en Roemenië tot de Europese Unie, omdat aan alle voorwaarden was voldaan en aangezien dit in eerste instantie een formeel besluit was.</p>
    </intervention>
    <intervention id="2-185-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Deze aanbeveling over het ontwerp van besluit van de Raad betreffende de sluiting van een protocol bij de Europees-mediterrane overeenkomst waarbij een associatie tot stand wordt gebracht tussen de Europese Gemeenschappen en hun lidstaten, enerzijds, en het Hasjemitisch Koninkrijk Jordanië, anderzijds, teneinde rekening te houden met de toetreding van de Republiek Bulgarije en Roemenië tot de Europese Unie, draagt mijn goedkeuring weg. Het is inderdaad van essentieel belang dat wij ons inzetten voor een degelijk, samenhangend en doeltreffend nabuurschapsbeleid. Aangezien de Raad, in overeenstemming met de juridische bepalingen die daartoe zijn opgenomen in de Verdragen, een verzoek tot goedkeuring van het protocol heeft ingediend bij het Europees Parlement, staat niets de aanneming van dat protocol in de weg.</p>
    </intervention>
    <intervention id="2-186-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">De Euro-mediterrane overeenkomsten vervullen een steeds grotere rol in de dagelijkse werkzaamheden van de EU. Daarom verleen ik mijn steun aan de ontwerpwetgevingsresolutie van het Europees Parlement betreffende de sluiting van een protocol bij de Europees mediterrane overeenkomst waarbij een associatie tot stand wordt gebracht tussen de Europese Gemeenschappen en hun lidstaten, enerzijds, en het Hasjemitisch Koninkrijk Jordanië, anderzijds, teneinde rekening te houden met de toetreding van de Republiek Bulgarije en Roemenië tot de Europese Unie. Het Parlement heeft deze resolutie aangenomen om de sluiting van het protocol mogelijk te maken.</p>
      <p sl="it">Mijn steun is mede gebaseerd op de volgende wetteksten: het ontwerp van besluit van de Raad; het ontwerpprotocol bij de Europees-mediterrane overeenkomst waarbij een associatie tot stand wordt gebracht tussen de Europese Gemeenschappen en hun lidstaten, enerzijds, en het Hasjemitisch Koninkrijk Jordanië, anderzijds, teneinde rekening te houden met de toetreding van de Republiek Bulgarije en Roemenië tot de Europese Unie; het verzoek om goedkeuring dat de Raad heeft ingediend krachtens artikel 217 en artikel 218, lid 6, tweede alinea, onder a), van het Verdrag betreffende de werking van de Europese Unie; artikel 81, artikel 90, lid 8, en artikel 46, lid 1, van het Reglement, en de aanbeveling van de Commissie buitenlandse zaken.</p>
      <p sl="it">Gelet op het bovenstaande steun ik de coöperatieve benadering van de EU.</p>
    </intervention>
    <intervention id="2-187-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ik heb voor de sluiting van dit protocol gestemd, dat volledig gerechtvaardigd is, gezien de behoefte om Bulgarije en Roemenië op te nemen als verdragsluitende partijen bij de Europees mediterrane overeenkomst waarbij een associatie tot stand wordt gebracht tussen de Europese Gemeenschappen en hun lidstaten, enerzijds, en het Hasjemitisch Koninkrijk Jordanië, anderzijds, die in Brussel ondertekend werd op 24 november 1997 en in werking is getreden op 1 mei 2002.</p>
    </intervention>
    <intervention id="2-188-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Gezien het ontwerp van besluit van de Raad (06903/2010), gezien het ontwerpprotocol bij de Europees mediterrane overeenkomst waarbij een associatie tot stand wordt gebracht tussen de Europese Gemeenschappen en hun lidstaten, enerzijds, en het Hasjemitisch Koninkrijk Jordanië, anderzijds, teneinde rekening te houden met de toetreding van de Republiek Bulgarije en Roemenië tot de Europese Unie (09373/2008), gezien het verzoek om goedkeuring dat de Raad heeft ingediend krachtens artikel 217 en artikel 218, lid 6, tweede alinea, onder a), van het Verdrag betreffende de werking van de Europese Unie (C7-0384/2010), gelet op artikel 81, artikel 90, lid 8, en artikel 46, lid 1, van het Reglement, gezien de aanbeveling van de Commissie buitenlandse zaken (A7-0373/2011), is de Verts/ALE-Fractie van mening dat het Parlement zijn goedkeuring moet hechten aan de sluiting van de overeenkomst.</p>
    </intervention>
    <intervention id="2-190-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Dit is een aanbeveling over het voorstel voor een besluit van de Raad inzake de ondertekening en de voorlopige toepassing van de Overeenkomst tussen de Europese Gemeenschap en de West-Afrikaanse economische en monetaire unie inzake bepaalde aspecten van luchtdiensten. Ik heb voor deze resolutie inzake het voorstel voor een besluit van de Raad inzake de ondertekening en de voorlopige toepassing van de Overeenkomst tussen de Europese Gemeenschap en de West-Afrikaanse economische en monetaire unie inzake bepaalde aspecten van luchtdiensten gestemd. Op dit moment heeft de Gemeenschap uitsluitende bevoegdheid met betrekking tot een aantal aspecten van externe luchtdiensten. De Raad heeft de Commissie dan ook gemachtigd onderhandelingen te openen met derde landen om een aantal bepalingen in bestaande bilaterale overeenkomsten te vervangen door overeenkomsten van de Gemeenschap. De Commissie heeft met de West-Afrikaanse economische en monetaire unie dan ook een overeenkomst uitonderhandeld die discriminatie tussen luchtvaartondernemingen uit de EU moet voorkomen, de belasting op vliegtuigbrandstof voor operaties op het grondgebied van de Europese Unie mogelijk maakt en bepalingen in bilaterale overeenkomsten die de mededinging duidelijk belemmeren (verplichte handelsovereenkomsten tussen luchtvaartondernemingen) in overeenstemming brengt met de mededingingswetgeving van de EU.</p>
    </intervention>
    <intervention id="2-191-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De overdracht van bevoegdheden van de lidstaten aan de Europese Unie rechtvaardigt de vervanging van de bestaande bilaterale overeenkomsten inzake luchtdiensten door nieuwe overeenkomsten waarbij de Europese Gemeenschap partij is.</p>
      <p sl="pt">De resolutie waarover we gestemd hebben, gaat in op specifieke kwesties die verband houden met die overeenkomsten en is gericht op de harmonisatie van de bestaande instrumenten van het internationaal recht en het aanpassen van die instrumenten aan de bijkomende eisen die voortvloeien uit het communautair recht. Het is een bijzonder technische aangelegenheid, waarbij bestaande overeenkomsten vervangen moeten worden door nieuwe overeenkomsten, zonder daar controversiële elementen of grote ideologische veranderingen bij te betrekken. De eenparigheid van positieve stemmen in de commissie bevestigt deze interpretatie. In de plenaire vergadering hoefde er dan ook enkel een consensusbesluit te worden geratificeerd. Ik heb vóór gestemd.</p>
    </intervention>
    <intervention id="2-192-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">In zijn verslag stelt Dieter-Lebrecht Koch voor om een overeenkomst tussen de Europese Gemeenschap en de West-Afrikaanse economische en monetaire unie inzake bepaalde aspecten van luchtvaartdiensten te sluiten. Volgens de geest van de Verdragen bestaat de essentie van de Europese Unie erin de werkwijzen op het hele grondgebied van de EU te standaardiseren. Het houdt daarom geen steek – zoals het Hof van Justitie van de Europese Unie ook al heeft geoordeeld – om bilaterale overeenkomsten inzake luchtvaartdiensten tussen de lidstaten van de EU en de lidstaten van de West-Afrikaanse economische en monetaire unie te sluiten. Ik juich de afsluiting van deze overeenkomst, die de territoriale samenhang in Europa zal versterken en de naleving van het communautair mededingingsrecht zal bevorderen, dan ook toe.</p>
    </intervention>
    <intervention id="2-193-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">In het licht van de huidige situatie in de burgerluchtvaart doet dit voorstel voor een overeenkomst bij ons ernstige twijfels rijzen over het bereik en de mogelijke gevolgen ervan. Tot nu toe namen de lidstaten in deze sector, die om verschillende redenen van strategisch belang is voor het veiligstellen van de nationale belangen, altijd in volledige soevereiniteit besluiten over hoe de overeenkomsten, die duidelijke gevolgen hadden voor de luchtvaartmaatschappijen, georganiseerd moesten worden en wat het toepassingsgebied moest zijn. Vanaf nu is het echter de bedoeling dat de markt ook hier heer en meester zal zijn. We mogen vooral niet onderschatten in welke mate het creëren van zogenaamd gelijke voorwaarden voor de verschillende Europese maatschappijen zal bijdragen tot een monopolistische concentratie van de activiteiten in de sector (een proces dat zich reeds aan het voltrekken is) en een afname van de capaciteit van de lidstaten om hun nationale luchtvaartmaatschappijen te verdedigen.</p>
      <p sl="pt">De alomtegenwoordige en onaantastbare ‘vrije mededinging’ wordt tot elke prijs verdedigd en vormt opnieuw de pijler waarop dit initiatief rust. De gevolgen voor deze sector zijn niet erg verschillend van die voor andere sectoren: uiteindelijk worden de activiteiten in dit soort scenario altijd weer in een monopolie geconcentreerd. Om deze redenen hebben wij niet voor dit verslag gestemd.</p>
    </intervention>
    <intervention id="2-194-000" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit verslag gestemd, omdat de Gemeenschap over uitsluitende bevoegdheid beschikt met betrekking tot een aantal aspecten van externe luchtdiensten die van oudsher geregeld waren bij bilaterale overeenkomsten inzake luchtdiensten tussen lidstaten en derde landen, en de overeenkomsten van de Gemeenschap derhalve een aantal bepalingen moeten vervangen in de huidige 47 bilaterale overeenkomsten inzake luchtdiensten die zijn gesloten tussen de lidstaten van de EU en de lidstaten van de West-Afrikaanse economische en monetaire unie. Om discriminatie tussen luchtvaartondernemingen uit de EU te voorkomen worden de gebruikelijke aanwijzingsclausules die verwijzen naar luchtvaartondernemingen uit de lidstaten die partij zijn bij de bilaterale overeenkomst, vervangen door een aanwijzingsclausule van de EU, die verwijst naar alle luchtvaartondernemingen uit de EU. Terwijl vliegtuigbrandstof volgens de gebruikelijke bilaterale overeenkomsten vaak wordt vrijgesteld van belasting, is deze belasting overeenkomstig Richtlijn 2003/96/EG van de Raad inzake de herstructurering van de communautaire regeling voor de belasting van energieproducten en elektriciteit toegestaan voor operaties op het grondgebied van de Europese Unie. Bovendien worden bepalingen in bilaterale overeenkomsten die de mededinging duidelijk belemmeren (verplichte handelsovereenkomsten tussen luchtvaartondernemingen) in overeenstemming gebracht met de mededingingswetgeving van de EU.</p>
    </intervention>
    <intervention id="2-195-000" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Afrikaanse landen die in bijzonder moeilijke geografische en klimatologische zones liggen, moeten een speciale behandeling krijgen. Deze mensen hebben echter niet enkel voedsel en water nodig, ze hebben ook onderwijs nodig en ze willen op menswaardige wijze werken en zich verplaatsen. De overeenkomst tussen de Europese Gemeenschap en de West-Afrikaanse Economische en Monetaire Unie, die bepaalde bepalingen van vroegere overeenkomsten vervangt, vergemakkelijkt bepaalde procedures voor luchtdiensten tussen de partijen bij de overeenkomst en maakt ze rechtvaardiger vanuit het oogpunt van de markt. Dit voorkomt oneerlijke praktijken van monopolisten en vergemakkelijkt de verplaatsing van gewone burgers. Dit geeft ook nieuwe mogelijkheden voor toeristen uit de hele wereld en voor de daarmee samenhangende ontwikkeling van deze tak van de economie in Afrika.</p>
    </intervention>
    <intervention id="2-196-000" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Ik heb voor de aanbeveling over het voorstel voor een besluit van de Raad inzake de ondertekening en de voorlopige toepassing van de Overeenkomst tussen de Europese Gemeenschap en de West-Afrikaanse economische en monetaire unie inzake bepaalde aspecten van luchtdiensten gestemd. Het gaat om een door de Commissie uitonderhandelde overeenkomst ter vervanging van bepalingen in de huidige bilaterale overeenkomsten die zijn gesloten tussen de lidstaten van de EU en de lidstaten van de West-Afrikaanse economische en monetaire unie. Tot de belangrijkste vernieuwingen van de overeenkomst behoren de bepalingen die zijn opgenomen ter voorkoming van discriminatie tussen luchtvaartondernemingen uit de EU. Om die reden worden de gebruikelijke aanwijzingsclausules die verwijzen naar luchtvaartondernemingen uit de lidstaten die partij zijn bij de bilaterale overeenkomst, vervangen door een aanwijzingsclausule van de EU die verwijst naar alle luchtvaartondernemingen uit de EU.</p>
    </intervention>
    <intervention id="2-197-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het hechten van goedkeuring aan de sluiting van deze overeenkomst. De overeenkomst is een van de horizontale overeenkomsten inzake aspecten van luchtdiensten die tot doel hebben bestaande bilaterale overeenkomsten inzake luchtdiensten in overeenstemming te brengen met de wetgeving van de EU. Dit is een gevolg van het arrest van het Europees Hof van Justitie van 2003 dat de Gemeenschap uitsluitende bevoegdheid heeft gegeven met betrekking tot een aantal aspecten van externe luchtdiensten die van oudsher geregeld waren bij bilaterale overeenkomsten inzake luchtdiensten. Net als andere horizontale overeenkomsten inzake luchtdiensten, voorziet ook deze overeenkomst in een aanwijzingsclausule van de EU die alle luchtvaartondernemingen uit de EU toestemming geeft om gebruik te maken van het vestigingsrecht, die veiligheidskwesties en de belasting van vliegtuigbrandstof regelt en potentiële conflicten met de Europese mededingingsregels oplost.</p>
    </intervention>
    <intervention id="2-198-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">De Europese Unie vindt het niet genoeg om de verdeling van de Afrikaanse regionale integratie onderhands af te handelen, zoals elders in de wereld, en legt haar neoliberale dictaat nu zelfs op in het Afrikaanse luchtruim. De stimulansen die de Commissie geeft, kunnen dat niet verhullen.</p>
      <p sl="fr">Deze overeenkomst “is niet bedoeld om het totale volume aan luchtverkeer te verhogen”? Maar de totale afwezigheid van controles op een dergelijke toename van het verkeer is een feit!</p>
      <p sl="fr">Deze overeenkomst “weerhoudt een lidstaat er niet van om belastingen, heffingen, accijnzen en rechten op brandstof te heffen”? Maar de milieutechnische doeltreffendheid wordt tot nul gereduceerd door de beperkingen die worden opgelegd!</p>
      <p sl="fr">Waar lidstaten eerst zelf besloten hoe ze hun overeenkomsten inzake toegang met ondernemingen organiseerden, zal nu alleen de markt beslissen.</p>
    </intervention>
    <intervention id="2-199-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">De huidige 47 bilaterale overeenkomsten die zijn gesloten tussen de lidstaten van de EU en de lidstaten van de West-Afrikaanse economische en monetaire unie volstaan duidelijk niet als kader voor de verschillende aspecten van de luchtdiensten. Deze overeenkomst is dan ook welkom, aangezien een aantal bepalingen in bestaande bilaterale overeenkomsten worden vervangen door overeenkomsten van de Gemeenschap. Ik wil met name wijzen op de bepalingen inzake het voorkomen van discriminatie tussen luchtvaartondernemingen uit de EU en de belasting op vliegtuigbrandstof, in overeenstemming met de richtlijn betreffende de belasting op energieproducten en elektriciteit. Ook dient te worden opgemerkt dat de bepalingen van de overeenkomst in overeenstemming zijn gebracht met de mededingingswetgeving van de EU.</p>
    </intervention>
    <intervention id="2-200-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">Deze overeenkomst is bedoeld ter vervanging van bepaalde bepalingen in de huidige 47 bilaterale overeenkomsten inzake luchtdiensten die zijn gesloten tussen de lidstaten van de Europese Unie en de lidstaten van de West-Afrikaanse Economische en Monetaire Unie (WAEMU). Het is namelijk verstandig om de verschillende bepalingen van de huidige overeenkomsten in overeenstemming te brengen door middel van een horizontale Europese overeenkomst. Deze overeenkomst zal de rechtszekerheid met betrekking tot de bilaterale overeenkomsten inzake luchtdiensten die zijn gesloten tussen de lidstaten van de WAEMU en de lidstaten van de EU herstellen en ervoor zorgen dat EU-lidstaten die geen bilaterale overeenkomst met een lidstaat van de WAEMU hebben gesloten, niet benadeeld worden. De overeenkomst zal discriminatie tussen luchtvaartondernemingen op het gebied van de aanwijzing en de belasting van vliegtuigbrandstof voorkomen.</p>
      <p sl="fr">De bepalingen van de bilaterale overeenkomsten die de mededinging belemmeren worden in overeenstemming gebracht met de mededingingswetgeving van de EU. De overeenkomst versterkt de Europees-Afrikaanse betrekkingen op het gebied van het luchtvervoer en bevordert de samenwerking tussen de Europese Unie en de WAEMU in verband met een aantal belangrijke aspecten van de luchtvaart, zoals veiligheid en beveiliging.</p>
    </intervention>
    <intervention id="2-201-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Teneinde een uniforme basis voor vluchten in landen buiten de EU te creëren en zodoende rechtszekerheid te kunnen garanderen, moeten alle bilaterale overeenkomsten goed tegen het licht worden gehouden. Met de machtiging van de Raad heeft de Commissie een overeenkomst met de West-Afrikaanse economische en monetaire unie uitonderhandeld ter vervanging van 47 bestaande bilaterale overeenkomsten inzake luchtdiensten die zijn gesloten tussen de lidstaten van de EU en de lidstaten van de West-Afrikaanse economische en monetaire unie. Ik stem in met het verslag, omdat een algemeen geldende overeenkomst in dit verband zonder meer zinvol is.</p>
    </intervention>
    <intervention id="2-202-000" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Deze overeenkomst vervangt slechts de 47 bilaterale overeenkomsten met de verschillende lidstaten en als gevolg daarvan krijgt de EU meer bevoegdheden op het gebied van extern beleid. Om die reden heb ik tegen het verslag gestemd.</p>
    </intervention>
    <intervention id="2-203-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Dit verslag gaat over een voorstel voor een besluit van de Raad inzake de ondertekening en de voorlopige toepassing van de Overeenkomst tussen de Europese Gemeenschap en de West-Afrikaanse economische en monetaire unie inzake bepaalde aspecten van luchtdiensten. Aangezien de Gemeenschap momenteel over de uitsluitende bevoegdheid op dit gebied beschikt, heeft de Raad de Commissie gemachtigd onderhandelingen te openen met derde landen om de traditionele bilaterale overeenkomsten inzake luchtdiensten tussen lidstaten en derde landen te vervangen. De ontwerpovereenkomst is onderzocht door de Commissie vervoer en toerisme, die een positief advies heeft uitgebracht. Ik wil onder meer de aandacht vestigen op de bepalingen in dat advies die betrekking hebben op de uitwerking van een aanwijzingsclausule van de EU om discriminatie tussen luchtvaartondernemingen uit de EU te voorkomen en de mogelijkheid te scheppen om belasting te heffen op vliegtuigbrandstof voor operaties op het grondgebied van de Europese Unie. Die twee punten uit het gunstige advies van de Commissie vervoer en toerisme hebben me ertoe aangezet vóór dit verslag te stemmen.</p>
    </intervention>
    <intervention id="2-204-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">De Gemeenschap beschikt over uitsluitende bevoegdheid met betrekking tot externe luchtdiensten die van oudsher geregeld waren bij bilaterale overeenkomsten inzake luchtdiensten tussen lidstaten en derde landen.</p>
      <p sl="it">De Commissie heeft in juni 2003 onderhandelingen geopend met derde landen om een aantal bepalingen in bestaande bilaterale overeenkomsten te vervangen door overeenkomsten van de Gemeenschap. Daaronder bevindt zich een overeenkomst ter vervanging van de huidige 47 bilaterale overeenkomsten inzake luchtdiensten die zijn gesloten tussen de lidstaten van de EU en de lidstaten van de West-Afrikaanse economische en monetaire unie. De hoofdaspecten van de overeenkomst zijn een aanwijzingsclausule ter vervanging van de bilaterale overeenkomst om discriminatie tussen luchtvaartondernemingen uit de EU te voorkomen, belasting van vliegtuigbrandstof voor operaties op het grondgebied van de Europese Unie., en artikel 6, waarmee handelsovereenkomsten tussen luchtvaartondernemingen in overeenstemming worden gebracht met de mededingingswetgeving van de EU.</p>
      <p sl="it">De door de Commissie uitonderhandelde overeenkomst is op 30 november 2009 ondertekend en wordt voorlopig toegepast. Gesteund door het arrest van het Hof van Justitie, volgens welke de Gemeenschap beschikt over uitsluitende bevoegdheid, ben ik groot voorstander van nieuwe onderhandelingen over de overeenkomsten, omdat deze geen recht doen aan het steeds groter wordende belang van Europese soevereiniteit en omdat het voorstel voor een besluit in overeenstemming is met de mededingings- en begrotingswetgeving van de EU.</p>
    </intervention>
    <intervention id="2-205-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ik heb voor het sluiten van deze overeenkomst gestemd, die, in het kader van de uitsluitende bevoegdheid van de EU met betrekking tot een aantal aspecten van externe luchtdiensten, gericht is op de vervanging van bepalingen in de huidige 47 bilaterale overeenkomsten inzake luchtdiensten die zijn gesloten tussen de lidstaten van de EU en de lidstaten van de West-Afrikaanse economische en monetaire unie, met de bedoeling ze in overeenstemming te brengen met de wetgeving van de EU.</p>
    </intervention>
    <intervention id="2-206-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Volgens een arrest van het Hof van Justitie van de Europese Gemeenschappen beschikt de Gemeenschap over uitsluitende bevoegdheid met betrekking tot een aantal aspecten van externe luchtdiensten die van oudsher geregeld waren bij bilaterale overeenkomsten inzake luchtdiensten tussen lidstaten en derde landen. De Raad heeft de Commissie in juni 2003 dan ook gemachtigd onderhandelingen te openen met derde landen om een aantal bepalingen in bestaande bilaterale overeenkomsten te vervangen door overeenkomsten van de Gemeenschap. De Commissie heeft met de West-Afrikaanse Economische en Monetaire Unie dan ook een overeenkomst uitonderhandeld ter vervanging van bepalingen in de huidige 47 bilaterale overeenkomsten inzake luchtdiensten die zijn gesloten tussen de lidstaten van de EU en de lidstaten van de West-Afrikaanse Economische en Monetaire Unie.</p>
      <p sl="en">Het Parlement heeft het recht in te stemmen met de sluiting van deze overeenkomst overeenkomstig artikel 81 van het Reglement. Het Parlement spreekt zich bij één enkele stemming uit en er kunnen geen amendementen op de overeenkomst zelf worden ingediend. Op basis van het voorafgaande heeft uw rapporteur voorgesteld dat de Commissie vervoer en toerisme positief advies uitbrengt inzake de sluiting van de overeenkomst, en dat het Parlement als geheel dit vervolgens opvolgt. De Verts/ALE-Fractie heeft dat gedaan.</p>
    </intervention>
    <intervention id="2-207-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">De uitsluitende bevoegdheid van de Gemeenschap met betrekking tot een aantal aspecten van externe luchtdiensten, die in 2003 werd vastgelegd in de Open Skies-arresten, stelt de Europese Commissie in staat onderhandelingen te openen met derde landen om de Europese luchtvaartmarkt in overeenstemming te brengen met de wetgeving van de EU en deze markt tegelijkertijd concurrentiekrachtig en transparant te maken. Ik ben erg tevreden met de sluiting van deze overeenkomst tussen de Europese Gemeenschap en de West-Afrikaanse economische en monetaire unie, want ik ben van mening dat het van essentieel belang is dat de Europese Unie een samenhangend beleid voor de externe luchtdiensten uitwerkt door de verschillende bepalingen van de huidige tussen beide partijen gesloten bilaterale overeenkomsten inzake luchtdiensten geleidelijk in te perken.</p>
      <p sl="pt">Ik wil graag wijzen op de clausule die is gericht op het voorkomen van discriminatie tussen luchtvaartondernemingen uit de EU, de belasting op vliegtuigbrandstof in overeenstemming met de respectieve richtlijn betreffende de belasting op energieproducten en elektriciteit en het feit dat de bepalingen in de bilaterale overeenkomsten in overeenstemming worden gebracht met de mededingingswetgeving van de EU en onder regelgevend toezicht geplaatst worden. Al deze maatregelen zullen de openstelling van de markten mogelijk maken, en bijgevolg ook het scheppen van nieuwe investeringskansen voor beide partijen. Deze overeenkomsten moeten worden gezien als een manier om de strategische samenwerking tussen beide organisaties te versterken.</p>
    </intervention>
    <intervention id="2-209-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik ben het ermee eens dat er maatregelen moeten worden genomen voor de bouwsector, aangezien deze sector belangrijk is voor de Europese economie (10 procent van het bbp) en ongeveer 65 000 KMO’s met minder dan 250 werknemers omvat. Dit voorstel heeft enerzijds tot doel om een hoog niveau van veiligheid voor bouwproducten te garanderen en anderzijds om de gezondheids- en veiligheidsvoorwaarden voor de werknemers in de sector te verbeteren. De handel op de interne markt wordt momenteel geschaad door nationale technische voorschriften die het vrij verkeer van goederen en diensten in de bouwsector regelen, waardoor het nodig is om Richtlijn 89/106/EEG inzake bouwproducten te herzien.</p>
      <p sl="pt">De ontwerpverordening tot vaststelling van geharmoniseerde voorwaarden voor het in de handel brengen van bouwproducten kan een belangrijke mijlpaal betekenen voor het updaten, vereenvoudigen en vervangen van de richtlijn inzake bouwproducten in het licht van de veranderende omstandigheden, zoals de situatie betreffende het markttoezicht en het nieuwe rechtskader.</p>
    </intervention>
    <intervention id="2-210-000" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ik heb ingestemd met dit document omdat het op grond van de schaal waarop bouwproducten in de EU worden verkocht en de bestaande handelsbelemmeringen in de bouwsector belangrijk is om onmiddellijk in actie te komen. Gezien het feit dat de bouwsector een van de grootste bedrijfstakken in Europa is, die goed is voor 10% van het BBP en rechtstreeks banen biedt aan twaalf miljoen burgers van de Unie, is een behoorlijke regelgeving van essentieel belang. Ik ben van mening dat dit voorstel voor een verordening inzake geharmoniseerde voorwaarden voor het verhandelen van bouwproducten zal zorgen voor een bijwerking, vereenvoudiging en vervanging van de richtlijn bouwproducten in het licht van de veranderde omstandigheden, zoals de situatie betreffende het markttoezicht en het nieuwe rechtskader.</p>
    </intervention>
    <intervention id="2-211-000" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Hoewel de arbeidsvoorwaarden in de bouwsector de afgelopen decennia zijn verbeterd, moet de Europese Unie zichzelf de middelen verschaffen om toonaangevend te blijven wat betreft de hoge kwaliteit op dit gebied. Op basis daarvan heb ik voor deze verordening tot vaststelling van geharmoniseerde voorwaarden voor het in de handel brengen van bouwproducten gestemd. Om ervoor te zorgen dat personen die met bouwproducten werken en degenen die de bouwwerken benutten een hoog beschermingsniveau genieten, moet in de nieuwe wetgeving betreffende het in de handel brengen van bouwproducten de etikettering van gevaarlijke stoffen worden opgenomen. Deze verordening actualiseert en vervangt de huidige regels om de bureaucratie terug te dringen en de transparantie te vergroten, in het bijzonder door middel van nieuwe vereenvoudigde procedures voor de beoordeling van de prestaties van kleine ondernemingen.</p>
    </intervention>
    <intervention id="2-212-000" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit document gestemd. De bouwsector vormt een van Europa’s grootste economische sectoren, die goed is voor 10 procent van het bbp en 50,5 procent van de bruto-investeringen in vaste activa. De sector stelt twaalf miljoen EU-burgers tewerk en 26 miljoen werknemers zijn indirect afhankelijk van de bouwsector. De economische recessie heeft de Europese bouwsector hard getroffen: in de hele EU gaan bouwondernemingen failliet en verliezen werknemers hun baan. In de EU is er nog steeds sprake van handelsbelemmeringen in de bouwsector, omdat de lidstaten nog steeds nationale technische voorschriften gebruiken om het vrije verkeer van goederen en diensten in de bouwsector te bemoeilijken. De herziening van de richtlijn inzake bouwproducten komt meer dan gelegen: zij zou de sector nieuw leven moeten inblazen door handelsbelemmeringen voor fabrikanten weg te nemen en zou op die manier bedrijven moeten helpen om hun hoofd overeind te blijven en werknemers om hun baan te behouden. Wanneer bestuurlijke obstakels worden weggenomen is het van essentieel belang om de onafhankelijkheid en transparantie van technische beoordelingsinstanties te waarborgen, zodat ik het voorstel steun om transparantienormen vast te stellen en ervoor te zorgen dat alle belanghebbenden in de technische comités van de Europese normalisatie-instellingen zijn vertegenwoordigd teneinde belangenconflicten te voorkomen.</p>
    </intervention>
    <intervention id="2-213-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Zoals ik in mijn toespraak gisteren heb benadrukt, heb ik voor dit verslag gestemd. We dienen vooruitgang te boeken bij onze inspanningen om de mondiale handel in bouwproducten te harmoniseren. Ik bedoel niet alleen kwesties als de veiligheid van werknemers en hun migratie, maar ook de veiligheid van bouwmaterialen met het oog op onze gezondheid. Ten aanzien van de productcontactpunten zou ik graag willen zien dat deze onpartijdige informatie aanbieden, dat ze in de lidstaten zo snel mogelijk operationeel zijn en dat ze financiële ondersteuning ontvangen ten bate van de burgers en de betrokken bedrijven. Ik hoop dat de nieuwe verordening zo snel mogelijk effect zal sorteren en dat wij als normale burgers zullen merken dat we vooruitgang hebben geboekt en dat de bouwindustrie als geheel niet meer een van de gevaarlijkste sectoren om in te werken is.</p>
    </intervention>
    <intervention id="2-214-000" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Het etiketteren van en het informatie verstrekken over gevaarlijke stoffen die in allerlei soorten producten zitten, hetzij chemische, hetzij bouwproducten, is een van de wapenfeiten van de Europese Unie.</p>
      <p sl="fr">Sinds de inwerkingtreding van de REACH-verordening is de EU een toegevoegde waarde op het gebied van de veiligheid en transparantie van gevaarlijke stoffen gebleken. In Straatsburg hebben we wederom een verordening aangenomen die de voorwaarden voor het in de handel brengen van bouwproducten harmoniseert en ervoor zal zorgen dat de ‘prestatieverklaring’ van elk product informatie over gevaarlijke stoffen bevat.</p>
      <p sl="fr">Gezondheid en veiligheid zijn prioriteiten en we zouden blij moeten zijn met het feit dat de Europese normen dit hoge transparantie- en veiligheidsniveau mogelijk maken. Onze interne markt mag nu beschermd zijn, maar kan hetzelfde worden gezegd van de gemondialiseerde markt waarvan wij deel uitmaken? Het moment is gekomen om onze invloed aan te wenden bij onze partners buiten de Europese Unie, die niet noodzakelijkerwijs over dezelfde hoge normen beschikken!</p>
    </intervention>
    <intervention id="2-215-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Gezien de omvang van de bouwsector is het van essentieel belang dat er actie wordt ondernomen met betrekking tot de marketing van bouwproducten. De bouwsector is een van de grootste sectoren van Europa, die goed is voor 10 procent van het bbp en 50,5 procent van de bruto-investeringen in vaste activa. Deze sector stelt twaalf miljoen EU-burgers tewerk en 26 miljoen werknemers zijn indirect afhankelijk van de bouwsector. De economische recessie heeft de Europese bouwsector hard getroffen: in de EU is een aantal bouwondernemingen failliet gegaan en hebben vele werknemers hun baan verloren. Dit is ook in Roemenië het geval, waar de sector na een hoge vlucht van de bouwmarkt nu te maken heeft met een enorm tekort aan opdrachten. Volgens deskundigen zal er in 2011 geen opleving van de bouwmarkt plaatsvinden. Zij houden er zelfs rekening mee dat de markt naar het laagste niveau van de laatste tien jaar zal dalen.</p>
      <p sl="ro">In deze situatie zijn alle mogelijke maatregelen om de bouwsector te helpen welkom. De herziening van de richtlijn inzake bouwproducten komt in deze context meer dan gelegen: zij zou de sector nieuw leven moeten inblazen door handelsbelemmeringen voor fabrikanten weg te nemen, en zou tegelijk bedrijven moeten helpen in de handel te blijven en werknemers moeten helpen hun baan te behouden.</p>
    </intervention>
    <intervention id="2-216-000" speaker_id="96716" name="Zuzana BRZOBOHATÁ" is_mep="True" mode="written" nationality="Czechia" birth_date="11-07-1962" birth_place="Brno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">De bouwsector is goed voor 10 procent van het bbp van de Europese Unie. Er bestaan nog altijd talloze barrières op de bouwmarkt, waardoor de interne markt niet tot volle wasdom kan komen. Met de voorliggende verordening wordt beoogd de bestaande richtlijnen te herzien en aldus te komen tot vereenvoudiging van de voorwaarden voor het in de handel brengen van bouwproducten. Het gaat in dit verband met name om het toezicht op de markt en om een gemeenschappelijk kader voor het in de handel brengen van bouwproducten. Het is de bedoeling om in deze tijden van economische neergang met behulp van deze herziening de bouwsector te hulp te schieten bij het uit de weg ruimen van barrières op de markt. Daardoor kunnen arbeidsplaatsen behouden blijven en kunnen talloze bouwondernemingen die anders de economische neergang niet zouden hebben overleefd, overeind worden gehouden. In eerste lezing heeft de Raad de amendementen van het Parlement, waarmee de verplichting ingevoerd zou worden om aan te geven welke gevaarlijke stoffen er aanwezig zijn in bouwproducten (bijvoorbeeld asbest), terzijde geschoven. Dat is ronduit onverantwoord. In het voorliggende verslag wordt de verplichting voor bouwbedrijven om aan te geven welke gevaarlijke stoffen er in de desbetreffende bouwproducten aanwezig zijn opnieuw ingevoerd. Het heeft om die reden dan ook mijn volledige steun, want de gezondheid van de burger moet per slot van rekening beschermd worden. Niet in de allerlaatste plaats heb ik grote waardering voor het feit dat van de lidstaten verwacht wordt dat zij toezien op de onafhankelijkheid van de vertegenwoordigers in het permanent comité voor de bouw, dat de duurzaamheid van de eigenschappen van bouwproducten beoordeelt en analyseert. Verder omvat het verslag een aantal amendementen ter verhoging van de veiligheid en de bescherming van de gezondheid van zowel de werknemers in de bouw als de eindgebruikers van gebouwen als zodanig. Om bovengenoemde redenen, maar ook nog andere, heb ik besloten voor het verslag te stemmen.</p>
    </intervention>
    <intervention id="2-217-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik heb voor deze ontwerpverordening gestemd omdat hierin geharmoniseerde voorwaarden voor het in de handel brengen van bouwproducten worden vastgesteld en de verordening tot doel heeft de richtlijn inzake bouwproducten te updaten, vereenvoudigen en vervangen in het licht van de veranderende omstandigheden, zoals de situatie betreffende het markttoezicht en het nieuwe rechtskader. Gezien de grootte van de bouwsector is het van essentieel belang dat er actie wordt ondernomen met betrekking tot de marketing van bouwproducten. Ik sluit mij aan bij de erkenning van het feit dat er strengere gezondheids- en veiligheidsnormen nodig zijn voor de werknemers in deze sector. Dit voorstel zal de handelsbelemmeringen voor fabrikanten wegnemen en zal tegelijk bedrijven moeten helpen in de handel te blijven en werknemers moeten helpen hun baan te behouden.</p>
    </intervention>
    <intervention id="2-218-000" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">De verordening tot vaststelling van geharmoniseerde voorwaarden voor het in de handel brengen van bouwproducten betekent een goede stap vooruit bij het verbeteren van het functioneren van de interne markt op dit gebied en van het vrije verkeer van bouwproducten. Tegelijkertijd is het belangrijk om erop te wijzen dat de tenuitvoerlegging van de verordening er door de prestatieverklaring voor zal zorgen dat onbedoelde niet-conformiteit van bouwproducten minder voorkomt, waardoor materiële verliezen tot een minimum beperkt blijven. Het uitsluiten van het risico van niet-conformiteit is noodzakelijk om te vermijden dat er producten in de handel komen die niet aan de vereisten van deze verordening voldoen. Hierdoor wordt gegarandeerd dat de prestaties van bouwproducten aan de eisen voldoen en dat de minimumnormen die van toepassing zijn op bouwwerkzaamheden worden nageleefd.</p>
    </intervention>
    <intervention id="2-219-000" speaker_id="96717" name="Robert DUŠEK" is_mep="True" mode="written" nationality="Czechia" birth_date="14-03-1967" birth_place="Lanškroun" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Het ontwerpvoorstel tot vaststelling van geharmoniseerde voorwaarden voor het in de handel brengen van bouwproducten vereist een zo hoog mogelijke bescherming van zowel bouwarbeiders als de gebruikers van bouwwerken. Ik ben het eens met de rapporteur dat het absoluut noodzakelijk is mogelijke gevaarlijke stoffen in bouwmaterialen te traceren en steun de amendementen inzake de noodzaak om informatie over gevaarlijke stoffen weer te geven op bouwproducten. Ik begrijp absoluut niet waarom de Raad dit uit het oorspronkelijke voorstel heeft gehaald. Teneinde er voor te zorgen dat het publiek beter wordt geïnformeerd over nieuwe en bestaande bouwproducten, moeten er zogeheten contactpunten worden ingericht. Deze dienen onafhankelijk te zijn, wat wil zeggen dat ze qua personeelsbezetting en financieel gezien onafhankelijk moeten zijn van de organen die betrokken zijn bij het aanvraagproces van de CE-markering. De Raad heeft verder veel te veel uitzonderingen ingediend op de verplichting om dit merk te voeren. Er dient nog eens goed naar deze uitzonderingen te worden gekeken om deze tot een minimum te beperken, anders verliest de hele CE-markering zijn kracht. De ontwerpverordening in haar gewijzigde vorm heeft mijn volle steun en ik zal dan ook vóór stemmen.</p>
    </intervention>
    <intervention id="2-220-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd omdat ik wil benadrukken dat het nodig is om de handelsbelemmeringen in de bouwsector weg te nemen. De neergang van de economie heeft de Europese bouwsector hard getroffen. De voorgestelde verordening, die de nu geldende richtlijn zal vervangen, zal helpen om deze situatie te veranderen. Enerzijds zal het wegnemen van handelsbelemmeringen voor fabrikanten bedrijven helpen om in de handel te blijven en anderzijds zal het werknemers helpen hun baan te behouden.</p>
    </intervention>
    <intervention id="2-221-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Volgens de gegevens in het verslag, en ik citeer: “vormt de bouwsector één van Europa's grootste industriesectoren, goed voor 10% van het BBP en 50,5% van de bruto-investeringen in vaste activa. De sector stelt 12 miljoen EU-burgers tewerk en 26 miljoen werkers zijn indirect afhankelijk van de bouwsector. Bovendien maken kleine en middelgrote ondernemingen (KMO's) met minder dan 250 werknemers ongeveer 92% uit van de fabrikanten van bouwmateriaal, wat neerkomt op zo'n 65 000 bedrijven”. Deze cijfers tonen duidelijk aan hoe belangrijk de bouwsector is voor de Europese economie. Precies daarom is het nodig om gemeenschappelijke voorschriften uit te werken die de activiteiten in de sector in goede banen leiden en een correcte werking van de interne markt mogelijk maken.</p>
    </intervention>
    <intervention id="2-222-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Deze ontwerpverordening heeft tot doel geharmoniseerde voorwaarden voor het in de handel brengen van bouwproducten vast te stellen door de bestaande richtlijn inzake bouwproducten te updaten, vereenvoudigen en vervangen in het licht van het nieuwe rechtskader (verordening nr. 765/2008/EG en besluit nr. 768/2008/EG). Het voorstel heeft betrekking op verschillende aspecten, waaronder de prestatieverklaring (CE-markering), het vervoer van gevaarlijke stoffen, nationale productcontactpunten waar personen en bedrijven om onpartijdig advies kunnen vragen met betrekking tot een bepaald bouwproduct, onafhankelijkheid en transparantie van alle instanties die zich met deze materie bezighouden, de recycling van bouwproducten, meer aandacht voor gezondheid en veiligheid, de verbetering van elektronische communicatie en het gebruik van nieuwe IT-methoden. Ik ben voorstander van deze verordening, die de veiligheid van het vervoer van deze producten zeker zal verhogen, de gezondheid zal beschermen en de veiligheidsvoorwaarden voor alle werknemers zal versterken. Ze zal ook bijdragen tot de – weliswaar geleidelijke – uitbanning van milieuonvriendelijke praktijken.</p>
    </intervention>
    <intervention id="2-223-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Ondanks het feit dat er enkele positieve elementen zijn opgenomen in de tweede lezing van dit verslag en in de definitieve overeenkomst met de Raad, mogen we niet vergeten dat dit verslag gericht is op de consolidatie van de interne markt.</p>
      <p sl="pt">In die context gaat het hier om de goedkeuring van een verordening tot vaststelling van geharmoniseerde voorwaarden voor het in de handel brengen van bouwproducten. Dat wil zeggen dat deze verordening de voorwaarden vaststelt waaraan de ondernemingen en de lidstaten moeten voldoen om hun producten in de Europese Unie op de markt te brengen.</p>
      <p sl="pt">Over bepaalde aspecten kunnen we het volgens mij allemaal eens zijn, in het bijzonder als het gaat over het garanderen van de gezondheid en de veiligheid, niet alleen van de werknemers, maar ook wat betreft het gebruik van het product gedurende zijn hele levenscyclus, in het bijzonder wanneer het gaat om gevaarlijke stoffen.</p>
      <p sl="pt">Maar we kunnen niet instemmen met beslissingen die de productie van dergelijke producten in de landen met de zwakste economieën of door KMO’s met aanpassingsmoeilijkheden op de helling plaatsen, tenzij daar steunmaatregelen aan voorafgaan, enkel en alleen ter verdediging van de belangen van Europese economische groepen die de markt de facto willen overheersen.</p>
    </intervention>
    <intervention id="2-224-000" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">De liberalisering van bouwproducten is het gevolg van een verzoek van de kleine en middelgrote ondernemingen om meer rekening met hen te houden. Gezien het belang van de bouwsector in het algemeen, in alle lidstaten, denk ik dat verdergaande liberalisering een noodzakelijke stap voorwaarts is. Ik juich toe dat enkele bureaucratische hindernissen worden weggenomen en dat verwezen wordt naar de noodzakelijke traceerbaarheid van producten die stoffen bevatten die een mogelijk gevaar vormen voor de volksgezondheid. Daarom heb ik besloten de aanbeveling van mevrouw Stihler te steunen.</p>
    </intervention>
    <intervention id="2-225-000" speaker_id="28275" name="Małgorzata HANDZLIK" is_mep="True" mode="written" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="pl">De werking van de interne markt wordt nog steeds beperkt door talrijke barrières. Daarom ben ik erg tevreden over de goedkeuring van de verordening betreffende het in de handel brengen van bouwproducten. De verordening moet bijdragen tot een vrijer verkeer van bouwproducten tussen de lidstaten.</p>
      <p sl="pl">Bovendien voert de verordening belangrijke bepalingen in, die het ondernemingen gemakkelijker maken. Ten eerste verbindt de verordening de lidstaten ertoe om productcontactpunten op te richten, waar ondernemingen informatie kunnen krijgen over bouwproducten. Ook bevat de verordening voorschriften die de kleinste ondernemers moeten helpen om aan de nieuwe vereisten in verband met het opstellen van de prestatieverklaring en de CE-markering te voldoen. We mogen echter niet vergeten dat de voorschriften van de verordening een reeks nieuwe plichten opleggen om CE-markeringen aan te brengen en prestatieverklaringen op te stellen, die ook informatie zullen moeten bevatten over gevaarlijke bestanddelen in bouwproducten.</p>
      <p sl="pl">Ik hoop dat zowel de Europese Commissie als de lidstaten hun uiterste best zullen doen om informatie over de nieuwe voorschriften zo snel mogelijk aan producenten bekend te maken, zodat die zo snel mogelijk kunnen beginnen met de voorbereidingen om zich aan te passen aan de voorschriften van de nieuwe verordening.</p>
    </intervention>
    <intervention id="2-226-000" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit voorstel gestemd omdat de bouwsector een van Europa’s grootste sectoren is, die goed is voor 10 procent van het bbp, en twaalf miljoen EU-burgers tewerkstelt, terwijl 26 miljoen werknemers indirect afhankelijk zijn van de bouwsector. Bovendien maken kleine en middelgrote ondernemingen (KMO's) ongeveer 92% uit van de fabrikanten van bouwmateriaal. Aangezien KMO's de ruggengraat van onze economie vormen, moeten hun rol en behoeften in dit voorstel erkend worden. De herziening van de richtlijn inzake bouwproducten (89/106/EEG) komt in deze context meer dan gelegen: zij zou de sector nieuw leven moeten inblazen door handelsbelemmeringen voor fabrikanten weg te nemen en zou tegelijk bedrijven moeten helpen in de handel te blijven en werknemers moeten helpen hun baan te behouden. Het voorstel voor een verordening inzake geharmoniseerde voorwaarden voor het in de handel brengen van bouwproducten (COM(2008)311) heeft tot doel de richtlijn inzake bouwproducten te updaten, vereenvoudigen en vervangen in het licht van de veranderende omstandigheden, zoals de situatie betreffende het markttoezicht en het nieuwe rechtskader. Ik ben verheugd dat gewezen is op en bijzondere aandacht wordt besteed aan gevaarlijke stoffen in deze producten, en het is van het allerhoogste belang dat gevaarlijke stoffen in producten kunnen worden getraceerd. Als we de exacte locatie van asbest in gebouwen hadden gekend, zouden bij de bouw van gebouwen betrokken werkers en de bewoners van gebouwen geen mesotheliomen ontwikkeld hebben. De hernieuwde indiening van de amendementen inzake gevaarlijke stoffen (amendementen 7, 17 en 49) is belangrijk voor de toekomstige volksgezondheid en -veiligheid en voor de transparantie.</p>
    </intervention>
    <intervention id="2-227-000" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Het is de hoogste tijd om de richtlijn betreffende bouwproducten te herzien en te vervangen door een verordening die werkbaarder is en waarmee wij het vrij verkeer van bouwproducten op de interne markt concreet kunnen waarborgen. De Commissie is terecht met een initiatief gekomen om de praktische uitvoering van de bestaande richtlijn te vergemakkelijken en de implementatie ervan doeltreffender te maken. Bouwproducten verschillen duidelijk van andere producten waarvan het verkeer op de interne markt door richtlijnen wordt gecontroleerd. Terwijl de veiligheidsvoorschriften voor een product in het algemeen in richtlijnen worden geharmoniseerd, zijn bouwproducten halffabricaten die bedoeld zijn voor bouwprojecten. Door deze specifieke eigenschap worden de doelen van de richtlijn betreffende bouwproducten bereikt door het succesvol vaststellen van geharmoniseerde manieren, om te waarborgen dat de prestatieverklaring van een product nauwkeurig en betrouwbaar is. Wat dit betreft is de nieuwe verordening een grote verbetering.</p>
      <p sl="fi">Het is belangrijk om rekening te houden met de verschillende omstandigheden in Europa om ook het voortbestaan van plaatselijke micro-ondernemingen te waarborgen. Lidstaten stellen, vanwege verschillende klimaatomstandigheden, natuurlijk verschillende eisen aan bouwprojecten. Het is echter belangrijk aandacht te besteden aan nutteloze testcriteria en deze te schrappen om onnodige administratieve lasten te verminderen. Ik denk dat deze verordening zowel het functioneren van de interne markt als het standaardiseringsproces voor bouwproducten in Europa verbetert. Daarom heb ik voor de verordening gestemd.</p>
    </intervention>
    <intervention id="2-228-000" speaker_id="96704" name="Edvard KOŽUŠNÍK" is_mep="True" mode="written" nationality="Czechia" birth_date="30-01-1971" birth_place="Olomouc" p_group="European Conservatives and Reformists Group" m_state="CZ">
      <p sl="cs">Deze nieuwe manier van aanpak heeft mijn volle steun. Er wordt niet mee beoogd wettelijk vast te leggen hoe de veiligheid van producten moet worden vastgesteld, maar wel om een transparante omgeving tot stand te brengen waarin betrouwbare informatie over producteigenschappen wordt verstrekt. Ook ben ik ingenomen met het feit dat het Europees Parlement de voorkeur heeft gegeven aan elektronische documenten boven papieren - ik heb het over de prestatieverklaring die meegeleverd wordt met de op de markt gebrachte producten. Wat betreft amendement 45, dat betrekking heeft op artikel 17, ben ik er echter niet helemaal zeker van of het juridisch-technisch wel helemaal klopt. Ik ben weliswaar voorstander van een eerlijke en evenwichtige vertegenwoordiging van de verschillende categorieën betrokken partijen in het vaststellingsproces van geharmoniseerde normen, maar ben van mening dat deze problematiek thuishoort bij de integrale herziening van het Europese normalisatieproces en niet onsystematisch, in afzonderlijke wettelijke voorschriften, moet worden aangepakt. Wordt dat wel gedaan, dan wordt het recht er bepaald niet transparanter op.</p>
    </intervention>
    <intervention id="2-229-000" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Ik heb gestemd voor het verslag-Stihler met het oog op de aanneming van de verordening tot vaststelling van geharmoniseerde voorwaarden voor het in de handel brengen van bouwproducten, omdat ik van mening ben dat de bouwsector erg belangrijk is voor de Europese economie. In die context moet Europa ervoor zorgen dat de regels voor bouwproducten zo snel mogelijk geharmoniseerd worden. In deze tijden, waarin we de economische groei moeten stimuleren, mogen we niet voorbijgaan aan de strategische rol van deze sector. Het doel van het voorstel is om te zorgen voor nauwkeurige en betrouwbare informatie over de prestaties van bouwproducten, zodat we erop kunnen vertrouwen dat de gebouwen veilig zijn en gebouwd zijn met materialen die niet schadelijk zijn voor de volksgezondheid. Daarnaast ben ik van mening dat de stappen die gezet worden op het gebied van veiligheid op het werk essentieel zijn voor de bescherming van de miljoenen Europese burgers die in deze sector werkzaam zijn. Met deze stappen worden zij adequaat beschermd.</p>
    </intervention>
    <intervention id="2-230-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik wil mijn Schotse collega Catherine Stihler feliciteren met haar goede werk aan dit zeer technische onderwerp. Ik heb voor het verslag gestemd, dat grotere transparantie moet waarborgen voor instellingen die normen in de bouwsector opstellen, dat nadruk legt op recycling en dat KMO's een gemakkelijkere weg naar de interne markt biedt met vereenvoudigde procedures.</p>
    </intervention>
    <intervention id="2-231-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Volgens het verslag is de bouwsector goed voor 10 procent van het bbp van de EU en 50,5 procent van de bruto-investeringen in vaste activa. Dat grote aandeel van de bouw in de Europese economie rechtvaardigt de geharmoniseerde voorwaarden die we hebben goedgekeurd. De recente economische recessie heeft deze sector hard getroffen: bouwbedrijven gaan failliet en werknemers verliezen hun baan. Daarom zijn alle mogelijke maatregelen om de bouwsector te hulp te komen zeer belangrijk. De herziening van Richtlijn 89/106/EEG inzake bouwproducten vormt in deze context een impuls waar grote behoefte aan bestaat. Hiermee kan de sector nieuw leven worden ingeblazen, door handelsbelemmeringen voor fabrikanten weg te nemen, en kunnen tegelijkertijd bedrijven geholpen worden om hun werkzaamheden te continueren en werknemers om hun baan te behouden.</p>
    </intervention>
    <intervention id="2-232-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">De bouwsector is in heel Europa een van de grootste economische factoren. Deze sector is echter hard getroffen door de crisis. Met name kleine en middelgrote ondernemingen, die dikwijls fungeren als toeleveranciers, hebben hier ernstig onder te lijden gehad en vele van hen hebben zelfs moeten sluiten. Om het voortbestaan van ondernemingen en daarmee het behoud van arbeidsplaatsen veilig te stellen, moeten handelsbelemmeringen worden weggenomen. Dan kunnen er eerlijkere condities worden gecreëerd waar alle betrokken partijen profijt van kunnen hebben. Om die reden heb ik tegen de amendementen gestemd die in de tweede lezing door de verantwoordelijke commissie zijn ingediend.</p>
    </intervention>
    <intervention id="2-233-000" speaker_id="1073" name="Cristiana MUSCARDINI" is_mep="True" mode="written" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">De bouwsector is een van de belangrijkste Europese sectoren voor wat betreft de werkgelegenheid en de ontwikkeling van kleine en middelgrote ondernemingen.</p>
      <p sl="it">We moeten daarom onze steun uitspreken voor een verordening waarmee geharmoniseerde voorwaarden voor het in de handel brengen van bouwproducten worden vastgesteld om de veiligheid van de gebruikte materialen en de gezondheid van de werknemers te waarborgen. Er komen nog steeds nieuwe gevallen bij van burgers die lichamelijk letsel en gezondheidsschade oplopen omdat ze dagelijks in contact komen met gevaarlijke stoffen, zoals asbest, dat in de stedelijke gebouwen wordt gebruikt.</p>
      <p sl="it">Daarom steun ik het verslag van mevrouw Stihler, dat wij vandaag in tweede lezing hebben aangenomen, omdat hierin de nadruk wordt gelegd op het belang van gemeenschappelijke regels met betrekking tot de markering van bouwproducten in een geglobaliseerde wereld, om ervoor te zorgen dat de producten veilig en betrouwbaar zijn en dat de producenten, in het bijzonder KMO's, kosten kunnen besparen.</p>
    </intervention>
    <intervention id="2-234-000" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">De harmoniseringsmaatregelen in het verslag zijn te ingrijpend. De bouwsector is een kwetsbare branche, die van wezenlijk belang is voor de ontwikkeling van infrastructuur en daarmee ook voor de afzonderlijke lidstaten als een plek waar bedrijven zich vestigen. Normen op het gebied van het arbeidsrecht, de sociale rechten en het milieurecht spelen dikwijls een belangrijke rol bij de bescherming van mens en milieu in deze sector. Elke lidstaat moet daar in grote mate zelf besluiten over kunnen nemen. Ik heb daarom tegen het verslag gestemd.</p>
    </intervention>
    <intervention id="2-235-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Het voorstel voor een verordening van het Europees Parlement en de Raad tot vaststelling van geharmoniseerde voorwaarden voor het in de handel brengen van bouwproducten heeft als doel om het vrije verkeer van bouwproducten op de interne markt te waarborgen. Ik heb voor het voorstel voor een verordening gestemd, omdat het aanbrengen van de CE-markering op in de handel gebrachte bouwproducten nauwkeurige en betrouwbare informatie oplevert, wat een verdere stap inhoudt in de richting van een vrije, competitieve markt die kleine en middelgrote ondernemingen bescherming biedt. Aangezien bouwproducten intermediaire goederen zijn, wordt met de nieuwe, geharmoniseerde Europese regels bereikt dat de veiligheid en de kwaliteit van het eindproduct worden gegarandeerd, dat voor alle bouwbedrijven dezelfde regels gelden, dat materialen die reeds in de handel zijn gebracht beter worden gecontroleerd en dat de handel in bouwproducten transparanter wordt.</p>
    </intervention>
    <intervention id="2-236-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb voor dit verslag gestemd omdat ik het nodig vind de barrières weg te nemen die een meer gestroomlijnde handel in de bouwsector in de weg staan. De bouwsector is bijzonder hard getroffen door de economische recessie. Daarom heeft de verordening tot doel een efficiënt en transparant vrij verkeer van goederen en diensten voor de bouwsector te bevorderen. Het slechten van barrières bij grensoverschrijdende activiteiten en het wegnemen van nationale belemmeringen op administratief en technisch vlak is van fundamenteel belang voor de bouwsector. In deze sector verschuilen de lidstaten zich namelijk achter nationale technische normen om het vrije verkeer van goederen en diensten tegen te houden. De bouwsector is goed voor 10 procent van het bbp van de Europese Unie en verkeert in een zware recessie. Alle mogelijke maatregelen om de bouwsector te hulp te komen zijn derhalve welkom en kunnen dan ook op mijn volledige steun rekenen. Dankzij deze maatregelen kunnen bouwbedrijven hun activiteiten voortzetten en werknemers hun baan behouden.</p>
    </intervention>
    <intervention id="2-237-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">In de EU bestaan nog altijd te veel belemmeringen voor de handel binnen de bouwsector. Zo rechtvaardigen de lidstaten technische voorschriften die het vrije verkeer van goederen en diensten in de bouwsector bemoeilijken.</p>
      <p sl="it">De sterk groeiende bouwsector is goed voor 10 procent van het bbp en 50,5 procent van de bruto-investeringen in vaste activa, stelt twaalf miljoen EU-burgers tewerk en bestaat voor 92 procent uit KMO's, die de ruggengraat van onze economie vormen.</p>
      <p sl="it">Daarom acht ik het nodig dat er maatregelen worden getroffen om de markt van bouwproducten te harmoniseren en dat de werknemers worden beschermd middels hoge gezondheids- en veiligheidsnormen. Gezien de neergang van de economie, die de bouwsector hard heeft getroffen en geleid heeft tot bedrijfsfaillissementen, zijn er liberaliseringsmaatregelen nodig waarmee het voortbestaan van de bedrijven wordt gegarandeerd en de werkgelegenheid behouden blijft.</p>
      <p sl="it">Het voorstel voor een verordening heeft tot doel de richtlijn inzake bouwproducten te updaten, vereenvoudigen en vervangen in het licht van de veranderende omstandigheden, zoals het veranderende markttoezicht. Daarnaast heeft het voorstel de doelstelling om betere bescherming te bieden op het gebied van CE-markering, gevaarlijke stoffen, nationale productcontactpunten, onafhankelijkheid en transparantie, gezondheid en veiligheid en internetcommunicatie.</p>
    </intervention>
    <intervention id="2-238-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Gezien de grootte van de bouwsector is het van essentieel belang dat er actie wordt ondernomen met betrekking tot de marketing van bouwproducten. Volgens de Europese Commissie voor normalisatie vormt de bouwsector een van Europa’s grootste sectoren, die goed is voor 10 procent van het bbp en 50,5 procent van de bruto-investeringen in vaste activa. Deze sector stelt twaalf miljoen EU-burgers tewerk en 26 miljoen werknemers zijn indirect afhankelijk van de bouwsector. Bovendien maken kleine en middelgrote ondernemingen (KMO’s) met minder dan 250 werknemers ongeveer 92 procent uit van het totale aantal fabrikanten van bouwmateriaal, wat neerkomt op zo'n 65 000 bedrijven. Aangezien KMO’s de ruggengraat van onze economie vormen, moeten in dit voorstel hun rol en behoeften erkend worden en moet eveneens worden erkend dat er hogere gezondheids- en veiligheidsnormen nodig zijn voor de werknemers in deze sector. Ik heb voor dit verslag gestemd, omdat dit voorstel het concurrentievermogen van de industrie zal verhogen door vereenvoudiging van de huidige wetgeving, versterking van de transparantie en de vermindering van de administratieve lasten voor bedrijven, en omdat het eveneens Roemeense belangen dient door de invoering van een verplichte beoordeling van de prestaties van producten op basis van geharmoniseerde normen, de uitgifte van een prestatieverklaring en de toevoeging van een CE-markering.</p>
    </intervention>
    <intervention id="2-239-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gezien het belang van de bouwsector voor de Europese economie is het essentieel dat de technische handelsbelemmeringen voor bouwproducten worden weggenomen om het vrij verkeer van die producten in de interne markt te bevorderen. Daarom dienen we de invoering van geharmoniseerde technische specificaties te steunen, zodat de interne markt geconsolideerd kan worden. Bij dat proces dienen kwesties in verband met gezondheid en veiligheid de nodige nadruk te krijgen.</p>
    </intervention>
    <intervention id="2-240-000" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Tijdens de plenaire vergadering van vandaag hebben we gestemd over de aanbeveling tot vaststelling van geharmoniseerde voorwaarden voor het in de handel brengen van bouwproducten.</p>
      <p sl="it">Gezien de grootte van de bouwsector is het essentieel dat er actie wordt ondernomen met betrekking tot het in de handel brengen van bouwproducten. Volgens de Europese Commissie voor normalisatie (CEN) vormt de bouwsector een van Europa’s grootste sectoren, die goed is voor 10 procent van het bbp en 50,5 procent van de bruto-investeringen in vaste activa.</p>
      <p sl="it">In het voorstel voor een verordening worden geharmoniseerde voorwaarden vastgesteld voor het in de handel brengen van bouwproducten door de formulering van gemeenschappelijke regels voor de markering, waarmee de producten veiliger en betrouwbaarder worden en de producenten, in het bijzonder KMO’s, kosten kunnen besparen.</p>
    </intervention>
    <intervention id="2-241-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Deze verordening wordt voor een tweede lezing aan het Parlement voorgelegd met het oog op haar definitieve aanneming. De eerste lezing door het Parlement vond plaats tijdens de vorige zittingsperiode van het Parlement. De Raad heeft in 2010 zijn standpunt vastgesteld, en daarna zijn er intensieve informele trialoogonderhandelingen geweest onder het Belgische voorzitterschap, teneinde te komen tot een compromisoplossing. Deze verordening is heel technisch, maar is politiek gezien zeer belangrijk voor de Fractie De Groenen, want haar belangrijkste doel is de voorwaarden voor het in de handel brengen van bouwproducten te harmoniseren.</p>
      <p sl="en">De belangrijkste punten die de Verts/ALE-Fractie gewaarborgd wilde zien, zijn: i) procedures moeten transparant zijn (in het bijzonder mogen de normalisatie-instellingen niet worden gemonopoliseerd door vertegenwoordigers van de grote industrieën, en er moet rekening worden gehouden met de belangen van KMO’s en andere belanghebbenden); ii) bouwvoorschriften en -procedures moeten innovatieve en meer ecologische patronen kunnen stimuleren; iii) speciale procedures voor ‘micro-ondernemingen’ mogen de sector niet de mogelijkheid bieden om de voorschriften of procedures te omzeilen.</p>
    </intervention>
    <intervention id="2-242-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik heb voor de resolutie gestemd omdat ik van mening ben dat er in Europa nog steeds te veel belemmeringen zijn voor de handel binnen de bouwsector. Met de herziening van deze richtlijn zouden handelsbelemmeringen moeten worden weggenomen en zou tegelijkertijd de werkgelegenheid van de bedrijven in deze sector, die nog steeds last hebben van de wereldwijde economische crisis, moeten worden beschermd. Er wordt nagedacht over nieuwe, specifieke maatregelen betreffende de recycling van producten en de bevordering van het gebruik van gerecycleerde producten als middel om de klimaatdoelstellingen van de EU te verwezenlijken.</p>
      <p sl="it">Daarnaast zijn er nieuwe waarborgen nodig voor de gezondheid en veiligheid van de werknemers in deze sector, waar helaas nog steeds veel werkgerelateerde doden vallen. Tot slot is het verzoek om communicatie op papier geleidelijk te vervangen door communicatie via het internet erop gericht om de interne markt in bouwproducten nog verder te harmoniseren.</p>
    </intervention>
    <intervention id="2-243-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Wij zullen vóór stemmen, ondanks het feit dat er in de inleiding van de verordening enkele algemene verklaringen staan die wij afwijzen en die met name betrekking hebben op het volledig vrije verkeer van diensten in de bouwsector, waar we niet achter staan omdat er, zolang de arbeidskosten in de lidstaten niet zijn geharmoniseerd, oneerlijke concurrentie op de loer ligt.</p>
      <p sl="it">We stemmen vóór omdat de verordening alleen betrekking heeft op de regelgeving omtrent het in de handel brengen van producten voor de bouwsector, die veel te lijden heeft onder de recessie, waardoor veel bedrijven hebben moeten sluiten en banen verloren zijn gegaan. In het voorstel wordt voorzien in de harmonisering en etikettering van goederen die gevaarlijke stoffen bevatten en in het vereenvoudigen, updaten en vervangen van de huidige regels, met als doel om een aantal belemmerende regels te schrappen ten gunste van de werknemers en de kleine en middelgrote ondernemingen.</p>
    </intervention>
    <intervention id="2-244-000" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik ben heel blij dat het verslag voor bouwproducten, waarvoor ik rapporteur was, steun heeft gekregen en door mijn collega’s is aangenomen en tot wetgeving gemaakt. Het verslag zal ertoe leiden dat gevaarlijke stoffen zullen worden vermeld op de etiketten van bouwproducten, en zal ook leiden tot vervolgstudies van de Commissie over het onderwerp. Er zijn ook bepalingen om het voor KMO’s gemakkelijker te maken om hun producten op de interne markt te brengen. De noodzaak van grotere transparantie in de goedkeuring van producten met de ‘CE-markering’ is in realiteit omgezet en ik kijk uit naar invoering van de maatregelen in juli 2013.</p>
    </intervention>
    <intervention id="2-245-000" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik heb voor het voorstel voor een verordening tot vaststelling van geharmoniseerde voorwaarden voor het in de handel brengen van bouwproducten en tot intrekking van Richtlijn 89/106/EEG van de Raad gestemd. De bouwsector is een grote sector in Europa die twaalf miljoen EU-burgers tewerkstelt en waarvan 26 miljoen werkers indirect afhankelijk zijn. De neergang van de economie heeft de Europese bouwsector hard getroffen, waardoor vele werknemers hun baan hebben verloren. Dit heeft van 2008 tot 2009 in deze sector tot een afname van de bedrijvigheid met 14,2 procent geleid. De herziening van de richtlijn inzake bouwproducten (89/106/EEG) is een maatregel die de bouwsector ondersteunt door handelsbelemmeringen voor fabrikanten weg te nemen en tegelijk bedrijven te helpen in de handel te blijven en werknemers te helpen hun baan te behouden. Het bouwwerk als geheel en ook de afzonderlijke delen ervan moeten geschikt zijn voor het beoogde gebruik, waarbij in het bijzonder rekening moet worden gehouden met de gezondheid en de veiligheid van de personen die er tijdens de hele duur van de werkzaamheden bij betrokken zijn. Bouwwerkzaamheden moeten voorts op energie-efficiënte wijze worden uitgevoerd en tijdens de volledige duur ervan moet zo weinig mogelijk energie worden gebruikt, zodat ze voor de gebruikers zo min mogelijk kosten veroorzaken.</p>
    </intervention>
    <intervention id="2-246-000" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">De bouwsector vormt over het algemeen een afspiegeling van de economische situatie. In het tweede kwartaal van 2010 is de bouwsector in Litouwen met maar liefst 42,9% gekrompen, waarmee deze sector de sterkste neergang in heel Europa vertoonde. Sindsdien is er lichte verbetering in de situatie gekomen, maar laten we geen illusies hebben: de Litouwse bouwsector zal nog veel tijd nodig hebben om te herstellen. Daarom zou het voorbarig zijn om van een gestaag herstel te spreken. Er is nog steeds ruimte voor verbetering. Zo zou de bouwsector in mijn land bijvoorbeeld sneller kunnen herstellen als de besteding van EU-steun zou worden verbeterd. De bouwsector is een van de grootste sectoren in Litouwen en in Europa. De sector stelt twaalf miljoen EU-burgers tewerk en 26 miljoen werkers zijn indirect afhankelijk van de bouwsector. De bouwsector is voor Litouwen van groot belang omdat hij voor veel werkgelegenheid zorgt, de interne vraag versterkt en de schatkist inkomsten verschaft. De sector is tevens van belang voor kleine en middelgrote ondernemingen, die de hoeksteen van onze economie vormen. Kleine en middelgrote ondernemingen met minder dan 250 werknemers maken ongeveer 92 procent uit van het totale aantal fabrikanten van bouwmateriaal. Ik stem tevens in met het standpunt van de rapporteur dat elektronische communicatie en het gebruik van nieuwe IT-methoden belangrijk zijn om de interne markt in bouwproducten te verbeteren. Dat is belangrijk voor de toekomst.</p>
    </intervention>
    <intervention id="2-247-000" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">De bouwsector is in verschillende opzichten van groot belang voor de Europese Unie, variërend van zijn aanzienlijke bijdrage aan de economie tot de veiligheid van Europese burgers thuis en op het werk. Mijn stem voor de verordening betreffende bouwproducten weerspiegelt de noodzaak van een gemoderniseerde, veilige en transparante richtlijn betreffende bouwproducten. In het voorstel wordt verzocht om verbeteringen van gezondheids- en veiligheidsprocedures in de hele sector en om duidelijke vermeldingen van gevaarlijke stoffen. Bovendien zal de aanbrenging van een ‘CE-markering van vertrouwen’ op producten degenen die hun eigen projecten uitvoeren het vertrouwen geven dat de materialen die ze gebruiken veilig zijn. De Europese economie leunt zwaar op de bouwsector, die goed is voor 10 procent van het bbp van de EU en direct werk biedt aan twaalf miljoen Europese burgers. De meeste mensen die in de bouwsector werkzaam zijn, werken bij KMO’s, die een zeer belangrijk deel van de Europese economie vormen. De bouwsector blijft echter een van de gevaarlijkste sectoren om in te werken. Daarom steun ik deze verordening om de veiligheid van Europese burgers op het werk en thuis te verbeteren, ongeacht of ze projecten onafhankelijk of professioneel uitvoeren.</p>
    </intervention>
    <intervention id="2-249-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb mijn stem gegeven aan dit verslag, waarmee wordt beoogd de humanitaire hulp van de EU efficiënter te maken. De consensus betreffende humanitaire hulp van de EU is een grote vooruitgang. De balans van het bij de consensus behorende actieplan dient echter meer samenhang te vertonen op basis van beter meetbare doelstellingen en meer betrouwbare indicatoren. Alleen op die manier kan de hulp op efficiëntere wijze worden verleend. Gezien de toename van het aantal en de intensiteit van natuurrampen als gevolg van de klimaatverandering, ben ik het eens met het standpunt dat het naast incidentele hulpverlening van belang is de eigen capaciteiten van de gemeenschappen te steunen, zodat ze beter voorbereid zijn op rampen. Daarom moet het actieplan van Hyogo verder worden versterkt.</p>
      <p sl="pt">Tevens is het noodzakelijk om de inspanningen op het vlak van de mensenrechten in verband met interne conflicten en complexe crises te concentreren door de mogelijkheden voor toegang van humanitaire hulpverleners tot de getroffen bevolkingsgroepen te verbeteren. Dat kan alleen bereikt worden door een duidelijk onderscheid aan te brengen tussen de rollen van politieke, militaire en humanitaire besluitvormers. Ik ben het ook eens met de daadwerkelijke vorming van een Europese snellereactiecapaciteit.</p>
    </intervention>
    <intervention id="2-250-000" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ik heb voor dit document gestemd omdat het van cruciaal belang is voor een doeltreffendere humanitaire hulpverlening. De Europese consensus is het eerste gemeenschappelijke document over het beleid op het gebied van humanitaire hulp sinds de aanneming van de verordening betreffende de humanitaire hulp in 1996. De humanitaire consensus is een fundamenteel instrument, met name in een humanitaire context die sterk verandert, onder meer als gevolg van een groot aantal natuurrampen en gewapende conflicten, die tot de ontheemding van talloze mensen leiden. Ik hoop dat de Europese consensus een belangrijke stap zal blijken bij het realiseren van de meest doeltreffende EU-acties op het gebied van humanitaire hulp en zal bijdragen tot de bevordering van humanitaire beginselen en het internationaal humanitair recht, de coördinatie en de samenhang in het kader van de verstrekking van humanitaire hulp door de EU, verduidelijking van het gebruik van de middelen en capaciteiten voor militair optreden en civiele bescherming, en het aanhalen van de band tussen noodhulp, rehabilitatie en ontwikkeling.</p>
    </intervention>
    <intervention id="2-251-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Dit verslag verplicht de Europese Unie tot nauwe samenwerking op basis van een gezamenlijke visie op humanitaire hulp. Ik ben van mening dat de intensiteit van natuurrampen ook samenhangt met menselijke activiteiten die ten grondslag liggen aan de klimaatverandering. Ook roep ik de lidstaten op om aan de slag te gaan met de tenuitvoerlegging van deze Europese consensus betreffende humanitaire hulp. Ik sta achter de op dit gebied gepropageerde acties: bevordering van humanitaire beginselen en het internationaal humanitair recht, verbeteringen van de kwaliteit van de coördinatie en de samenhang van de humanitaire hulpverlening door de EU, verduidelijking van het gebruik van de middelen en capaciteiten voor militair optreden en civiele bescherming in overeenstemming met de humanitaire consensus en de richtsnoeren van de Verenigde Naties, beperking van het risico van rampen, en het aanhalen van de band tussen noodhulp, rehabilitatie en ontwikkeling. Daarom heb ik voor dit verslag gestemd.</p>
    </intervention>
    <intervention id="2-252-000" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">De Europese Unie is een wereldwijde speler. Het is met deze gedachte in het achterhoofd dat de opstellers van het Verdrag van Lissabon Europa’s ambities op het internationale toneel naar boven hebben bijgesteld. De humanitaire dimensie neemt een belangrijke plaats in binnen dit grote project. De Unie is nu al de grootste donor ter wereld, met 40 procent van alle bijdragen. Deze gezamenlijke verklaring “is gebaseerd op gemeenschappelijke beginselen en benaderingen en is bedoeld om een in onderlinge samenwerking georganiseerd en gecoördineerd optreden binnen de Europese Unie en met andere actoren aan te moedigen, om gezamenlijk beter in te kunnen spelen op humanitaire crises”. Om die reden heb ik gestemd voor deze resolutie, waarin eraan herinnerd wordt dat humanitaire hulp op geschikte en doeltreffende wijze dient te worden verleend, waarin het belang van goede coördinatie wordt benadrukt, waarin wordt gewezen op het ondersteunende karakter van hulp die wordt verstrekt door militaire middelen en capaciteiten voor civiele bescherming en op de noodzaak om de risico’s die door natuurrampen worden veroorzaakt te beperken, en waarin de Unie ten slotte wordt verzocht om de samenhang tussen noodhulp, rehabilitatie en ontwikkeling te versterken.</p>
    </intervention>
    <intervention id="2-253-000" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd. De Europese Unie is de grootste donor van humanitaire hulp in de wereld en is mondiaal gezien goed voor meer dan 40 procent van de officiële humanitaire hulp. Er is sprake van een aanzienlijke toename van het aantal en de intensiteit van de natuurrampen, met name als gevolg van de klimaatverandering. De humanitaire context is in de loop van de laatste jaren diepgaand veranderd, zodat het vermogen van de EU om rampen te bestrijden moet worden verbeterd. De Europese Unie moet daarom meer doen aan verdere beperking van de risico’s op rampen en moet – naast incidentele hulpverlening – ook de eigen vermogens van lokale gemeenschappen voor de voorbereiding op rampen steunen. Het is zorgwekkend dat de schendingen van het internationale humanitaire recht steeds talrijker worden en dat de toestand in het veld verslechtert. Ik ben het ermee eens dat de Europese Unie maatregelen moet treffen om de coördinatie van de humanitaire hulp te verbeteren en een eind te maken aan misbruik van deze hulp.</p>
    </intervention>
    <intervention id="2-254-000" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">In 2010 hebben zich veel humanitaire rampen voorgedaan: Haïti, Pakistan, en ik kan er nog wel een paar noemen. De tragedies die bepaalde bevolkingen overal ter wereld, vaak de minst bevoorrechten, moeten doorstaan, vereisen snel en doeltreffend handelen door internationale organisaties, maar ook door de Europese Unie, die een grote speler is op het gebied van ontwikkelingshulp en crisisbeheer.</p>
      <p sl="fr">Vandaag, dinsdag 18 januari, hebben we het verslag van mevrouw Striffler aangenomen om meer financiering voor humanitaire hulpverlening te vragen. We zouden ook een Europese snelle interventiemacht moet instellen voor al deze crises. De Europee Commissie staat open voor dit idee en zou met een voorstel moeten komen met als doel om het reeds bestaande systeem voor civiele bescherming verder te verbeteren.</p>
      <p sl="fr">Het is duidelijk dat we gebruik moeten maken van de middelen die al beschikbaar zijn in de lidstaten, maar tegelijkertijd moeten we onszelf op een veel effectievere en praktischere manieren gaan coördineren. Trage reacties, dubbel verleende hulp en een gebrek aan samenhang op de werkvloer zijn slecht een paar van de zaken die we moeten zien te voorkomen. Er is nog heel veel te winnen en de resolutie die door het Parlement is aangenomen is bedoeld om daar een eerste antwoord op te geven.</p>
    </intervention>
    <intervention id="2-255-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ik heb voor het verslag over de tenuitvoerlegging van de Europese consensus betreffende humanitaire hulp: tussentijdse balans van het actieplan en toekomstperspectieven gestemd. De consensus verplicht de Europese Unie om op dit gebied nauw samen te werken op basis van een gemeenschappelijke visie op humanitaire hulp. De consensus is erop gericht om het optreden van de Europese Unie doeltreffender te maken, de humanitaire grondbeginselen van menselijkheid, neutraliteit, onpartijdigheid en onafhankelijkheid te verdedigen en te bevorderen en te pleiten voor eerbiediging van het internationale humanitaire recht. Bij de tussentijdse herziening is vastgesteld dat er te weinig specifieke informatie beschikbaar is over uitgevoerde of beoogde acties en dat de humanitaire consensus nog weinig bekend is, behalve bij de humanitaire actoren zelf. Daarom moet er nog veel worden gedaan om de zichtbaarheid van de consensus te vergroten en deze beter bekend te maken bij de lidstaten, de andere instellingen en de militaire instanties. De humanitaire context is in de loop van de laatste jaren diepgaand veranderd, wat een strikte en versterkte toepassing van de humanitaire consensus des te noodzakelijker maakt.</p>
      <p sl="lt">Ik wil benadrukken dat meer moet worden gedaan aan verdere beperking van de risico’s op rampen en dat – naast incidentele hulpverlening – ook de eigen vermogens van de betrokken gemeenschappen voor de voorbereiding op rampen moeten worden gesteund. Daarnaast moet er meer voor worden gedaan om het genderaspect en de bescherming tegen seksueel geweld, dat steeds vaker wordt aangewend als oorlogswapen, in humanitair werk op te nemen.</p>
    </intervention>
    <intervention id="2-256-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">De Europese Unie is de grootste donor in de wereld, met een bijdrage van 40 procent aan de wereldwijd verleende hulp. In 2009 ontvingen meer dan honderd miljoen mensen in meer dan zeventig landen hulp van de Europese Unie ter waarde van in totaal bijna een miljard euro. Het is echter betreurenswaardig dat we zeer vaak instemmen met donaties aan landen die later directe buitenlandse investeringen uit China accepteren. We moeten er wellicht voor zorgen dat onze donaties en investeringen op zijn minst gecoördineerd worden, in plaats van dat we ons erover te beklagen dat China de op een na grootste economie van de wereld is geworden. De humanitaire context is in de loop van de laatste jaren diepgaand veranderd, wat een strikte en doortastende toepassing van de humanitaire consensus des te noodzakelijker maakt.</p>
      <p sl="ro">Ten aanzien van deze veranderde context moet allereerst worden gewezen op de aanzienlijke toename van het aantal en de intensiteit van natuurrampen, met name als gevolg van de klimaatverandering. Dit maakt het nodig om naast incidentele hulpverlening ook de eigen vermogens van de betrokken gemeenschappen voor de voorbereiding op rampen te ondersteunen. De politieke toezeggingen bestaan al – strategie van de EU op dit gebied en actieplan van Hyogo –, maar de tenuitvoerlegging ervan gaat nog steeds met problemen gepaard.</p>
    </intervention>
    <intervention id="2-257-000" speaker_id="96912" name="David CAMPBELL BANNERMAN" is_mep="True" mode="written" nationality="United Kingdom" birth_date="28-05-1960" birth_place="Bombay " p_group="European Conservatives and Reformists Group" m_state="GB">
      <p sl="en">De UK Independence Party is van mening dat het beste antwoord op een humanitaire ramp is dat onafhankelijke natiestaten hun hulpinspanningen vrijwillig coördineren en deze niet centraal door de ondemocratische EU laten vaststellen. We hebben het debacle van de trage en geringe inspanningen van de EU in Haïti gezien, en we hebben daardoor het gevoel dat de EU niet te vertrouwen is in toekomstige humanitaire crises.</p>
    </intervention>
    <intervention id="2-258-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik heb voor dit verslag gestemd, daar de Europese Unie de grootste donor van humanitaire hulp in de wereld is. De bijdrage van de EU maakt meer dan 40 procent uit van de officiële humanitaire hulp in de wereld. In 2009 heeft de EU humanitaire hulp verstrekt aan ongeveer 115 miljoen mensen in meer dan zeventig landen voor een totaal bedrag van 950 miljoen euro. Door middel van haar humanitair beleid toont de EU haar verbondenheid met bevolkingsgroepen van derde landen die zich in extreem kwetsbare situaties bevinden. Ik ben het eens met de tussentijdse herziening van de consensus betreffende humanitaire hulp, omdat er volgens mij nog veel moet worden gedaan om de zichtbaarheid van de consensus te vergroten bij de lidstaten, de andere instellingen en de militaire instanties. Ik dring er bij de Europese Commissie op aan de inspanningen te verdubbelen om de risico’s op rampen te beperken en aandacht te besteden aan de (steeds talrijkere) schendingen van het internationaal humanitair recht, evenals aan zeer kwetsbare groepen als vrouwen, kinderen en onder dwang verdrevenen. Voorts is het belangrijk om de dialoog tussen de politieke, militaire en humanitaire actoren die in dezelfde omgeving opereren te stimuleren en om een Europese snellereactiecapaciteit (Europese interventiemacht voor civiele bescherming) op te richten.</p>
    </intervention>
    <intervention id="2-259-000" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Ik heb om twee redenen tegen het verslag over humanitaire hulp gestemd. Ten eerste omdat er in het verslag op wordt aangedrongen om civiele bescherming en humanitaire hulp te koppelen aan de Europese Dienst voor extern optreden en het externe beleid, terwijl het duidelijk is dat de criteria voor ingrijpen uitsluitend humanitair moeten zijn. En ten tweede omdat ik geloof dat het koppelen van civiele en militaire middelen bij de aanpak van humanitaire crisissituaties geen stap in de goede richting is. Het is duidelijk dat in bepaalde gevallen specifieke kennis en bijzondere uitrusting nodig zijn, die tot nu alleen het leger heeft en gebruikt. Om het zuiver civiele karakter van humanitaire missies veilig te stellen zou daarom de civiele bescherming zodanig gefinancierd kunnen worden dat het op dit gebied werkzame personeel over deze specifieke uitrusting kan beschikken en kan worden opgeleid, in plaats van dat we vasthouden aan al deze militaire uitgaven. Het is de enige manier om daadwerkelijk en effectief hulp te bieden in humanitaire crisissituaties zonder de risico’s die het inzetten van troepen met zich meebrengt.</p>
    </intervention>
    <intervention id="2-260-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Bij het opmaken van de tussentijdse balans van de Europese consensus betreffende humanitaire hulp betreur ik het dat de consensus niet de gewenste publieke bekendheid heeft verkregen en de rol van de lidstaten bij de tenuitvoerlegging van de consensus onder de maat is geweest. Het is echter belangrijker om werk te maken van de definitie en uitvoering van het traject dat we moeten afleggen voor het geven van humanitaire hulp dan om een opsomming te maken van de tekortkomingen van die hulp. De humanitaire context is de afgelopen jaren aanzienlijk gewijzigd (natuurrampen, meer verdrevenen, talrijke interne conflicten, voedselcrises, enzovoort). Het is meer dan ooit dringend noodzakelijk om op een evenwichtige en efficiënte wijze in mondiaal verband te reageren. Die reactie moet gebaseerd zijn op concrete behoeften, moet resultaatgericht zijn en moet geleid worden door het principe dat het redden van bestaansmiddelen het redden van mensenlevens betekent. Bovendien moet er rekening mee worden gehouden dat de getroffen gebieden zichzelf moeten kunnen ontwikkelen en bedruipen. Het bevorderen van deze humanitaire waarden door de consensus en het optimaliseren van de middelen door de verschillende actoren zijn in dat opzicht cruciaal.</p>
      <p sl="pt">Eens te meer bepleit ik de snelle oprichting van een Europese interventiemacht voor civiele bescherming op basis van het verslag-Barnier van mei 2006. Ik feliciteer mevrouw Striffler met de positieve voorstellen in haar verslag en herhaal mijn standpunt dat de consensus een essentieel instrument is dat gezien de huidige realiteit uiterst relevant is.</p>
    </intervention>
    <intervention id="2-261-000" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">De humanitaire consensus is een belangrijk instrument dat zijn waarde vooral bewijst in de huidige humanitaire context van diepgaande veranderingen. We zijn getuige van een aanzienlijke toename van het aantal en de intensiteit van natuurrampen, met name als gevolg van de klimaatverandering, en van steeds frequenter optredende complexe crises, vooral interne conflicten, die vaak gepaard gaan met massale verplaatsingen van bevolkingsgroepen.</p>
      <p sl="ro">De schendingen van het internationaal humanitair recht worden steeds talrijker. Een bijzonder schokkend aspect van schendingen van het internationaal humanitair recht is dat seksueel geweld steeds vaker wordt aangewend als oorlogswapen. Ik sta achter het standpunt van de rapporteur en ben van mening dat er strikte maatregelen nodig zijn voor een betere bescherming tegen seksueel geweld in humanitaire omstandigheden. Ik sluit mij aan bij het standpunt van de opsteller van het verslag dat de recente humanitaire tragedies in Haïti en Pakistan opnieuw hebben laten zien hoe noodzakelijk het is om het vermogen van de EU om rampen te bestrijden te verbeteren qua efficiëntie, reactiesnelheid, coördinatie en zichtbaarheid.</p>
      <p sl="ro">Ik ben er ook voor om een Europese snelle-interventiemacht in het leven te roepen (Europese interventiemacht voor civiele bescherming).</p>
    </intervention>
    <intervention id="2-262-000" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">De Europese consensus betreffende humanitaire hulp is op 18 december 2007 door het Parlement, de Raad en de Commissie ondertekend. Deze consensus betekent een grote vooruitgang wat betreft de definitie, de werkingssfeer en het spectrum van de Europese humanitaire hulp. Met dit verslag wordt de tussentijdse balans opgemaakt van deze hulp, zoals voorzien in het actieplan van mei 2008. Ik feliciteer de rapporteur, mevrouw Striffler, met haar uitstekende werk, en de conclusies die zij in het verslag trekt worden door mij volledig gesteund. Van de ideeën die de rapporteur behandelt, noem ik de nadruk die zij legt op “werkelijke en continue deelname van de begunstigden bij het beheer van de hulp”. Dat principe, waarvoor ik zelf altijd heb gepleit, zal ervoor zorgen dat de EU haar acties steeds meer zal richten op het maatschappelijk middenveld en de lokale autoriteiten, ten koste van de relaties tussen de EU en centrale overheden. Ook die relaties moeten hun rol blijven spelen, maar mogen geen exclusief karakter hebben, zoals tot nu toe vaak het geval was. Voorts wijs ik nog op de noodzaak om voorstellen in te dienen die als doel hebben “een Europese interventiemacht voor civiele bescherming op te richten die gebaseerd is op de optimalisering van het huidige communautair mechanisme voor civiele bescherming en de coördinatie van de bestaande nationale middelen”. Vanwege de synergie die ontstaat door het inzetten van de bestaande capaciteiten van de lidstaten zal er slechts sprake zijn van een marginale stijging van de kosten.</p>
    </intervention>
    <intervention id="2-263-000" speaker_id="1746" name="Luigi Ciriaco DE MITA" is_mep="True" mode="written" nationality="Italy" birth_date="02-02-1928" birth_place="Nusco " p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, in deze tijden vervult humanitaire hulp een grotere en belangrijkere rol dan vroeger. De verschillende tempo’s waarin de ontwikkeling zich voltrekt, de steeds ongelijkere verdeling van kansen en middelen vanuit geografisch, sociaal en generatieperspectief, de toenemende klimaatverandering (die ten dele veroorzaakt wordt door de mens) met de daaruit voortvloeiende toename van het aantal natuurrampen, de toenemende milieuvervuiling, de onevenwichtige antropogene druk in met name stedelijke gebieden en de onevenwichtige demografische groei in bepaalde delen van de wereld hebben gezorgd voor een toename van het aantal humanitaire rampen waarbij hulpverlening essentieel is om basale levensomstandigheden en de menselijke waardigheid te kunnen herstellen. Als er in het licht hiervan humanitaire hulp nodig is voor bevolkingsgroepen die door een ramp zijn getroffen, dan moet het nog niet bestaande externe optreden van de EU een Europees karakter hebben en mag de hulp niet worden gefragmenteerd op basis van de aandachtsvelden en invloedssferen van de afzonderlijke lidstaten.</p>
    </intervention>
    <intervention id="2-264-000" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ik steun dit verslag over de tenuitvoerlegging van de Europese consensus betreffende humanitaire hulp. Door middel van haar humanitaire beleid toont de Europese Unie concreet haar medeleven met bevolkingsgroepen van derde landen die hulp nodig hebben in situaties waarin zij extreem kwetsbaar zijn. De Europese Unie is de grootste donor van humanitaire hulp in de wereld. Haar bijdrage maakt meer dan 40 procent uit van de officiële humanitaire hulp in de wereld. In 2009 hebben we humanitaire hulp verstrekt aan ongeveer 115 miljoen mensen in meer dan zeventig landen voor een totaal bedrag van 950 miljoen euro. De Europese consensus betreffende humanitaire hulp, die op 18 december 2007 is ondertekend, onderstreept de wens van de Unie om op dit gebied nauw samen te werken om efficiënter te opereren, de humanitaire grondbeginselen van menselijkheid, neutraliteit, onpartijdigheid en onafhankelijkheid te verdedigen en te bevorderen en energiek te pleiten voor eerbiediging van het internationale humanitaire recht. Er liggen veel uitdagingen voor ons. De recente humanitaire tragedies in Haïti en Pakistan hebben opnieuw laten zien hoe noodzakelijk het is om het vermogen van de EU om rampen te bestrijden fors te vergroten. De beperking van risico’s van catastrofes moet volledig worden opgenomen in het beleid voor ontwikkelingshulp en humanitaire hulp. Ook moet het gebruik van militaire middelen en capaciteiten en van middelen en capaciteiten voor civiele bescherming worden verduidelijkt, in overeenstemming met de humanitaire consensus en de richtsnoeren van de Verenigde Naties.</p>
    </intervention>
    <intervention id="2-265-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">De recente humanitaire rampen in Haïti en Pakistan hebben eens te meer aangetoond hoe groot de noodzaak is om het reactievermogen van de Europese Unie bij rampen te versterken wat betreft doeltreffendheid, coördinatie en zichtbaarheid.</p>
      <p sl="fr">Daarom heb ik voor dit verslag gestemd, waarin gepleit wordt voor de instelling van een Europese snelle interventiemacht (een Europese macht voor civiele bescherming) – een idee dat commissaris Barnier heeft geopperd na de tsunami in Azië en waarop het Europees Parlement daarna herhaaldelijk is teruggekomen.</p>
      <p sl="fr">De interventiemacht moet het gebruik van de al beschikbare instrumenten optimaliseren, die daardoor doeltreffender en zichtbaarder worden, met als doel om door middel van een nauwere samenwerking de onmiddellijke mobilisatie van alle noodzakelijke middelen mogelijk te maken.</p>
    </intervention>
    <intervention id="2-266-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd omdat ik de herziening van het actieplan voor de consensus betreffende humanitaire hulp noodzakelijk acht. De humanitaire context is in de loop van de laatste jaren diepgaand veranderd, met name door de aanzienlijk toename van het aantal en de intensiteit van natuurrampen, mede als gevolg van klimaatverandering. Het is van fundamenteel belang de rampenrisicobeperking volledig op te nemen in het beleid voor ontwikkelingshulp en humanitaire hulp. Dat maakt een strenge en betere toepassing van de humanitaire consensus nog belangrijker.</p>
    </intervention>
    <intervention id="2-267-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Vandaag de dag is het duidelijk dat rampen en humanitaire noodsituaties overal in de wereld toenemen. De Europese Unie speelt een belangrijke rol bij de bestrijding van deze plagen. Ik hoop dat de EU die rol behoudt en voor zover mogelijk zelfs nog versterkt. Je moet mensen die honger lijden echter niet alleen vis geven, maar ook leren vissen.</p>
      <p sl="pt">Ik geloof dat hulp in de vorm van mensen en materieel bij de ontwikkeling van capaciteit om het hoofd te bieden aan toekomstige crises in landen met minder middelen bijna even belangrijk is als hulp in noodsituaties. Ik steun de Europese consensus betreffende humanitaire hulp en hoop dat het compromis tussen de Europese instellingen wordt vertaald in een steeds grotere operationaliteit van de middelen waarover de Unie beschikt. Daarbij dienen we voortdurend voor ogen te houden dat hulp bij voorrang verstrekt moet worden aan de minst bedeelden en degenen die het meest lijden. Politieke agenda’s en ideologieën mogen daarbij absoluut geen leidraad zijn.</p>
    </intervention>
    <intervention id="2-268-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">De afgelopen jaren heeft onze wereld een aanzienlijke toename van rampen gezien. Die toename betreft zowel de omvang van de getroffen gebieden als het aantal slachtoffers. Hoewel de effecten van de klimaatverandering bij deze rampen zeer belangrijk zijn, moet dat thema in dit kader niet worden behandeld. De consensus betreffende humanitaire hulp is op 18 december 2007 door de Raad van de Europese Unie, het Europees Parlement en de Europese Commissie ondertekend. De consensus is een grote vooruitgang op het vlak van humanitaire hulp, met name omdat er een actieplan met een totale duur van vijf jaar is goedgekeurd waarin een tussentijdse balans is voorzien. Die tussentijdse balans is het onderwerp van dit verslag. De hele wereld kent en erkent de prioritaire rol van de EU op het vlak van humanitaire hulp. Het Parlement heeft deze kwestie tijdens verschillende vergaderingen aangesneden, met name op eigen initiatief. De recente gebeurtenissen in Brazilië, Haïti, Pakistan, Madeira en op vele andere plekken stemmen ons tot nadenken over de doeltreffendheid van de steun voor civiele bescherming en humanitaire hulp. Dit verslag laat zien (hoewel de beschikbare informatie gering was) dat er sprake is geweest van een positieve ontwikkeling op Europees niveau, die blijkt uit de oprichting van de werkgroep humanitaire hulp en voedselhulp (COHAFA). Maar er moet nog veel worden gedaan!</p>
    </intervention>
    <intervention id="2-269-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">De zogenaamde humanitaire hulp van de EU speelt geen onbelangrijke rol in het buitenlands beleid van de Unie. Vaak wordt de reële noodzaak om steun te verlenen of samen te werken, met name in noodsituaties, in de praktijk echter instrumenteel gebruikt, en voor heel andere doeleinden. De gehanteerde acties en methoden, waaronder inmenging en militaire bezetting, zijn erop gericht om vormen van politieke en economische overheersing te reproduceren en te verscherpen en strijd te leveren om de markten en natuurlijke hulpbronnen van derdewereldlanden. Nu de crisis van het kapitalisme zich verdiept, richten die activiteiten zich ook op het indammen van de strijd van volkeren voor meer gerechtigheid en sociale vooruitgang. Die activiteiten vinden over de hele wereld in verschillende gedaanten en vormen plaats.</p>
      <p sl="pt">Onder de dekmantel van een vermeend humanitair belang zijn verschillende ngo’s, logistieke bedrijven en andere bedrijven de begunstigden en medeplichtigen van dat beleid. Zij bevorderen hun eigen belangen of die van hun financiers. Dat kunnen publieke of particuliere belangen zijn die worden gevoed door politieke, financiële, godsdienstige of andersoortige motieven. In principe zijn wij natuurlijk voor concrete solidariteitsbetuigingen met volkeren die het slachtoffer van rampen of conflicten zijn. Die solidariteit moet wel gestoeld zijn op de belangen van die volkeren en op de eerbiediging van het internationaal recht en de onafhankelijkheid en soevereiniteit van die landen.</p>
    </intervention>
    <intervention id="2-270-000" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Ik ben van mening dat we de instrumenten die de Europese Unie voorhanden heeft om het hoofd te bieden aan het soort rampen waardoor Haïti is getroffen, met de aardbeving een jaar geleden, gevolgd door de meer recente cholera-epidemie, moeten verbeteren. Mijn fractie en ik vinden dat we de financiering voor humanitaire hulpverlening moeten versterken om meer interventies mogelijk te maken, vooral om de mensen te helpen die het meest kwetsbaar zijn. Daarbij moeten we een duidelijk onderscheid maken tussen militaire en humanitaire missies, aangezien militaire middelen zo min mogelijk en alleen in geval van nood zouden moeten worden ingezet.</p>
    </intervention>
    <intervention id="2-271-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">De EU is als blok de grootste donor van humanitaire hulp in de wereld. Toch hebben recente rampen bepaalde tekortkomingen naar voren gehaald in het vermogen van de EU om op snelle, efficiënte en gecoördineerde wijze op te treden. Het verslag Striffler onderstreept enkele van deze zaken, en het is te hopen dat de stemming van vandaag zal leiden tot positieve actie.</p>
    </intervention>
    <intervention id="2-272-000" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit verslag gestemd omdat het niet alleen een formele herziening behelst, maar ook de gelegenheid biedt om over de humanitaire hulp van deze tijd na te denken. De humanitaire context is in de loop van de laatste jaren diepgaand veranderd. Ten aanzien van de ontwikkeling van de context moet allereerst worden gewezen op de aanzienlijke toename van het aantal en de intensiteit van de natuurrampen, met name als gevolg van de klimaatverandering. Er moet daarom meer worden gedaan aan verdere beperking van de risico’s op rampen en - naast incidentele hulpverlening - ook de eigen vermogens van de betrokken gemeenschappen voor de voorbereiding op rampen moeten worden gesteund. Verder is het zo dat er steeds vaker complexe crises ontstaan, met name interne conflicten, en verandert de aard van de conflicten, die vaak gepaard gaan met massale verplaatsingen van bevolkingsgroepen (vluchtelingen, binnenlandse ontheemden) en toegenomen geweld jegens de bevolking. De schendingen van het internationale humanitaire recht worden steeds talrijker en de toestand in het veld verslechtert. Een bijzonder schokkend aspect van schendingen van het internationale humanitaire recht is dat seksueel geweld steeds vaker wordt aangewend als oorlogswapen. Het is daarom van het grootste belang dat de bescherming tegen seksueel geweld in humanitaire contexten worden opgenomen. Daarom moet meer dan ooit bijzondere aandacht worden besteed aan de meest kwetsbare groepen, zoals vrouwen, kinderen en mensen die onder dwang verdreven zijn (binnenlandse ontheemden en vluchtelingen). De recente humanitaire tragedies in Haïti en Pakistan hebben opnieuw laten zien hoe noodzakelijk het is om het vermogen van de EU om rampen te bestrijden efficiënter, beter gecoördineerd en zichtbaarder te maken.</p>
    </intervention>
    <intervention id="2-273-000" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Een jaar na de aardbeving in Haïti zien we dat de acties die we ondernemen en de manier waarop we helpen niet ideaal zijn. Daarom mag de Europese consensus die is ontstaan om de humanitaire hulpverlening te verbeteren, niet verloren gaan. De Europese Unie, als een van de rijkste en meest ontwikkelde regio’s in de wereld, heeft de morele plicht om zwakkeren en behoeftigen te helpen. We moeten in het bijzonder solidair zijn met de slachtoffers van natuurrampen en catastrofes, die niet voorbereid zijn op wat hen overkomt.</p>
      <p sl="pl">Daarom moeten we al het mogelijke doen om de samenwerking tussen de lidstaten op dit gebied te versterken en de uitwisseling van goede praktijken te vergemakkelijken. We moeten er alles aan doen om het hulpverleningsysteem vlot en doeltreffend te maken en geen cent verloren te laten gaan. Daarom is het noodzakelijk om samen te werken met andere internationale, niet-gouvernementele organen en organisaties die zich bezighouden met hulpverlening om deze hulpverlening zo doeltreffend mogelijk te maken.</p>
    </intervention>
    <intervention id="2-274-000" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Ik heb voor het verslag-Striffler gestemd omdat er nog altijd een grote noodzaak bestaat om het belang en de gevoeligheid van dit onderwerp te benadrukken. Het Parlement heeft met deze stemming willen benadrukken dat de bescherming van neutraliteit, onpartijdigheid en onafhankelijkheid – als mensenrechten – tot de doelstellingen van de Europese Unie dient te behoren. Wat solidariteit betreft zullen we nooit volledig voorbereid zijn of over perfecte plannen beschikken. We moeten er bij alle Europese actoren, waaronder de Commissie en de lidstaten, steeds harder op aandringen om de eerbiediging van de mensenrechten te bevorderen. Ik zal deze houding blijven uitdragen, ook in de Begrotingscommissie, waar ik lid van ben, en zal alle maatregelen steunen waarmee de financiële bijdrage aan projecten voor de bescherming van deze belangrijke rechten wordt verhoogd, zodat de Europese Unie de meest kwetsbaren zal blijven helpen en ondersteunen.</p>
    </intervention>
    <intervention id="2-275-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">De afgelopen tijd hebben we een dramatische toename van het aantal en de intensiteit van natuurrampen kunnen constateren, al of niet door mensen veroorzaakt, evenals een toename van de negatieve effecten van schendingen van het internationaal humanitair recht en van slecht bestuur. Zoals bekend is de Europese Unie de grootste donor van humanitaire hulp in de wereld, met een bijdrage van ongeveer 40 procent aan de officiële internationale humanitaire hulp. 115 miljoen ontvangers van hulp in ongeveer zeventig landen hebben van deze bijdrage ter waarde van in totaal bijna een miljard euro geprofiteerd. Ik heb voor deze consensus gestemd omdat ik van mening ben dat de EU met haar humanitair beleid actief laat zien dat zij zich inzet voor mensen die daadwerkelijk op hulp zijn aangewezen. Met het oog hierop hebben we voldoende menselijke en materiële hulpmiddelen nodig en moeten we voor een verbeterde coördinatie tussen de bij dit proces betrokken instellingen en organisaties zorgen.</p>
    </intervention>
    <intervention id="2-276-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik verwelkom dit verslag, waarin voorstellen worden gedaan voor de wijze waarop de consensus betreffende humanitaire hulp kan worden versterkt. Het verslag haalt een aantal gebieden naar voren die meer aandacht dienen te krijgen, zoals bevordering van humanitaire beginselen en het internationaal humanitair recht, kwesties in verband met de kwaliteit, coördinatie en samenhang in het kader van de verstrekking van humanitaire hulp door de EU, verduidelijking van het gebruik van de middelen en capaciteiten voor militair optreden en civiele bescherming in overeenstemming met de humanitaire consensus en de richtsnoeren van de Verenigde Naties, en het aanhalen van de band tussen noodhulp, rehabilitatie en ontwikkeling.</p>
    </intervention>
    <intervention id="2-277-000" speaker_id="23704" name="Jiří MAŠTÁLKA" is_mep="True" mode="written" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">Voorliggend verslag is een uiterst actuele reactie op de talloze natuurrampen van de afgelopen jaren. Op basis van de ervaringen met de hulpverlening in Australië, op Haïti en in Rusland weten we nu dat de Europese Gemeenschap, om doeltreffend hulp te kunnen verlenen, duidelijke procedures nodig heeft, evenals de voor de verlening van doeltreffende humanitaire hulp benodigde middelen. Gelukkig hebben catastrofes van deze omvang het Europees continent tot nog toe gespaard. Dat betekent echter nog niet dat we geen doeltreffende structuur moeten opzetten en geen middelen opzij hoeven te zetten. Uit de ervaringen van de afgelopen jaren blijkt dat transport naar de getroffen gebieden onmogelijk is zonder technische en organisatorische ondersteuning door militaire eenheden. Niet-gouvernementele humanitaire organisaties beschikken eenvoudigweg niet over dergelijke middelen.</p>
      <p sl="cs">Bewoners van getroffen gebieden kunnen dus vaak lange tijd niet over land reizen en de capaciteit van de burgerluchtvaart is beperkt. Dus als de inzet van militaire troepen ergens gerechtvaardigd en aanvaardbaar is, dan is dat wel bij humanitaire rampen en natuurrampen.</p>
    </intervention>
    <intervention id="2-278-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Er bestaat geen enkele twijfel over dat de intensiteit van natuurrampen de afgelopen tijd steeds groter is geworden. Het is eveneens een feit dat de EU een van de belangrijkste mondiale actoren op het gebied van humanitaire hulp is. Hoewel we op dit moment een crisis doormaken, is het belangrijk die rol te handhaven. De minst bedeelden en allen die getroffen worden door rampen moeten natuurlijk worden geholpen. Het is echter nog harder nodig om de armste landen, die het meest kwetsbaar zijn, voor te bereiden op dergelijke rampen door ze toe te rusten met menselijke en financiële middelen, zodat hulp van buiten minder urgent wordt. Dat kan alleen bereikt worden met een beleid van ontwikkelingssamenwerking en ontwikkelingshulp dat op de middellange en de lange termijn is gericht.</p>
    </intervention>
    <intervention id="2-279-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">Humanitaire hulpverlening wordt steeds moeilijker en ingewikkelder: het humanitair recht wordt vaak met voeten getreden, verwarring over rollen zorgt ervoor dat humanitaire hulpverleners steeds vaker het doelwit worden, en natuurrampen worden steeds groter in omvang en intensiteit. In 2010 zijn we getuige geweest van de drie grootste humanitaire rampen van de afgelopen jaren: de aardbeving in Haïti, de droogte in de Sahel en de overstromingen in Pakistan. Toch is, zoals commissaris Georgieva zei: “de kwaliteit van onze humanitaire hulpverlening van het grootste belang.” Die “redt jaarlijks rond de 140 miljoen mensen”.</p>
      <p sl="fr">Met dat in het achterhoofd sluit ik me aan bij de rapporteur als zij pleit voor een aanzienlijke toename van de financiering voor humanitaire hulp en als zij constateert dat de consensus over humanitaire hulpverlening te onbekend is. We moeten blijven werken aan bewustmaking en we moeten de humanitaire beginselen en de beginselen van het internationaal recht bevorderen. We moeten, en daarvoor heb ik de gelegenheid al gehad, pleiten voor de instelling van een Europese snelle interventiemacht. Bovendien moeten we meer de aandacht vestigen op rampenpreventie.</p>
    </intervention>
    <intervention id="2-280-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Het verslag over de tenuitvoerlegging van de Europese consensus betreffende humanitaire hulp bevat een aantal belangrijke voorstellen die in de toekomst opgepakt moeten worden. Een voorbeeld daarvan is de uitbreiding van de capaciteit en hulpmiddelen voor civiele bescherming, waarbij de centrale gedachte de oprichting van een Europese interventiemacht voor civiele bescherming is. Ook een verbetering van de coördinatie is belangrijk, niet alleen tussen de lidstaten, maar ook op internationaal niveau met de Verenigde Naties. Het voorstel om bij rampen levensmiddelen en dergelijke lokaal aan te kopen en zodoende de plaatselijke economie te steunen is eveneens een verstandig idee. Helaas is het verslag op een aantal punten echter niet gedetailleerd en ambitieus genoeg en om die reden heb ik mij van stemming onthouden.</p>
    </intervention>
    <intervention id="2-282-000" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ik heb voor dit verslag gestemd omdat de Europese Unie als de grootste donor van humanitaire hulp in de wereld meer aandacht moet besteden aan humanitaire hulp op gebieden waar deze hulp dringend nodig is, gezien het feit dat er sprake is van een dramatische toename van het aantal natuurrampen en interne conflicten. De lidstaten moeten een effectievere bijdrage leveren tot de tenuitvoerlegging van de Europese consensus, door deze te integreren in hun nationale humanitaire strategieën. Gezien de behoeften op het gebied van humanitaire hulp moeten hiervoor meer middelen worden uitgetrokken, opdat een snelle en doeltreffende financiering van hulpacties mogelijk wordt.</p>
      <p sl="lt">Ik ben het eens met het in het voorstel ingenomen standpunt dat een zeer duidelijke afbakening nodig is tussen de taakstellingen van militaire en humanitaire actoren, zodat militaire middelen en capaciteiten slechts in een zeer beperkt aantal gevallen als laatste redmiddel worden ingezet, met name in gebieden die door gewapende conflicten zijn getroffen. Om voor een passende en doeltreffende coördinatie van humanitaire hulp te zorgen, moeten bovendien een Europese interventiemacht voor civiele bescherming en een Europese snellereactiecapaciteit worden opgezet.</p>
    </intervention>
    <intervention id="2-283-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">De Europese Unie is de grootste donor van humanitaire hulp in de wereld. Haar bijdrage maakt meer dan 40 procent uit van de officiële humanitaire hulp in de wereld. Door middel van haar humanitaire beleid toont de Europese Unie haar medeleven met bevolkingsgroepen van landen die hulp nodig hebben. Na de ondertekening van de consensus betreffende humanitaire hulp is veel ondernomen om de samenwerking op dit gebied te versterken, met als doel om efficiënter te opereren en de humanitaire grondbeginselen van menselijkheid, neutraliteit, onpartijdigheid en onafhankelijkheid voor de meest kwetsbaren te bevorderen. Toch lijkt de humanitaire consensus nog weinig bekend te zijn, behalve bij de humanitaire actoren zelf, waardoor er dus nog veel gedaan moet worden om de zichtbaarheid van de consensus te vergroten. Ik denk dat het belangrijk is om in een kwetsbare sector als die van de humanitaire hulp rekening te houden met de in de loop der jaren veranderde omstandigheden, waarbij gewezen moet worden op de aanzienlijke toename van het aantal en de intensiteit van de natuurrampen. Er moet daarom in mijn ogen meer worden gedaan aan verdere beperking van de risico’s op rampen, en de eigen vermogens van de Gemeenschappen moeten worden gesteund. Om ervoor te zorgen dat de humanitaire hulp steeds meer ten volle kan worden benut, moet constant worden gepleit voor de bescherming van de humanitaire ruimte. Ik hoop dat we met onze stem voor het verslag-Striffler de weg vrijmaken voor de aanneming van een concreet actieplan.</p>
    </intervention>
    <intervention id="2-284-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De Europese Unie, dat wil zeggen de Europese Commissie en de lidstaten samen, is de grootste donor van humanitaire hulp in de wereld. Haar bijdrage maakt meer dan 40 procent uit van de officiële humanitaire hulp in de wereld. Een strenge tussentijdse balans van de Europese consensus betreffende humanitaire hulp kan alleen maar tot de conclusie leiden dat er meer bekendheid moet worden gegeven aan de consensus en dat alle betrokken instanties meer en efficiënter moeten worden gecoördineerd. Als er alleen maar geld wordt gegeven, zonder intensieve en efficiënte coördinatie in alle fasen en bij alle vormen van communautaire hulpverlening, levert dat mogelijk geen resultaten op. We leven in een cruciale tijd waarin de laatste jaren de humanitaire context diepgaand is veranderd, wat een strikte en versterkte toepassing van de humanitaire consensus des te noodzakelijker maakt. Ik heb voor dit verslag gestemd en ik roep op tot een systematische dialoog, meer samenwerking in het veld en een beter beheer van en grotere gecommitteerdheid aan crisispreventie. Ik bepleit de oprichting van een Europese interventiemacht voor civiele bescherming op basis van het verslag-Barnier van mei 2006.</p>
    </intervention>
    <intervention id="2-285-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">De Europese Unie is de grootste donor van humanitaire hulp in de wereld. Haar bijdrage maakt meer dan 40 procent uit van de humanitaire hulp in de wereld.</p>
      <p sl="it">De consensus betreffende humanitaire hulp, die op 18 december 2007 is ondertekend door de Raad, het Europees Parlement en de Commissie en die geresulteerd heeft in een actieplan met een duur van vijf jaar, verplicht de EU en de lidstaten om op dit gebied nauw samen te werken. Actie 33 van het actieplan voorziet in het opmaken van een tussentijdse balans ervan, om het hoofd te kunnen bieden aan het gebrek aan erkenning voor de humanitaire hulpverlening, de sterke klimaatverandering, het toenemende aantal complexe crises en het toenemende geweld.</p>
      <p sl="it">In het verslag wordt dan ook gepleit voor de vorming van een Europese snellereactiecapaciteit (Europese interventiemacht voor civiele bescherming), een idee van Michel Barnier, om de beschikbare instrumenten te verbeteren met als doel om de onmiddellijke mobilisatie van alle noodzakelijke middelen mogelijk te maken door middel van een betere coördinatie.</p>
      <p sl="it">Gelet op de cijfers en op het feit dat er met het Verdrag van Lissabon een volwaardig EU-beleid voor humanitaire hulp is ingesteld, ben ik het volledig eens met de noodzaak van een tussentijdse balans om krachtiger op te kunnen treden op de volgende gebieden: de bevordering van humanitaire beginselen, de verstrekking van humanitaire hulp, de verduidelijking van het gebruik van militaire en civiele middelen, de beperking van de risico’s van rampen en het aanhalen van de band tussen noodhulp en ontwikkeling.</p>
    </intervention>
    <intervention id="2-286-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ik heb gestemd voor dit verslag, waarin de balans wordt opgemaakt van de toepassing van de Europese consensus betreffende humanitaire hulp. In het verslag staan belangrijke voorstellen die tot doel hebben om de zichtbaarheid van de consensus en de verwezenlijking van de doelstellingen te verbeteren. In de huidige humanitaire context, die wordt gekenmerkt door een aanzienlijke toename van het aantal en de intensiteit van natuurrampen, is dit instrument zeer belangrijk. Het is namelijk van essentieel belang om inspanningen te leveren teneinde de toezeggingen die met de consensus zijn gedaan volledig te realiseren en de lidstaten meer te betrekken bij de tenuitvoerlegging ervan.</p>
    </intervention>
    <intervention id="2-287-000" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Tijdens de plenaire vergadering van vandaag hebben we gestemd over het verslag over de Europese consensus betreffende humanitaire hulp.</p>
      <p sl="it">De Europese Unie, dat wil zeggen de Europese Commissie en de lidstaten tezamen, is de grootste donor van humanitaire hulp in de wereld. Haar bijdrage maakt meer dan 40 procent uit van de officiële humanitaire hulp in de wereld. Door middel van haar humanitaire beleid toont de Europese Unie concreet haar medeleven met bevolkingsgroepen van derde landen die hulp nodig hebben in situaties waarin zij extreem kwetsbaar zijn.</p>
      <p sl="it">Het is van belang om te benadrukken dat de hulpverlening uitsluitend op vastgestelde behoeften en de mate van kwetsbaarheid moet berusten en dat de kwaliteit en de kwantiteit van de hulp vooral wordt bepaald door de oorspronkelijke evaluatie, die nog verbeterd moet worden, vooral ten aanzien van de toepassing van kwetsbaarheidscriteria, en met name ten aanzien van vrouwen, kinderen en mensen met een handicap.</p>
      <p sl="it">Werkelijke en continue betrokkenheid – en zo mogelijk deelname – van de begunstigden bij het beheer van de hulp is een van de essentiële voorwaarden voor de kwaliteit van humanitaire interventies, met name ingeval van langdurige crises.</p>
    </intervention>
    <intervention id="2-288-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Sinds de inwerkingtreding van het Verdrag van Lissabon op 1 december 2009 wordt de humanitaire hulp van de Unie geregeld door artikel 214 van het Verdrag betreffende de werking van de Europese Unie, dat een volwaardig beleid voor humanitaire hulp van de EU instelt. Dit is een gedeelde bevoegdheid van de lidstaten en de Europese Unie. Wanneer Verordening (EG) nr. 1257/96 van de Raad betreffende humanitaire hulp, die in 1996 van kracht is geworden, volgens de medebeslissingsprocedure wordt herzien, krijgt deze dus haar eigen rechtsgrondslag. Het Verdrag van Lissabon voorziet ook in de instelling van de Europese Dienst voor extern optreden (EDEO). De Commissie ontwikkelingssamenwerking heeft aangegeven dat er geen instrumentalisering van de humanitaire hulp door de EDEO mag plaatsvinden en heeft zich hard gemaakt voor het behoud van de onafhankelijkheid van het directoraat-generaal Humanitaire hulp. De commissie heeft ook gevraagd om duidelijkheid over de taakverdeling tussen commissaris Ashton en commissaris Georgieva.</p>
      <p sl="en">Aangezien de tussentijdse balans een gelegenheid is voor de EU om op een aantal gebieden krachtiger op te treden, vestigt het verslag de aandacht onder andere op de volgende gebieden: de bevordering van humanitaire beginselen en het internationaal humanitair recht, kwesties in verband met de kwaliteit, coördinatie en samenhang in het kader van de verstrekking van humanitaire hulp door de EU, verduidelijking van het gebruik van de middelen en capaciteiten voor militair optreden en civiele bescherming in overeenstemming met de humanitaire consensus en de richtsnoeren van de Verenigde Naties, beperking van de risico’s van rampen en het aanhalen van de band tussen noodhulp, rehabilitatie en ontwikkeling.</p>
    </intervention>
    <intervention id="2-289-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">De Europese Unie, dat wil zeggen de Europese Commissie en de lidstaten tezamen, is de grootste donor van humanitaire hulp in de wereld. Haar bijdrage maakt meer dan 40 procent uit van de officiële humanitaire hulp in de wereld.</p>
      <p sl="it">In 2009 heeft de Commissie humanitaire hulp verstrekt aan ongeveer 115 miljoen mensen in meer dan zeventig landen voor een totaalbedrag van 950 miljoen euro. Door middel van haar humanitaire beleid toont de Europese Unie concreet haar medeleven met bevolkingsgroepen van derde landen die hulp nodig hebben in situaties waarin zij extreem kwetsbaar zijn. Ons doel is om tot sterkere civiele en militaire samenwerking te komen, zodat we steeds effectiever kunnen optreden bij natuurrampen, die steeds vaker voorkomen en de laatste jaren wereldwijd honderdduizenden doden hebben veroorzaakt.</p>
      <p sl="it">Er moet meer aandacht komen voor met name gevluchte en ontheemde vrouwen en kinderen, omdat zij steeds vaker het slachtoffer worden van schendingen van het internationale humanitaire recht. Er moet effectiever worden opgetreden en daarnaast moet veel worden gedaan aan actieve en passieve preventie. De gebieden die het meeste risico lopen, moeten beter worden voorbereid op natuurrampen; hiertoe moeten alle duurzame ontwikkelingsstrategieën die gericht zijn op schadebeperking, worden bevorderd.</p>
    </intervention>
    <intervention id="2-291-000" speaker_id="photo_generic" name="John Stuart Agnew en David Campbell Bannerman" is_mep="True" mode="written">
      <p sl="en">14/1: Ik heb vóór dit deel van het amendement gestemd omdat ik het als een verzwakking van de EU-wetgeving beschouw en dit ertoe zal leiden dat het gemakkelijker wordt om niet-genetisch gemodificeerde sojabonen in het Verenigd Koninkrijk in te voeren. Dit is voor onze pluimveesector een kritiek punt.</p>
      <p sl="en">14/2: Ik heb vóór dit deel van het amendement gestemd omdat het de negatieve gevolgen van EU-wetgeving voor ladingen niet-genetisch gemodificeerde sojabonen die bestemd zijn voor het Verenigd Koninkrijk zal beperken.</p>
      <p sl="en">14/3: Ik heb me van stemming over dit deel van het amendement onthouden, omdat het wel een wenselijke ambitie kan zijn (voor een Britse regering zonder EU-controle), maar het naar mijn mening nog geen kritiek punt is en ik de macht van de EU niet wil vergroten.</p>
    </intervention>
    <intervention id="2-292-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">De EU dient innoverende initiatieven te nemen die aan de ene kant het gebruik van voedseloverschotten mogelijk maken en aan de andere kant het voeden van behoeftige mensen gemakkelijker maken. Dat dient aan de orde te komen bij de hervorming van het gemeenschappelijk landbouwbeleid. Speculatie is verantwoordelijk voor ongeveer 50 procent van de recente prijsstijgingen. Daarom dient de totstandkoming van instrumenten voor prijsstabiliteit bevorderd te worden in internationale fora via een gecoördineerde strategie in de G20. De EU moet leiding geven aan een internationale beweging met het oog op het bereiken van een akkoord in de Verenigde Naties teneinde landen met dergelijke tekorten op een permanente en efficiënte basis van voedsel te voorzien.</p>
      <p sl="pt">Ik wil er ook op wijzen dat het belangrijk is om te werken aan de geloofwaardigheid van de landbouwsector. Deze sector moet aan de man worden gebracht bij geschoolde en ondernemende jongeren als een activiteit die samen kan gaan met innovatie en onderzoek.</p>
    </intervention>
    <intervention id="2-293-000" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ik heb voor deze resolutie gestemd, waarin wordt erkend dat voedselzekerheid een mensenrecht is. Er is sprake van voedselzekerheid wanneer alle mensen op elk moment fysiek, sociaal en economisch toegang hebben tot voldoende, veilig en voedzaam voedsel om te voorzien in hun voedselbehoeften voor een actief en gezond leven. Bovendien is het belangrijk om aandacht te besteden aan het feit dat de mondiale voorraden van basisvoedingsmiddelen veel beperkter zijn dan in het verleden, met een laagterecord tijdens de voedselcrisis van 2007, toen de mondiale voedselvoorraden maar volstonden voor twaalf weken. Tegelijk is de mondiale voedselproductie steeds kwetsbaarder voor extreme meteorologische gebeurtenissen die verband houden met de klimaatverandering, waardoor plotse en onvoorzienbare voedseltekorten kunnen ontstaan. Daarom moet de EU haar bijdrage leveren aan dit mondiale systeem van voedselvoorraden.</p>
      <p sl="lt">Ik acht het van groot belang om niet alleen het concurrentievermogen in de landbouwsector te bevorderen, maar ook de traditionele landbouw, de kleinschalige landbouw, de organische landbouw en de lokale distributie. Voorts acht ik het, gelet op de vergrijzende plattelandsbevolking, erg belangrijk om te garanderen dat jonge boeren grond en krediet kunnen krijgen.</p>
    </intervention>
    <intervention id="2-294-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Door de recente volatiliteit van de voedsel- en basisvoedingsmiddelenprijzen is ernstige bezorgdheid over de werking van de Europese en mondiale voedselvoorzieningsketen gerezen. De stijging van de voedselprijzen heeft de meest kwetsbare bevolkingsgroepen het zwaarst getroffen. Dit verslag bevordert de verwezenlijking van twee hoofddoelstellingen van de Europese Unie: de voorziening van de consumenten met gezond en hoogwaardig voedsel tegen redelijke prijzen en het veiligstellen van de inkomens van de boeren. Ik heb voor dit verslag gestemd. Europa kan een bijdrage leveren aan de mondiale voedselzekerheid door concurrerender te worden.</p>
    </intervention>
    <intervention id="2-295-000" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Als eerste beleid dat ten uitvoer is gelegd en tot kort geleden de belangrijkste uitgavenpost was, neemt landbouw een centrale plaats in het Europese project in. De afgelopen decennia is er zeker een zekere teruggang op dit gebied te zien geweest, ten gunste van andere belangrijke onderwerpen, maar we moeten niet vergeten dat de agrarische onafhankelijkheid van Europa een enorme strategische uitdaging inhoudt. Zoals de voorzitter van de Fractie van de Europese Volkspartij (Christendemocraten), de heer Daul, aan het begin van dit jaar bovendien heeft benadrukt, wordt voedselzekerheid de belangrijkste kwestie in 2011. De voedseltekorten in de wereld en de daaruit voortvloeiende crises moeten ons wijzen op de ernst van de situatie: enorme prijsstijgingen en een groot tekort aan belangrijke hulpbronnen. Europa moet deze nieuwe uitdaging aangaan. Milieuvraagstukken dragen bij aan de complexiteit en de omvang van het probleem. Daarom heb ik gestemd voor deze resolutie, die moet garanderen dat het strategische karakter van voedselzekerheid wordt erkend. Er wordt gewezen op de rol die de Unie kan spelen in het beheer van mondiale voedselvoorraden en de geschiktheid van het gemeenschappelijk landbouwbeleid met betrekking tot die uitdagingen, en de aandacht wordt gevestigd op de schadelijke gevolgen van speculatie op de grondstoffenprijzen.</p>
    </intervention>
    <intervention id="2-296-000" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">Op dit moment lijden negenhonderd miljoen mensen ter wereld honger door extreme armoede, terwijl bijna twee miljard mensen door dreigende armoede geen echte voedselzekerheid hebben.</p>
      <p sl="ga">Aangezien de voedselproductie met ten minste 70 procent moet toenemen om te voldoen aan de vraag van de groeiende wereldbevolking, zal de landbouwsector moeten worden versterkt. Daarom steun ik dit belangrijke verslag over de landbouw en de voedselvoorziening. We hebben een sterk gemeenschappelijk landbouwbeleid nodig waarmee wordt voorzien in hoogwaardig voedsel tegen redelijke prijzen om te voldoen aan de voedselvraag in Europa en wereldwijd.</p>
      <p sl="ga">Het schoolfruit- en het melkprogramma, evenals het programma voor de meest behoeftigen, moet worden versterkt. De Europese bevolking moet toegang hebben tot voldoende en gezond voedsel, ongeacht de economische problemen.</p>
      <p sl="ga">Het is zorgwekkend dat de mondiale voedselvoorraden beperkter zijn dan voorheen, en gezien de bedreiging van de klimaatverandering en natuurrampen steun ik het in het verslag vermelde mondiale systeem van voedselvoorraden.</p>
    </intervention>
    <intervention id="2-297-000" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit document gestemd. Als gevolg van de snelle groei van de wereldbevolking moet de landbouwsector voorzien in een groeiende behoefte aan veilig en voldoende voedsel, ondanks de belemmeringen van beperkte natuurlijke hulpbronnen, hoge energieprijzen en de klimaatverandering. Volgens de Voedsel- en Landbouworganisatie van de Verenigde Naties (FAO) moet de voedselproductie met minimaal 70 procent toenemen om te voldoen aan de stijgende vraag van de wereldbevolking die tegen 2050 naar verwachting meer dan negen miljard zal bedragen. Voorts lijden ongeveer negenhonderd miljoen mensen ter wereld door extreme armoede chronisch honger, terwijl bijna twee miljard mensen door verschillende graden van armoede geen echte voedselzekerheid hebben op lange termijn. De verkrijgbaarheid van voedsel blijft derhalve een centrale kwestie die moet worden aangepakt. Het nieuwe gemeenschappelijk landbouwbeleid dat er na 2013 moet komen, moet niet alleen het concurrentievermogen, maar ook de traditionele landbouw, de kleinschalige landbouw, de organische landbouw en de lokale distributie bevorderen teneinde een bijdrage te leveren tot de voedselzekerheid. Voorts acht ik het, gelet op de vergrijzende plattelandsbevolking, erg belangrijk om te garanderen dat jonge boeren grond en krediet kunnen krijgen en dat de voedselprijzen en het inkomen van de boeren op een redelijk niveau worden gehandhaafd.</p>
    </intervention>
    <intervention id="2-298-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ik heb voor dit verslag gestemd omdat er in de Europese Unie nog steeds armoede en honger bestaat. In de EU leven 79 miljoen mensen nog steeds onder de armoedegrens. Mijn amendementen wijzen erop dat het recht op voedsel een fundamenteel mensenrecht is en dat dit recht gewaarborgd is wanneer alle mensen op elk moment fysiek, sociaal en economisch toegang hebben tot voldoende, veilige en voedzame levensmiddelen om te kunnen voorzien in hun behoefte aan voedsel, zodat ze een actief en gezond leven kunnen leiden. Ik zou met name het belang van diversificatie in de Europese landbouw en van het veiligstellen van de co-existentie van verschillende landbouwmodellen willen benadrukken, evenals het belang van de diversiteit en de kwaliteit van voedsel en levensmiddelen in heel Europa.</p>
    </intervention>
    <intervention id="2-299-000" speaker_id="4507" name="Bas BELDER" is_mep="True" mode="written" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Ik heb vóór de resolutie gestemd; in haar programma legt mijn partij (de SGP) ook duidelijk de vinger op het strategisch belang van de sector en wordt landbouw zelfs de basis voor voedselzekerheid genoemd. Enkele kanttekeningen moet ik toch plaatsen, hoe nobel de ideeën op zichzelf ook kunnen zijn. Met programma’s voor schoolmelk en schoolfruit moet de EU zich niet bezighouden. Laat dat desgewenst aan de lidstaten over. Ik heb daarnaast ook tegen de paragraaf over versoepeling en stimulering van de invoer van genetisch gemodificeerde organismen (GGO’s) gestemd. Mijn partij is van mening dat GGO’s niet de oplossing zijn voor het wereldvoedselvraagstuk. Een verband tussen hogere opbrengsten en genetische modificatie is nog steeds niet aangetoond. Bovendien zijn er naar onze mening in ethisch opzicht principiële vragen te stellen bij genetische modificatie.</p>
      <p sl="nl">In de algehele toonzetting van de resolutie kan ik mij echter goed vinden. De resolutie laat nog weer eens zien hoe belangrijk een krachtig en goed gefinancierd gemeenschappelijk landbouwbeleid na 2013 is. Daarnaast vind ik de oproep om ontwikkelingslanden hun landbouwgrond te laten gebruiken voor het veiligstellen van de voedselvoorziening, in de eerste plaats voor hun eigen bevolking, van groot belang en van hoge urgentie.</p>
    </intervention>
    <intervention id="2-300-000" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Iedereen toegang tot voedsel verschaffen, tegen een achtergrond van een stijgende wereldwijde vraag en voedseltekorten voor miljarden mensen over de hele wereld, is een enorme en essentiële uitdaging. In de Europese Unie alleen al leeft 16 procent van de burgers onder de armoedegrens. Deze groep heeft moeite om basisbehoeften als huisvesting, gezondheid en – uiteraard – voedsel te vervullen.</p>
      <p sl="fr">Dit indachtig stemmen wij, om het debat te voeden, vóór een resolutie over de erkenning van landbouw als sector die van strategisch belang is voor de voedselzekerheid. Op het moment dat we ons buigen over de toekomst van het gemeenschappelijk landbouwbeleid (GLB), lijkt het noodzakelijk dat deze behoefte aan en dit universele recht op voedsel voor allen niet over het hoofd worden gezien.</p>
      <p sl="fr">Een van onze doelstellingen is een eind te maken aan speculatie in de landbouwsector: wij roepen op tot een herziening van de wetgeving inzake financiële instrumenten. Minder prijsvolatiliteit en meer transparantie is het devies. Hiernaast stellen wij een “gericht mondiaal systeem van voedselvoorraden” voor met het oog op een effectiever crisismanagement en dringen we er bij de Commissie op aan na te denken over dit type maatregel.</p>
    </intervention>
    <intervention id="2-301-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">De Europese Unie heeft de plicht om het hoofd te bieden aan de uitdagingen op het gebied van voedselveiligheid, de voorziening met hoogwaardige voedingsmiddelen, milieubescherming, de diversiteit van de plattelandsgebieden en het behoud van het territoriaal evenwicht door verbetering van de levensomstandigheden in plattelandsgebieden. Het gemeenschappelijk landbouwbeleid (GLB) heeft antwoorden op en oplossingen voor deze toekomstige uitdagingen. Het is belangrijk dat de in dit beleid vastgelegde doelstellingen en instrumenten zo veel mogelijk voldoen aan de behoefte om een specifieke nationale dimensie in de structuur van het gemeenschappelijk landbouwbeleid te integreren. De boerenstand heeft omvangrijke rechtstreekse steun nodig, ook in de toekomst. De huidige ongelijkheden tussen de lidstaten op het gebied van de rechtstreekse betalingen mogen niet langer worden gehandhaafd, omdat deze een direct effect hebben op het concurrentievermogen van landbouwproducten op de interne markt.</p>
      <p sl="ro">In het kader van het GLB moet verantwoordelijkheid worden genomen voor de manier waarop EU-middelen worden besteed, waarbij de betalingen moeten worden gefocust op bebouwd areaal en in de veeteelt slechts op de dieren die in het subsidiejaar op de boerderij aanwezig zijn. Pijler I van het GLB dient subsidies ter compensatie voor minder begunstigde landbouwgebieden en milieusubsidies voor de landbouw te omvatten, om zodoende een bijdrage te leveren om de ontvolking van het platteland tegen te gaan en de milieuvoordelen van extensieve landbouwpraktijken te belonen.</p>
    </intervention>
    <intervention id="2-302-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik heb voor dit verslag gestemd omdat voedselzekerheid een mensenrecht is. Dat recht wordt gerespecteerd wanneer alle mensen toegang hebben tot voldoende, veilig en voedzaam voedsel om te voorzien in hun behoeften voor een actief en gezond leven. In Europa leeft 16 procent van de burgers nog steeds onder de armoedegrens, en de verkrijgbaarheid van voedsel blijft een centrale kwestie die moet worden aangepakt. Ter wille van de voedselzekerheid blijft een sterk gemeenschappelijk landbouwbeleid (GLB) dus nodig. Met het nieuwe GLB, dat na 2013 van kracht moet worden, moeten uitdagingen worden aangegaan in verband met voedselzekerheid, naast andere uitdagingen als de klimaatverandering, de economische crisis en de handhaving van het territoriale evenwicht in de EU. Aan de andere kant hebben de ambitieuze energiedoelstellingen van de EU de grootschalige teelt van biobrandstoffen aangemoedigd. Die productie concurreert echter om grond met de voedselproductie, met mogelijk negatieve effecten voor de voedselzekerheid.</p>
    </intervention>
    <intervention id="2-303-000" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Ik heb tegen het verslag gestemd, hoewel het enkele serieuze positieve punten bevat en het de rol van de landbouw bij het zeker stellen van een toereikende voedselvoorziening erkent. Er kleeft echter een ernstig bezwaar aan dit verslag, dat niet over het hoofd mag worden gezien. Er is een bepaalde paragraaf aangenomen waarin wordt gesteld dat het Europees Parlement “de Commissie verzoekt een sneller goedkeuringsproces binnen de EU voor te stellen voor de invoer van een nieuwe genetisch gemodificeerde voedselvariant, zodra deze veilig is bevonden”. Wij houden vast aan ons standpunt over de invoer en het gebruik van alle gemodificeerde materialen, levensmiddelen en diervoeders, en ik zou nooit voor een verslag kunnen stemmen dat, voor het eerst, uitdrukking geeft aan de positieve houding van het Europees Parlement tegenover genetisch gemodificeerde producten, die de heer Barroso met zoveel ijver in Europa tracht te introduceren.</p>
    </intervention>
    <intervention id="2-304-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Voedselzekerheid is een fundamenteel mensenrecht! Naar schatting lijden op dit moment ongeveer negenhonderd miljoen personen chronisch honger, terwijl vele anderen door verschillende graden van armoede over onvoldoende gezonde voeding kunnen beschikken. Er is sprake van voedselzekerheid wanneer alle mensen op elk moment fysieke en economische toegang hebben tot voldoende en veilig voedsel om te voorzien in hun behoeften. Ter wille van voedselzekerheid is er een sterk gemeenschappelijk landbouwbeleid (GLB) nodig dat coherent is en aandacht heeft voor sociale aspecten. Coherent betekent dat het GLB geen productieoverschotten meer toestaat die leiden tot marktverstoringen en milieuproblemen, en sociaal dat alle lagen van de bevolking toegang hebben tot voedsel van goede kwaliteit.</p>
      <p sl="pt">Anderzijds ben ik tevreden over de aanpak van de diversiteit van de Europese landbouw. Concurrentievermogen en innovatie kunnen en moeten inderdaad hand in hand gaan met de traditionele landbouw, de kleinschalige landbouw, de biologische landbouw en de lokale distributie. Financiële investeringen in deze sectoren zijn van fundamenteel belang voor een efficiënt grondgebruik in bepaalde regio’s, zoals investeringen op energiegebied belangrijk zijn voor het reduceren van de afhankelijkheidsrelatie tussen voedselzekerheid en energiezekerheid.</p>
    </intervention>
    <intervention id="2-305-000" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">De ontwerpresolutie over de erkenning van landbouw als een sector die van strategisch belang is voor de voedselzekerheid is een belangrijk document dat zeer gelegen komt, omdat we juist op dit moment kunnen constateren dat de prijzen van een groot aantal voedingsmiddelen steeds sneller stijgen. De in het verslag opgenomen overwegingen zijn realistisch en relevant en hebben betrekking op werkelijke vraagstukken op dit gebied. Ik wil er nog eens op wijzen dat de opleiding en de aanmoediging van nieuwe generaties boeren in de EU van groot belang is, en met het oog op een verouderende bevolking zelfs van essentieel belang. Ik wil ook vermelden dat de focus moet liggen op het behoud van de diversiteit van de landbouw in de Unie, zodat ook de traditionele landbouw toekomstkansen heeft.</p>
    </intervention>
    <intervention id="2-306-000" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Aangezien het recht op voedselzekerheid een fundamenteel mensenrecht is, ben ik van mening dat de EU betere voorwaarden moet scheppen voor de uitvoering van voedselprogramma’s in de lidstaten, eveneens voor de schoolmelk- en het schoolfruitprogramma’s.</p>
    </intervention>
    <intervention id="2-307-000" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Dit is een initiatiefverslag van de Commissie landbouw en plattelandsontwikkeling waarin ideeën en suggesties van alle fracties zijn opgenomen. Met het oog op het sluiten van compromissen met voldoende draagvlak is het verslag een vrij brede tekst geworden, die bij elkaar wordt gehouden door de kleinste gemeenschappelijke noemer. In het algemeen ben ik het met het verslag eens. Voedselzekerheid is volgens mij een fundamenteel mensenrecht, maar ik ben ook van mening dat de landbouw een strategische sector is die absoluut onmisbaar is voor de toekomst van ons continent. Met andere woorden: de landbouwsector is onlosmakelijk verbonden met onze soevereiniteit als Unie van volkeren en landen. Ik bedoel hiermee te zeggen dat het recht op voedsel een fundamenteel recht is dat door onze interne productie moet worden gegarandeerd. Om dat doel te realiseren is een gemeenschappelijk landbouwbeleid (GLB) essentieel. Ik herhaal evenwel dat het hoofddoel van het GLB de handhaving van het concurrentievermogen van de Europese landbouw dient te zijn, evenals het ondersteunen van de landbouwactiviteiten van de EU, zodat de voedselproductie, met name op lokaal niveau, en een evenwichtige territoriale ontwikkeling zijn gewaarborgd. Voorts ben ik van mening dat in de landbouwsector gezorgd moet worden voor rechtvaardige inkomens, daar duurzame en ethische productiemodellen alleen gesteund kunnen worden indien de boeren naar behoren worden gecompenseerd voor hun investeringen en de verplichtingen die ze aangaan.</p>
    </intervention>
    <intervention id="2-308-000" speaker_id="1746" name="Luigi Ciriaco DE MITA" is_mep="True" mode="written" nationality="Italy" birth_date="02-02-1928" birth_place="Nusco " p_group="Group of the European People's Party (Christian Democrats)" m_state="IT">
      <p sl="it">Landbouw heeft een sleutelrol in de ontwikkeling van gemeenschappen. Het betitelen van de landbouwproductie als een primaire sector in economische termen heeft niet alleen te maken met de historische ontwikkeling ervan, maar ook en vooral aan de rol ervan bij het stabiliseren van maatschappijen en hun economieën. Een evenwichtige landbouwproductie moet niet alleen aandacht hebben voor de geproduceerde hoeveelheden, maar ook en met name voor de kwaliteit van de productie, opdat die de gezonde ontwikkeling van de bevolking bevordert. Vanuit dit oogpunt heeft voedselzekerheid daarom een sleutelrol, en de bescherming ervan – vooral als het gaat om traditionele en lokale producten – vergroot de kansen voor ontwikkeling op het hele grondgebied. Een positieve correlatie tussen voedselzekerheid en de kwaliteit en gezondheid van landbouwproducten betekent ook dat hun milieuvriendelijkheid moet worden vergroot, terwijl er bijzondere aandacht moet worden besteed aan het domino-effect dat wordt veroorzaakt door de ongecontroleerde invoering van genetisch gemanipuleerd materiaal, zodat er in eerste instantie de nodige zekerheid kan worden gegeven over de effecten die deze producten op middellange en lange termijn op gezondheid en lokale economieën kunnen hebben.</p>
    </intervention>
    <intervention id="2-309-000" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Bij het vaststellen van de toekomstige hervorming van het gemeenschappelijk landbouwbeleid staan we op een kruispunt. Dit vraagstuk raakt natuurlijk de Europeanen, maar ook de burgers wereldwijd. Dit nieuwe beleid moet derhalve onderdeel zijn van een globale visie. Met één grote uitdaging: kunnen voldoen aan de vraag naar voedselproductie en -voorziening, die tussen nu en 2050 zal verdubbelen in een context die zal worden gekenmerkt door waterschaarste, reductie van het landbouwareaal en een nieuwe, door de strijd tegen de klimaatverandering bepaalde situatie op energiegebied. De mondiale organisatie van de landbouwmarkten moet worden heroverwogen, waarbij rekening moet worden gehouden met de twee hoofddoelstellingen van het gemeenschappelijk landbouwbeleid: het garanderen van voedselzekerheid en het redden van de levensader van ʻkleineʼ landbouwers en hun gezinnen, zowel in de Europese Unie als in de armste landen ter wereld. Hiertoe moet ook een gericht mondiaal systeem van voedselvoorraden worden opgezet, bestaande uit noodvoorraden om de honger te verminderen en voorraden om de grondstoffenprijzen te reguleren. Dit systeem moet worden beheerd door de Voedsel- en Landbouworganisatie (FAO) van de Verenigde Naties.</p>
    </intervention>
    <intervention id="2-310-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Negenhonderd miljoen mensen ter wereld lijden door extreme armoede chronisch honger. Ondanks het feit dat de voorraden kennelijk toereikend zijn, kan een aanzienlijk deel van de wereldbevolking zich niet het basisvoedsel veroorloven dat het nodig heeft; de verkrijgbaarheid van voedsel blijft een centrale kwestie die moet worden aangepakt.</p>
      <p sl="fr">De doelstelling van voedselzekerheid kan niet worden verwezenlijkt zonder dat twee van de belangrijkste problemen van dit moment worden aangepakt: de markt- en prijsvolatiliteit en de slinkende voedselvoorraden. In samenhang hiermee zouden we een herziening van de bestaande wetgeving inzake financiële instrumenten moeten steunen, die moet zorgen voor transparantere transacties en moet voorzien in minimumdrempels voor de marktdeelnemers die op deze markten handel mogen drijven.</p>
      <p sl="fr">Voorts zij opgemerkt dat de mondiale voorraden van basisvoedingsmiddelen veel beperkter zijn dan in het verleden, met een laagterecord voor de mondiale voedselreserves. Tot slot moet met het gemeenschappelijk landbouwbeleid (GLB) duidelijk en ondubbelzinnig het hoofd worden geboden aan de uitdagingen op het gebied van voedselzekerheid en andere uitdagingen, met name de klimaatverandering en de economische crisis binnen de EU.</p>
    </intervention>
    <intervention id="2-311-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag over de landbouw als strategische sector voor de voedselzekerheid gestemd omdat er belangrijke voorstellen over het nieuwe gemeenschappelijk landbouwbeleid (GLB) in staan. Dat GLB moet na 2013 van kracht worden en onder meer het hoofd bieden aan uitdagingen in verband met voedselzekerheid, de klimaatverandering, de economische crisis en de handhaving van het territoriale evenwicht in de EU.</p>
    </intervention>
    <intervention id="2-312-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De Voedsel- en Landbouworganisatie van de Verenigde Naties (FAO) heeft onlangs gewaarschuwd voor een mogelijke stijging van de voedselprijzen in 2011. En dat terwijl die prijzen in 2010, na de voedselcrisis van juni 2008, nieuwe historische hoogten hadden bereikt. De index van de FAO, die is gebaseerd op de prijzen van 55 grondstoffen voor voedingsmiddelen, is voor de zesde achtereenvolgende maand gestegen, tot 214,7 punten. Dat is boven het vorige record van 213,5 punten, dat dateert van juni 2008.</p>
      <p sl="pt">De prijzen van suiker en vlees hebben nieuwe historische niveaus bereikt, en tenzij de graanproductie minstens met 2 procent toeneemt, zal de prijs van dit soort voedingsmiddelen blijven stijgen. Daarom juich ik dit initiatief toe. En omdat de prijsvolatiliteit alle marktdeelnemers treft, geloof ik dat er in het kader van het gemeenschappelijk landbouwbeleid concrete maatregelen genomen moeten worden om de productie te verhogen, de markten beter te bevoorraden en te zorgen voor prijsstabiliteit en een productie die beantwoordt aan de Europese consumptiebehoeften. Vorige week heb ik deze overtuiging al geformuleerd in een vraag aan de Commissie. Tevens bekrachtig ik mijn standpunt dat de landbouw als een strategische sector moet worden beschouwd, vooral in tijden van crisis.</p>
    </intervention>
    <intervention id="2-313-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Omdat voedselzekerheid een mensenrecht is, verdient deze materie zeer speciale aandacht van de Europese instellingen. De landbouwsector dient veilige levensmiddelen te produceren, maar het is ook van fundamenteel belang dat we voldoende voedsel produceren. Daarom mogen we de aanbevelingen van de Voedsel- en Landbouworganisatie van de Verenigde Naties (FAO) niet vergeten. Volgens de FAO moet de voedselproductie met ten minste 70 procent toenemen om de wereldbevolking, die tegen 2050 naar verwachting uit negen miljard mensen zal bestaan, te kunnen voeden. Ik ben verheugd over de goedkeuring van deze resolutie, waarin de rol van de Europese Autoriteit voor voedselveiligheid (EFSA) wordt erkend – als verantwoordelijk orgaan voor de begeleiding van en informatie over risico’s die de voedselketen bedreigen – en de lidstaten worden aangespoord om instanties op te richten die met EFSA samenwerken. Voorts wil ik nog wijzen op de erkenning van de rol van de traditionele landbouw, met name de biologische en de kleinschalige landbouw, in de benadeelde regio’s. Die bedrijven vormen een meerwaarde op economisch, maar vooral op milieuvlak, daar zij onmisbaar zijn voor de handhaving van de biodiversiteit. Ik hoop dat het nieuwe gemeenschappelijk landbouwbeleid een efficiënt antwoord geeft op de problemen in de landbouwsector: de klimaatverandering, de stabiliteit van de consumentenprijzen en het inkomen van de boeren.</p>
    </intervention>
    <intervention id="2-314-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">In het verslag wordt een brandende kwestie behandeld. Belangrijke problemen die een bedreiging vormen voor de voedselzekerheid passeren de revue, zoals de prijsvolatiliteit als gevolg van financiële speculatie, de illegale inbezitneming van grond in ontwikkelingslanden en onvoldoende strategische voorraden. De aanpak van deze problemen, en trouwens van de hele problematiek in verband met de voedselzekerheid, is verre van volledig, soms tegenstrijdig en in enkele gevallen onjuist. De gevolgen van het huidige landbouwbeleid (het gemeenschappelijk landbouwbeleid en de verschillende hervormingen) blijven namelijk buiten beschouwing, evenals de liberalisering van de markten en de ontmanteling van de regulerende instrumenten, wat geleid heeft tot de ondergang van duizenden kleine en middelgrote producenten, die geconfronteerd werden met productieprijzen die veelal de productiekosten niet dekken.</p>
      <p sl="pt">Daar komt nog bij dat de rapporteur de stelling verdedigt dat “een beroep op alle vormen van landbouw zal moeten worden gedaan om Europa en de andere landen te kunnen voeden”. Dat is een impliciete verdediging van niet-duurzame productiemodellen, intensieve op de export gerichte productie en genetische gemodificeerde organismen (GGO’s). Met betrekking tot GGO’s wordt in het verslag opgeroepen de goedkeuringsprocedure voor de invoer zo snel mogelijk te vergemakkelijken. Tot slot stelt de rapporteur dat ze “tevreden is met het Commissievoorstel voor een verordening betreffende otc-derivaten”. Dat voorstel zal geen rem zetten op de speculatie, zoals de speciaal rapporteur van de VN voor het recht op voedsel heeft geconcludeerd.</p>
    </intervention>
    <intervention id="2-315-000" speaker_id="96810" name="Carlo FIDANZA" is_mep="True" mode="written" nationality="Italy" birth_date="21-09-1976" birth_place="San Benedetto del Tronto" m_state="IT">
      <p sl="it">Ik heb voor het verslag van mevrouw Sârbu gestemd. Juist in deze periode, waarin we ons voorbereiden op de hervorming van het gemeenschappelijk landbouwbeleid na 2013, laat de stemming van vandaag zien welke kant het Parlement op wil: om zich te verzekeren van een zekere en betaalbare voedselvoorziening moet de EU een sterk gemeenschappelijk landbouwbeleid (GLB) hebben, dat speculatie met voedselgrondstoffen ontmoedigt en jongeren helpt te kiezen voor de landbouwsector. Ik denk dat het belangrijk is te onderstrepen dat het GLB van de toekomst burgers ook toegang tot een adequate voedselvoorziening moet geven, het verspreiden van informatie over voeding moet toelaten en de omstandigheden voor het verwezenlijken van het schoolmelk- en het schoolfruitprogramma moet verbeteren. Met de stemming van vandaag wordt de Commissie er bovendien op gewezen dat ze moet uitwerken hoe een gericht mondiaal systeem van voedselvoorraden kan worden verwezenlijkt, met noodvoorraden om de honger te verminderen en andere voorraden om grondstoffenprijzen mee te reguleren. Bijzondere aandacht moet bovendien worden besteed aan genetisch gemanipuleerd materiaal. Omdat dit zo’n gevoelige kwestie is, moeten we een zekere voorzichtigheid betrachten en een onbeperkte, ongecontroleerde invoering vermijden.</p>
    </intervention>
    <intervention id="2-316-000" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Het bereiken van voedselzekerheid en voedselonafhankelijkheid in Europa is essentieel, en dat is waarom ik vóór heb gestemd. Ik juich het feit toe dat er wordt gerefereerd aan een ambitieuze visie voor het gemeenschappelijk landbouwbeleid (GLB). We moeten er aan denken dat het GLB essentieel is voor de ondersteuning van boeren, die, naast het produceren van grondstoffen en gemeenschappelijke goederen, ook onze grond onderhouden en verzorgen. Om de nieuwe uitdagingen aan te gaan die we in de toekomst op het gebied van voeding verwachten, moeten we ervoor zorgen dat we zelfvoorzienende producenten worden en steeds minder landbouwproducten uit derde landen importeren, omdat die landen niet alleen de milieu- en gezondheidsregels overtreden, maar ook de rechten van werknemers niet respecteren.</p>
    </intervention>
    <intervention id="2-317-000" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Het verbeteren van de voedselzekerheid is een van de uitdagingen die de hervorming van het gemeenschappelijk landbouwbeleid (GLB) na 2013 het hoofd zal moeten bieden.</p>
      <p sl="it">Het vermogen om voldoende voedselvoorraden voor de EU-burgers te waarborgen moet de voor 2050 voorspelde scherpe stijging van de mondiale vraag naar voedsel weerspiegelen. In dat licht is het een prioriteit voor de Europese Unie om dit fundamentele mensenrecht binnen en buiten haar grenzen te blijven waarborgen, waarvoor ze moet proberen de landbouwproductiviteit te verhogen en tegelijkertijd een veilige en betaalbare voedselvoorziening te garanderen, naast de inmiddels essentiële noodzaak om het milieu van Europa’s platteland te beschermen.</p>
      <p sl="it">We kunnen niet toestaan dat financiële speculatie ongecontroleerde prijsstijgingen en volatiliteit van de mondiale voedselproductenmarkt blijft veroorzaken. Om de Europese productie veilig te stellen moeten we de balans in de contractuele relaties tussen producenten en het moderne distributiesysteem herstellen.</p>
      <p sl="it">We moeten niet onderschatten dat ongelijke onderhandelingsmacht, anticoncurrentiepraktijken en een gebrek aan transparantie vaak ten grondslag liggen aan marktvervormingen, met grote gevolgen voor het concurrentievermogen van de hele keten van de voedselvoorziening.</p>
    </intervention>
    <intervention id="2-318-000" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Ja, de landbouwsector is een strategische sector en voedselzekerheid is een vereiste. Europa heeft er tientallen jaren over gedaan om tot dit besef te komen. De titel van het verslag is echter misleidend. Nergens worden de desastreuze gevolgen van de mondiale vrijhandel en de marktlogica gehekeld.</p>
      <p sl="fr">We zullen in de winter aardbeien blijven eten, of ze nu afkomstig zijn uit het zuidelijk halfrond of uit energie- en waterverspillende broeikassen. We zullen de invoer van Afrikaanse bonen blijven promoten, ten koste van lokale teelten en in concurrentie met onze eigen producenten.</p>
      <p sl="fr">We zullen blijven oproepen tot regulering van de markten voor landbouwproducten en hun derivaten, hoewel het laatstgenoemde begrip absurd is, en we zouden moeten streven naar kwaliteitslandbouw en korte voedingsketens, waarbij misbruik door de tussenhandel en grote detailhandelaars genadeloos wordt aangepakt.</p>
      <p sl="fr">We zullen machteloos toekijken hoe andere landen die hun eigen potentieel hebben verspild controle krijgen over de landbouwgrond van de kwetsbaarste landen. Hoewel dit ons steeds meer zorgen baart, ondernemen we geen actie met betrekking tot deze mogelijkerwijs explosieve situatie.</p>
      <p sl="fr">U hebt weliswaar vooruitgang geboekt, maar u bent er nog niet. Omdat u weigert het systeem dat aan de basis van onze problemen ligt aan te pakken, is een mislukking onvermijdelijk.</p>
    </intervention>
    <intervention id="2-319-000" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Voedselzekerheid is een kernprobleem dat doeltreffend moet worden aangepakt door de Europese Unie. Daarom steun ik het verslag van mijn sociaaldemocratische collega, die voorstander is van een krachtig, verantwoordelijk en op jonge landbouwers gericht gemeenschappelijk landbouwbeleid (GLB), voorstelt om speculatie op de landbouwmarkten en de daaruit voortvloeiende prijsvolatiliteit te bestrijden en benadrukt dat van de bestrijding van armoede in de EU en wereldwijd een prioriteit moet worden gemaakt, waarbij voedselzekerheid en toegang tot voedsel een fundamenteel mensenrecht moeten worden. De EU moet de huidige uitdagingen inzake voedsel aangaan en anticiperen op toekomstige moeilijkheden op dit gebied. Het idee van een gericht mondiaal systeem van voedselvoorraden vind ik dan ook volkomen relevant, ook al zal het niet gemakkelijk zijn om dit op te zetten.</p>
    </intervention>
    <intervention id="2-320-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ik heb tegen het verslag Sârbu gestemd, ook al bevat het talrijke goede punten. De voedselvoorziening is een fundamenteel vraagstuk dat steeds belangrijker zal worden. Het is essentieel dat de EU gecoördineerd optreedt ten aanzien van haar landbouwsector als zij de uitdagingen die voor haar liggen het hoofd wil kunnen bieden. Ik geloof echter niet dat genetisch gemodificeerde organismen een legitieme rol te spelen hebben in het zekerstellen van de voedselvoorziening, en ik kon geen steun geven aan een verslag dat voorstelt om genetische modificatie groen licht te geven.</p>
    </intervention>
    <intervention id="2-321-000" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit verslag gestemd omdat voedselzekerheid een mensenrecht is dat een actief en gezond leven garandeert. Wereldwijd lijdt een groot aantal mensen chronisch honger, terwijl velen verstoken zijn van echte voedselzekerheid. Ondanks het feit dat de voorraden kennelijk toereikend zijn, kan een aanzienlijk deel van de wereldbevolking zich niet het basisvoedsel veroorloven dat het nodig heeft, zodat de verkrijgbaarheid van voedsel een centrale kwestie blijft die dringend moet worden aangepakt. Het is belangrijk te waarborgen dat alle sociale lagen van de bevolking toegang hebben tot voedsel. De doelstelling van voedselzekerheid kan niet worden gehaald zonder dat twee van de belangrijkste kwesties van het moment worden aangepakt: de markt- en prijsvolatiliteit (die in grote mate een gevolg is van de speculatie op de grondstoffenmarkten) en de slinkende voedselvoorraden. In geen geval mogen we speculatie met voedselprijzen toelaten. We moeten niet alleen het concurrentievermogen, maar ook de traditionele landbouw, de kleinschalige landbouw, de organische landbouw en de lokale distributie bevorderen en de diversiteit van de landbouw in Europa waarborgen. Voorts acht ik het, gelet op de vergrijzende plattelandsbevolking, erg belangrijk te garanderen dat jonge boeren grond en krediet kunnen krijgen. Het is onze doelstelling om redelijke voedselprijzen en een behoorlijk inkomen voor de boeren in stand te houden. Onder geen enkele omstandigheid zal ik het gebruik van genetisch gemodificeerd materiaal, de import ervan voor consumenten en andere daarmee verband houdende activiteiten goedkeuren, noch de desbetreffende, in derde landen toegepaste productiemethoden, aangezien er geen gegevens beschikbaar zijn waaruit redelijkerwijs kan worden geconcludeerd dat deze geen schade toebrengen aan de menselijke gezondheid of het milieu.</p>
    </intervention>
    <intervention id="2-322-000" speaker_id="97014" name="Karin KADENBACH" is_mep="True" mode="written" nationality="Austria" birth_date="19-04-1958" birth_place="Wien" p_group="Group of the Progressive Alliance of Socialists and Democrats in the European Parliament" m_state="AT">
      <p sl="de">Helaas is door de stemmen van de conservatieve leden een passage in deze tekst opgenomen waarin een voorstel wordt gedaan voor een sneller goedkeuringsproces binnen de EU voor de invoer van een nieuwe genetisch gemodificeerde voedselvariant zodra deze veilig is bevonden. De behoefte aan levensmiddelen mag echter in geen geval door middel van genetische modificatie worden vervuld. Ik blijf resoluut tegen genetisch gemodificeerde levensmiddelen en ik wil de Europese Commissie hierbij aan het voorzorgsbeginsel herinneren: er mogen dan wetenschappelijke onderzoeken zijn waarin genetisch gemodificeerde levensmiddelen niet als schadelijk voor de gezondheid worden beschouwd, maar mogelijk beschikken we nog niet over geschikte testmethoden om dit te kunnen bevestigen. We moeten tenslotte de wensen van de consumenten respecteren, die dit soort levensmiddelen afkeuren.</p>
    </intervention>
    <intervention id="2-323-000" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Landbouw is enorm belangrijk voor de wereldwijde voedselzekerheid, en daarom moeten we maatregelen nemen. Het waarborgen van de inkomens van boeren en een toereikend aanbod van kwaliteitsvolle levensmiddelen moet derhalve het belangrijkste doel van het gemeenschappelijk Europees landbouwbeleid zijn. Ook de schommelende marktprijzen in de agrarische sector vormen onzekere factoren en moeten worden tegengegaan. Ik steun het verslag, dat duidelijk laat zien dat voedselveiligheid ook in de Europese Unie een kernprobleem is en coördinatie tussen de diverse beleidssectoren vereist. Alleen als er op het gebied van het landbouwbeleid, het ontwikkelingsbeleid, het handelsbeleid, het financieel beleid, het energiebeleid en het onderzoeksbeleid samenwerking plaatsvindt, kunnen er verbeteringen worden gerealiseerd.</p>
    </intervention>
    <intervention id="2-324-000" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Ik heb voor het verslag-Sârbu gestemd omdat het veiligstellen van een continue, maar ook zekere voedselvoorziening de belangrijkste rol is die de maatschappij de landbouw toebedeelt. Voedselzekerheid is een fundamenteel mensenrecht en dat betekent dat alle mensen op elk moment fysiek, sociaal en economisch toegang zouden moeten hebben tot voldoende, gezond en voedzaam voedsel om een actief leven te leiden. In sommige delen van de wereld wordt dit recht vaak geschonden, terwijl het in andere delen van de wereld nauwelijks wordt gewaarborgd vanwege een veelvoud aan oorzaken en factoren die bijdragen aan het serieus in gevaar brengen van de gezondheid van consumenten. In een tijd als deze, die wordt gekenmerkt door het debat over het gemeenschappelijk landbouwbeleid na 2013, kunnen we met dit verslag enkele richtsnoeren schetsen voor de ethische, sociale en economische rol die de landbouw – ook op korte termijn – moet spelen, risicofactoren aanwijzen die de landbouw bedreigen en de kans grijpen om van de landbouw een bastion in de mondiale strijd tegen honger te maken.</p>
    </intervention>
    <intervention id="2-325-000" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Ik heb mijn steun gegeven aan het verslag van mevrouw Sârbu over de erkenning van de landbouwsector als sector die van strategisch belang is voor de voedselzekerheid. Historisch gezien is voedselzekerheid al eeuwen lang een van de belangrijkste prioriteiten van elke overheid. Het financiële of economische criterium mag daarom niet beslissend zijn.</p>
      <p sl="pl">Goedkoop, maar goed voedsel produceren is van groot belang vanuit het oogpunt van de markt en de koopkracht van de mensen, in het bijzonder van diegenen met een laag inkomen. Nog belangrijker is echter de capaciteit om voedsel te produceren. We mogen niet de situatie laten ontstaan dat we enkel en alleen voedsel invoeren omdat iemand ons dat op dat moment goedkoper kan verkopen. We kunnen importeren, maar we moeten onze eigen capaciteit om de noodzakelijke hoeveelheid voedsel te produceren in stand houden.</p>
    </intervention>
    <intervention id="2-326-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Terwijl de voedselprijzen almaar stijgen en er steeds meer over een toekomstige voedselcrisis wordt gesproken, leeft een groot deel van de bevolking van de Europese Unie nog steeds onder de armoedegrens en is het essentieel dat we ervoor zorgen dat alle lagen van de bevolking kunnen beschikken over voedsel. Ik heb voor dit verslag gestemd omdat ik van mening ben dat de Europese Unie een sterk landbouwbeleid nodig heeft dat moet zijn gebaseerd op innovatie en dat gericht moet zijn op het stabiliseren van de markt en op de aanmoediging en ondersteuning van boeren. Tegelijkertijd hebben de Europese consumenten recht op gezond en hoogwaardig voedsel tegen redelijke prijzen. Het gaat hier om de hoofddoelstellingen van het gemeenschappelijk landbouwbeleid (GLB) en de belangrijkste doelstellingen van de Europese Unie.</p>
    </intervention>
    <intervention id="2-327-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd, maar ik heb me onthouden van stemming over de drie delen van amendement 14, die betrekking hadden op genetisch gemodificeerde organismen. Ik ben niet principieel tegen genetisch gemodificeerde levensmiddelen, maar was huiverig voor deze poging om de invoer van genetisch gemodificeerd materiaal en het gebruik van productiemethoden uit derde landen te versnellen. Het wetenschappelijk bewijs dat genetische modificatie veilig is moet sterk zijn, en het publiek moet er alle vertrouwen in hebben dat de toepasselijke autoriteiten alle benodigde voorzorgsmaatregelen hebben genomen en uitgebreide tests hebben uitgevoerd. Dit mag niet worden overhaast.</p>
    </intervention>
    <intervention id="2-328-000" speaker_id="96820" name="Marisa MATIAS" is_mep="True" mode="written" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">In dit verslag wordt bevestigd dat voeding een fundamenteel mensenrecht is. Met het oog daarop richt de rapporteur zich op twee van de belangrijkste problemen die moeten worden aangepakt om dat recht te waarborgen: de markt- en prijsvolatiliteit (die in grote mate het gevolg is van speculatie) en de slinkende voedselvoorraden. In het verslag wordt opgemerkt dat speculatie goed is voor 50 procent van de recente prijsstijgingen en wordt steun gegeven aan een herziening van de bestaande wetgeving inzake financiële instrumenten met het oog op meer transparantie, zodat die instrumenten de economie en de landbouwproductie dienen en speculatie efficiënte landbouwbedrijven niet in gevaar brengt. In een context waarin de prijs van levensmiddelen sterk beïnvloed wordt door speculanten die geen enkele belangstelling hebben voor de landbouw, steunt de rapporteur de beperking van de toegang tot de landbouwmarkten.</p>
      <p sl="pt">Toch wordt de steeds grotere rol van de financiële sector op de landbouwmarkten niet in het geding gebracht. In het verslag wordt verder nog voorgesteld om een specifiek mondiaal systeem van voedselvoorraden op te zetten dat wordt beheerd door de Verenigde Naties. In het verslag wordt er bij de Commissie op aangedrongen om de goedkeuringsprocedure voor de invoer van genetische gemodificeerde organismen te versnellen. Daar ben ik het volstrekt mee oneens. Gezien het voorgaande en ter aanmoediging van de goede intenties en voorstellen in het verslag heb ik me van stemming onthouden.</p>
    </intervention>
    <intervention id="2-329-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Eraan herinneren dat voedselzekerheid een te waarborgen fundamenteel mensenrecht is, oproepen om landbouwers naar behoren te belonen voor hun inspanningen en een door de Verenigde Naties beheerd systeem van voedselvoorraden voorstellen: dit zijn allemaal concessies aan onze grondbeginselen. Ik verwelkom ze. Andere signalen van een mentaliteitsverandering zijn het feit dat er rekening wordt gehouden met het verschil tussen grondstoffenderivaten en financiële derivaten en dat de toegang tot de financiële landbouwmarkten zo veel mogelijk wordt beperkt tot marktdeelnemers die een band met landbouwproductie hebben.</p>
      <p sl="fr">We zijn echter nog ver verwijderd van relocaties en een einde aan het productivisme, die noodzakelijk zijn voor zelfvoorziening in voedselbehoeften en instandhouding van de biodiversiteit. De financialisering van de landbouwmarkten wordt niet fundamenteel in twijfel getrokken. Erger nog, er komen vergunningen voor genetisch gemodificeerde variëteiten. Om de goede intenties aan te moedigen, onthoud ik mij derhalve van stemming.</p>
    </intervention>
    <intervention id="2-330-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Voedselzekerheid is een zeer duidelijk concept. Er is sprake van voedselzekerheid wanneer alle mensen op elk moment fysiek, sociaal en economisch toegang hebben tot voldoende, veilig en voedzaam voedsel om te voorzien in hun voedselbehoeften voor een actief en gezond leven. Er bestaat dan ook geen enkele twijfel over dat de voortdurende stijging van de prijzen van levensmiddelen een steeds grotere zorg voor de EU is. Aan de andere kant moet de landbouwsector voorzien in de voedselbehoeften van een steeds groter aantal mensen, ondanks de steeds grotere belemmeringen van beperkte hulpbronnen en hoge productiekosten. Met het oog op de toekomstige behoeften dient de landbouwsector ongetwijfeld een strategische sector, zo niet een cruciale sector, te worden voor de economische ontwikkeling van de EU en de wereld.</p>
    </intervention>
    <intervention id="2-331-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Ten aanzien van voedselzekerheid is er het probleem dat de lidstaten van de EU in toenemende mate hun zelfvoorzienend vermogen verliezen. De zorgwekkende trend van landbouw als hoofdberoep naar landbouw als deeltijdactiviteit en van het wegtrekken van boeren van het platteland is vooralsnog geen halt toegeroepen. Als we dus over voedselzekerheid praten, moeten we met plannen komen om deze zorgwekkende ontwikkeling tegen te houden en het bewustzijn bij de consumenten ten aanzien van regionale producten te vergroten. Het is in dit verband met name noodzakelijk om EU-subsidies nauwkeurig tegen het licht te houden en de vraag te stellen hoe het vervoer van levensmiddelen dwars door de hele Unie kan worden verminderd. Dat is niet alleen in het belang van het milieu – het levert een bijdrage aan de verwezenlijking van de doelstellingen van Kyoto om de emissies te verminderen – maar daarmee wordt ook de geluidsoverlast verminderd, met name voor mensen die langs doorgangsroutes wonen en werken.</p>
      <p sl="de">Niet in de laatste plaats moeten we nadenken over de vraag in hoeverre we alternatieve aandrijvingen meer kunnen bevorderen, aangezien de productie van biobrandstoffen een bedreiging voor de conventionele landbouw begint te worden, hetgeen tot voedseltekorten en hogere prijzen leidt. Deze aspecten komen niet aan bod in het verslag en daarom heb ik mij van stemming onthouden.</p>
    </intervention>
    <intervention id="2-332-000" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">De rapporteur onderstreept het belang van de landbouw in verband met nieuwe uitdagingen op het gebied van voedsel.</p>
      <p sl="it">De Voedsel- en Landbouworganisatie van de Verenigde Naties (FAO) heeft verklaard dat de voedselproductie met minimaal 70 procent moet toenemen, omdat de wereldbevolking tegen 2050 naar verwachting meer dan negen miljard zal bedragen. Zo blijft de voedselzekerheid vragen om een sterk gemeenschappelijk landbouwbeleid.</p>
      <p sl="it">De belangrijkste doelstellingen van het gemeenschappelijk landbouwbeleid (GLB) zijn geweest: de landbouwproductiviteit verhogen, de boeren helpen een billijke levensstandaard te bereiken, de markten stabiliseren, en zorgen voor een continue voorziening van betaalbaar voedsel. Het succes van het GLB heeft echter geleid tot ongewilde overproductie en overschotten die de markt hebben verstoord en bezorgdheid ten aanzien van het milieu hebben gewekt. Daarom moet het nieuwe GLB het voedselsysteem verbeteren door de productiviteit te verhogen en tegelijk een ecologisch duurzame voedselproductie bevorderen. Het verslag benadrukt dat het essentieel is dat de financiering van het GLB de ambitieuze visie en beleidsdoelstellingen van dat beleid weerspiegelen.</p>
      <p sl="it">Om redelijke voedselprijzen en vooral een waardig inkomen voor boeren te waarborgen, met als doel het garanderen van voedselzekerheid, moet het GLB op zijn huidige niveau worden gehandhaafd. Het verbeteren en verscherpen van voedselveiligheidscontroles in de Europese Unie en in derde landen is onontbeerlijk, en daarom ben ik vóór de resolutie.</p>
    </intervention>
    <intervention id="2-333-000" speaker_id="1073" name="Cristiana MUSCARDINI" is_mep="True" mode="written" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">Voedselzekerheid is een mensenrecht, en een van de doelstellingen van het gemeenschappelijk landbouwbeleid moet het waarborgen van een gemakkelijke toegang tot voedsel voor alle mensen zijn, rekeninghoudend met de bevolkingsgroei, de klimaatverandering, de hoge energiekosten en de belemmering van beperkte natuurlijke hulpbronnen.</p>
      <p sl="it">Ik ben het eens rapporteur Sârbu en steun haar plan om ervoor te zorgen dat het nieuwe gemeenschappelijk landbouwbeleid na 2013 in staat is om aan de eisen van de voedselzekerheid te voldoen en uitdagingen op dat gebied het hoofd te bieden. Het is daarom belangrijk om de diversificatie van de landbouwproductie – die zowel grote, commerciële ketens als de traditionele landbouw en kleine boerderijen omspant – te bevorderen, de kredietverlening aan jonge landbouwers te waarborgen en de ontwikkeling van programma’s voor het beheren van voedselvoorraden te bevorderen, om de wereldhandel te vergemakkelijken en de prijzen op de internationale markten te verlagen.</p>
      <p sl="it">Ik ben echter tegen de ontwikkeling van genetisch gemodificeerde materialen en hun gebruik als voedervariant totdat ze veilig zijn bevonden voor vee en Europese consumenten.</p>
    </intervention>
    <intervention id="2-334-000" speaker_id="39714" name="Rareș-Lucian NICULESCU" is_mep="True" mode="written" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Ik heb voor dit verslag gestemd. Ik betreur het echter dat op het moment van stemming een aantal belangrijke bepalingen waren verwijderd, zoals de bepaling over het onderzoeken van de mogelijkheid om de toepassing van in derde landen gebruikte productiemethodes voor genetisch gemodificeerde organismen goed te keuren. Sommige staten hebben op dit gebied enorme stappen gezet, terwijl de Europese Unie achterop is geraakt en het beschikbare potentieel niet ten volle benut. Ik betreur ook dat het punt is verwijderd waarin op het probleem van het enorme braak liggende landbouwareaal in bepaalde lidstaten wordt gewezen.</p>
    </intervention>
    <intervention id="2-335-000" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Het verslag bevat een aantal uitstekende initiatieven, zoals voorstellen ten aanzien van de traditionele, ecologische landbouw, ondersteuning van met name kleinschalige landbouwbedrijven en de bescherming van binnenlandse boeren tegen de concurrentiedruk van derde landen, waarin de kwaliteitsnormen aanmerkelijk lager zijn. Anderzijds pleit de rapporteur voor het gebruik van genetisch gemodificeerde organismen. Om die reden heb ik mij van stemming onthouden.</p>
    </intervention>
    <intervention id="2-336-000" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Voedselzekerheid is een belangrijke uitdaging voor de landbouw, niet alleen in de Europese Unie, maar in de hele wereld, in het bijzonder in ontwikkelingslanden. Volgens de Voedsel- en Landbouworganisatie van de Verenigde Naties (FAO) zal de voedselvraag tot 2050 verdubbelen en zal de wereldbevolking stijgen van de huidige zeven miljard tot negen miljard. De wereldwijde voedselproductie zal daarom ook moeten groeien, in een situatie dat de druk op natuurlijke hulpbronnen al hoog is. De wereldwijde voedselproductie zal moeten stijgen terwijl het verbruik van water, energie, meststoffen en pesticiden en het landbouwareaal moeten dalen. Het feit dat in totaal meer dan een miljard mensen honger lijden en dat meer dan veertig miljoen armen in de Europese Unie een tekort aan voedsel hebben is alarmerend. Ook daarom ben ik van mening dat we de wetenschappelijke vooruitgang moeten benutten als deze aangepaste oplossingen kan bieden om de honger in de wereld te verminderen, in het bijzonder door een doeltreffendere benutting van hulpbronnen. De Europese Unie moet haar burgers voedselzekerheid blijven waarborgen en deelnemen aan de voedselvoorziening voor de hele wereld. Tegelijkertijd moet de EU beter en coherenter samenwerken met de rest van de wereld, in het bijzonder met ontwikkelingslanden, om hen te helpen om de landbouwsectoren op lange termijn duurzaam te ontwikkelen. Daarom heb ik voor de aanneming van het verslag over de erkenning van de landbouw als sector van strategisch belang voor de voedselzekerheid gestemd.</p>
    </intervention>
    <intervention id="2-337-000" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ik heb voor deze ontwerpresolutie over de erkenning van landbouw als sector van strategisch belang voor de voedselzekerheid gestemd omdat het gezien het toenemende aantal consumenten, het grote aantal mensen dat honger lijdt, de problemen waarmee boeren te kampen hebben, de schommelende voedselprijzen en de speculatie in aandelen van groot belang is om maatregelen te treffen voor de reglementering van de landbouwsector. Met name moet er alles aan worden gedaan om door middel van stimulansen de traditionele landbouw, de kleinschalige landbouw en de organische landbouw te bevorderen teneinde de voedselzekerheid te waarborgen. Gezien de gevaren voor de volksgezondheid die van genetisch gemodificeerd materiaal uitgaan, ben ik tegen het voorstel om de invoer van genetisch gemodificeerde producten met een gering gehalte aan genetisch gemodificeerd materiaal toe te staan.</p>
      <p sl="lt">We moeten alle noodzakelijke maatregelen nemen om ervoor te zorgen dat geen goedkeuring wordt gehecht aan de invoer van nieuwe, genetisch gemodificeerde voedersoorten in de EU en de toepassing van desbetreffende productiemethoden uit derde landen. We kunnen de problemen op het gebied van de toegankelijkheid van voedsel niet oplossen door in strijd met de vereisten inzake voedselveiligheid te handelen en de gezondheid van de burgers op het spel te zetten. Gezien de vergrijzing van de plattelandsbevolking en om jongeren aan te moedigen om voor de landbouwsector te kiezen, moeten jonge boeren preferentiële toegang krijgen tot kredieten.</p>
    </intervention>
    <intervention id="2-338-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Voedselzekerheid is een fundamenteel mensenrecht dat wordt verwezenlijkt wanneer alle mensen fysiek, sociaal en economisch toegang hebben tot voldoende voedsel. Ondanks de productie van zekere en voldoende voedselvoorraden kan een aanzienlijk deel van de wereldbevolking zich niet het basisvoedsel veroorloven dat het nodig heeft; ongeveer negenhonderd miljoen mensen ter wereld lijden honger door extreme armoede. De verkrijgbaarheid van voedsel blijft een centrale kwestie die moet worden aangepakt. Voedselzekerheid blijft vragen om een sterk gemeenschappelijk landbouwbeleid dat de productiviteit kan verhogen, de markten stabiliseert en vooral zorgt voor een continue voorziening van betaalbaar voedsel. Deze doelstelling kan echter niet worden bereikt zonder de markt- en prijsvolatiliteit aan te pakken. Omdat de voedselkwestie zeer belangrijk is, heb ik voor het verslag-Sârbu gestemd, waarin ook wordt ingestemd met een sneller proces binnen de Europese Unie voor de import van nieuwe, genetisch gemanipuleerde voedervarianten, terwijl er ook wordt gekeken naar de mogelijkheid om toestemming te geven voor productietechnieken die worden toegepast in derde landen. Mijn stem is ook bedoeld als goedkeuring van de aanwezigheid van kleine hoeveelheden genetisch gemanipuleerd materiaal in producten die de EU binnen komen.</p>
    </intervention>
    <intervention id="2-339-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb voor het verslag-Sârbu gestemd omdat de landbouwsector van steeds groter belang is en gezien de strategische rol die de sector speelt op het vlak van voedselzekerheid prioriteit dient te krijgen op de politieke agenda. In het kader van de hervorming van het gemeenschappelijk landbouwbeleid voor de periode na 2013 moeten daarvoor voorstellen worden gedaan. De recente prijsvolatiliteit van levensmiddelen en basisvoedingsmiddelen heeft in Europa en de wereld veel zorgen gewekt. De financiële crisis en steeds ingrijpender klimaatveranderingen – zoals in 2010 met een langdurige droogteperiode en branden in Rusland en grote overstromingen in Pakistan – hebben geleid tot een enorme instabiliteit. De EU kan niet afhankelijk blijven van protectionistische beslissingen van landen als Rusland en Oekraïne, die 30 procent van de mondiale uitvoer van tarwe voor hun rekening nemen, of Argentinië, een grote mondiale vleesproducent. In mijn visie heeft de EU de plicht haar eigen burgers en ook de hele wereldbevolking te voeden. Naar verwachting zal de wereldbevolking tegen 2050 met twee miljard mensen zijn toegenomen, en de behoefte aan voedsel met 70 procent. Bij de productiestijging moet rekening worden gehouden met criteria op het vlak van milieu, voedselzekerheid, dierenwelzijn en arbeidsomstandigheden. De distributie is verplaatst naar de minst ontwikkelde landen, maar die blijken duidelijk niet in staat om aan de genoemde criteria te voldoen.</p>
    </intervention>
    <intervention id="2-340-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Voedselzekerheid is een fundamenteel recht dat wordt belemmerd door beperkte natuurlijke bronnen, hoge energieprijzen en de klimaatverandering.</p>
      <p sl="it">Volgens de Voedsel- en Landbouworganisatie van de Verenigde Naties (FAO) moet de productie vóór 2050 met 70 procent stijgen, aangezien ongeveer negenhonderd miljoen mensen wereldwijd honger lijden en alleen al in Europa 16 procent van de bevolking onder de armoedegrens leeft. Een sterk gemeenschappelijk landbouwbeleid (GLB) is onmisbaar, en het GLB gaat die kant op, maar er is een hervorming nodig die is vol te houden en die de voedselzekerheid verbetert. Die doelstelling kan alleen worden gehaald door de prijsvolatiliteit (veroorzaakt door speculatie) en de slinkende voedselvoorraden aan te pakken.</p>
      <p sl="it">In deze context wordt in het verslag de noodzaak om de huidige wetgeving over financiële instrumenten te herzien gesteund, evenals de oprichting van een mondiaal veiligheidssysteem van voedselvoorraden, om de wereldhandel te kalmeren wanneer zich prijspieken en gevallen van protectionisme voordoen. Het nieuwe GLB van na 2013 moet op dit alles zijn voorbereid en daarom steun ik dit verslag, dat het concurrentievermogen, de traditionele landbouw, de toegang tot grond en krediet voor jonge boeren en een betere integratie van voedsel en energie bevordert.</p>
    </intervention>
    <intervention id="2-341-000" speaker_id="photo_generic" name="Marit Paulsen, Olle Schmidt en Cecilia Wikström" is_mep="True" mode="written">
      <p sl="sv">Op een aardbol met binnenkort negen miljard bewoners is de toekomstige voedselvoorziening een cruciale kwestie. Dit verslag spitst zich toe op deze enorme uitdaging en stelt diverse belangrijke vragen, bijvoorbeeld met betrekking tot het probleem van landroof, en dat steunen wij vanzelfsprekend. Helaas bevat het verslag tezelfdertijd eisen met betrekking tot diverse gemeenschappelijke maatregelen – zoals voedselkeuze-, schoolmelk- en schoolfruitprogrammaʼs, alsmede een verhoging van de begroting van deze programmaʼs – waar volgens ons de lidstaten zelf over zouden moeten besluiten. Daarom hebben wij er bij de eindstemming voor gekozen om ons van stemming te onthouden.</p>
    </intervention>
    <intervention id="2-342-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Volgens de FAO moet de voedselproductie met ten minste 70 procent stijgen om te voldoen aan de alsmaar stijgende vraag van de wereldbevolking, die naar verwachting tegen 2050 tot boven de negen miljard zal groeien. Voorts lijden ongeveer negenhonderd miljoen mensen ter wereld door extreme armoede chronisch honger, terwijl bijna twee miljard mensen door verschillende graden van armoede geen echte voedselzekerheid hebben op lange termijn. Aangezien de vraag naar voedsel gestaag toeneemt en 16 procent van de EU-burgers beneden de armoedegrens leeft, wordt het recht op en de toegang tot voedsel een prioriteit. Daarom hebben we, om voedselzekerheid tot stand te brengen, een sterk, marktgericht, ontkoppeld en milieubewust gemeenschappelijk landbouwbeleid (GLB) nodig dat ook in ruime mate aandacht besteedt aan plattelandsontwikkeling en dat ook andere uitdagingen aanpakt, zoals de klimaatverandering, de economische crisis en het handhaven van het territoriaal evenwicht in de EU. Voedselzekerheid kan niet worden gewaarborgd zonder de twee belangrijkste problemen van dit moment aan te pakken: markt- en prijsvolatiliteit en krimpende voedselvoorraden.</p>
    </intervention>
    <intervention id="2-343-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ik heb herhaalde malen het centrale karakter van het thema voedselzekerheid benadrukt. In de huidige context dienen de lidstaten landbouw niet louter als een economische activiteit te beschouwen, maar vooral als een kwestie van strategische bescherming. Daarom moet, zoals de rapporteur stelt, gegarandeerd worden dat het nieuwe gemeenschappelijk landbouwbeleid voor de periode na 2013 adequate antwoorden kan geven op de veeleisende uitdagingen die op nu op dit gebied bestaan. Ik denk daarbij met name aan prijsstabiliteit, het borgen van de belangen van de boeren en het vergroten van de voedselvoorraden.</p>
    </intervention>
    <intervention id="2-344-000" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Ik feliciteer mevrouw Sârbu. Om zich te verzekeren van een zekere en betaalbare voedselvoorziening moet de EU een sterk gemeenschappelijk landbouwbeleid (GLB) hebben, dat speculatie met voedselgrondstoffen ontmoedigt en jongeren helpt te kiezen voor de landbouwsector.</p>
      <p sl="it">Het GLB van morgen zal dan ook absoluut meer moeten doen voor jonge boeren. Slechts 7 procent van de Europese boeren is jonger dan 35, terwijl de EU de komende tien jaar 4,5 miljoen boeren nodig zal hebben. Daarom vraag ik om versterking van de bestaande maatregelen om de landbouw voor jongeren aantrekkelijk te maken, zoals installatiepremies en gesubsidieerde rente op leningen.</p>
      <p sl="it">Om bovendien te waarborgen dat de bestaande financiële instrumenten boeren helpen om de crisis te weerstaan, in plaats van speculanten te helpen een extreme prijsvolatiliteit te veroorzaken, verzoek ik de Europese wetgeving over financiële producten te herzien om de onderhandelingen transparanter te maken. Ook spoor ik de Europese Commissie aan om dringend krachtige en permanente maatregelen te treffen om duidelijke grenzen aan de speculatie te stellen en de instabiliteit van levensmiddelenmarkten te bestrijden.</p>
    </intervention>
    <intervention id="2-345-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Het verslag is aangenomen zonder de steun van de Verts/ALE-Fractie, die tegen heeft gestemd. De reden voor deze tegenstem was dat het volgende punt in de tekst is blijven staan. Dit punt luidt als volgt: “verzoekt de Commissie een technische oplossing voor te stellen voor het probleem van de geringe aanwezigheid van genetisch gemodificeerd materiaal in niet-genetisch gemodificeerde producten die worden ingevoerd, en een sneller goedkeuringsproces binnen de EU voor te stellen voor de invoer van een nieuwe genetisch gemodificeerde voedselvariant, zodra deze veilig is bevonden”.</p>
    </intervention>
    <intervention id="2-346-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Voedselzekerheid is een fundamenteel mensenrecht, dat alleen is verwezenlijkt wanneer de energiebehoefte van een persoon, waarmee hij of zij een gezond en actief leven kan leiden, wordt bevredigd.</p>
      <p sl="it">Vooral als we vooruit kijken naar de hervorming van het gemeenschappelijk landbouwbeleid (GLB), die gepland staat voor 2013, moet de steun voor Europese boeren hen altijd in staat stellen om volledig aan de milieu- en voedselveiligheidsnormen te voldoen. Ondanks de efficiëntie van de Europese productie leven nu nog ongeveer tachtig miljoen mensen onder de armoedegrens, en velen van hen worden geholpen via voedselhulpprogramma’s. Een sterk GLB zal de economische rol van boeren als voedselproducenten handhaven, maar waarborgt ook steun en werk voor de meer dan 28 miljoen burgers die werkzaam zijn in de Europese landbouwgebieden.</p>
      <p sl="it">Ook in het licht van de economische crisis zullen directe betalingen aan boeren na 2013 moeten worden gehandhaafd om hun inkomen te stabiliseren en hen te helpen de marktvolatiliteit te weerstaan. Tot slot zullen er specifieke initiatieven worden genomen om jongeren aan te moedigen in de landbouwsector te gaan werken, zoals een makkelijkere toegang tot leningen, het bevorderen van professionele training en specifiek technisch onderwijs, naast het verspreiden van “beste landbouwpraktijken” in heel Europa.</p>
    </intervention>
    <intervention id="2-347-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Afgezien van de dubieuze verwijzing naar gegevens over de toename van de wereldbevolking, waarin geen rekening wordt gehouden met de recente daling van het geboortecijfer in verschillende niet-Europese landen, is voedselzekerheid beslist verbonden met een goed gebruik van de landbouw.</p>
      <p sl="it">Het is daarom duidelijk dat een gemeenschappelijk landbouwbeleid (GLB) dat is gericht op het vergroten van milieuvriendelijke landbouw van hoge kwaliteit en op het helpen van boeren om een billijke levensstandaard te bereiken, wenselijk is. Ook wat betreft het energiebeleid, dat te maken heeft met de landbouwsector vanwege het gebruik van biobrandstoffen, is dit een onderwerp dat verder moet worden onderzocht, omdat biobrandstof concurreert met voedselproductie. Ik ben het ook eens met de conclusie van het verslag: een verkleining van het GLB-budget is ondenkbaar.</p>
    </intervention>
    <intervention id="2-348-000" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Dit verslag is globaal gezien een goede bijdrage aan het debat over de rol van de landbouw in de voedselvoorziening. Terecht wijst het Europees Parlement op de problemen waarmee boeren in tijden van extreme markt- en prijsvolatiliteit kampen en vestigt het de aandacht op de moeilijkheden die landbouwers terzake ondervinden. De Commissie moet met blijvende en krachtige maatregelen komen om de volatiliteit op de landbouwmarkten aan te pakken. Dat is cruciaal voor de handhaving van de productie in de Unie. De enorme prijsstijgingen op de financiële markten voor landbouwgrondstoffen zijn in grote mate het gevolg van speculatie. Speculatief gedrag is verantwoordelijk voor bijna 50 procent van de recente prijsstijgingen.</p>
      <p sl="nl">Het is een goede zaak dat het Europees Parlement zich aansluit bij de conclusies van de speciale VN-rapporteur voor het recht op voedsel inzake de nefaste rol die de grote institutionele investeerders, zoals hedgefondsen, pensioenfondsen en investeringsbanken spelen doordat hun bewegingen op de derivatenmarkten de prijsindexen van grondstoffen beïnvloeden. Het Europees Parlement maakt een goede analyse, maar vliegt compleet uit de bocht door in het verslag ook niet terzake doende opmerkingen over de rol van genetisch gemodificeerde organismen in het landbouwbeleid te formuleren. Dit debat wordt elders gevoerd en hoort hier niet thuis. Daarom heb ik uiteindelijk ook tegen het verslag gestemd.</p>
    </intervention>
    <intervention id="2-349-000" speaker_id="96855" name="Csanád SZEGEDI" is_mep="True" mode="written" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Ik kan geen initiatief steunen dat de invoer van een genetisch gemodificeerd gewas gemakkelijker maakt of versnelt. Door de uitstekende eigenschappen van de landbouwgrond in de Europese Unie, onder andere in Hongarije, Polen, Italië en Frankrijk, kan er kwalitatief goed voedsel worden geproduceerd. We hebben geen genetische gemodificeerde voedselvarianten nodig. Ook de invoer van genetisch gemodificeerde producten in de Europese Unie steun ik niet vanwege hun schadelijke gevolgen voor de gezondheid op de lange termijn.</p>
    </intervention>
    <intervention id="2-350-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Het begrip voedselzekerheid maakt duidelijk dat er concrete maatregelen genomen moeten worden om de mondiale voedselvoorraden te vergroten. Voedselzekerheid is een mensenrecht en betekent dat mensen fysiek en economisch toegang hebben tot voldoende, veilig en voedzaam voedsel. Ik vind het erg belangrijk dat dit verslag, met zijn nadruk op de landbouwsector, is aangenomen. Vanwege de verwachte bevolkingsgroei en de voortdurende armoede dient de voedselproductie met minstens 70 procent toe te nemen om te voldoen aan de behoeften van de bevolking. De klimaatverandering, speculatie en prijsvolatiliteit hebben de capaciteit van de landbouwers aangetast.</p>
      <p sl="pt">Het gemeenschappelijk landbouwbeleid voor de periode na 2013 moet het recht op voedselzekerheid garanderen door sterk in te zetten op concurrentievermogen en innovatie, alsmede op meer jonge boeren die de sector nieuw leven kunnen inblazen en de nieuwe mondiale uitdagingen kunnen aangaan. Daarvoor moet het landbouwbeleid worden aangepast door de traditionele en de lokale landbouw te bevorderen, met name de biologische landbouw en plaatselijk verbouwd voedsel.</p>
    </intervention>
    <intervention id="2-351-000" speaker_id="96858" name="Marie-Christine VERGIAT" is_mep="True" mode="written" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Het Europees Parlement heeft een verslag aangenomen over de erkenning van landbouw, waarbij ik mij heb moeten onthouden van stemming. Het verslag houdt rekening met een groot aantal kwesties die voor landbouwers van cruciaal belang zijn zoals bijstand voor kleinschalige productie, jonge landbouwers en bestrijding van prijsspeculatie. In het verslag wordt ook de noodzaak van substantiële financiering voor het toekomstige gemeenschappelijk landbouwbeleid onderstreept.</p>
      <p sl="fr">Hoewel dit verslag over het geheel genomen positief is, omvat het een onaanvaardbare maatregel: de versnelling van de vergunningsprocedures voor genetisch gemodificeerde organismen (GGOʼs) door de Commissie.</p>
      <p sl="fr">Deze maatregel voorziet niet in een goede evaluatie van de producten voordat deze op de markt worden gebracht en maakt geenszins melding van de – dikwijls gesignaleerde – gevaren van het op de markt brengen van GGOʼs.</p>
      <p sl="fr">Deze maatregel gaat helemaal voorbij aan voedselzekerheid en het voorzorgsbeginsel. Het is een gevaarlijke maatregel en het is schandalig dat deze is opgenomen in een verslag dat erop is gericht het strategische belang van landbouw te erkennen.</p>
      <p sl="fr">Aan de kwestie van de GGOʼs zou een apart debat moeten worden gewijd, dat de Europese instanties echter weigeren te voeren.</p>
    </intervention>
    <intervention id="2-352-000" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">Ik stem vóór deze resolutie, waarin wordt onderstreept hoe belangrijk het is dat in het Europese beleid prioriteit wordt gegeven aan de landbouw. De Europese burgers stellen steeds hogere eisen aan de voedselzekerheid, die in de hele productie-, bewerkings-, verwerkings- en distributieketen moet worden gegarandeerd. Willen we duurzame, veilige en eerlijke landbouw bewerkstelligen, dan moet er een groot aantal uitdagingen worden aangenomen: aanpassing aan de klimaatverandering, beheersing van de effecten van de globalisering, behoud van de biodiversiteit en de levensstandaard van de landbouwers en waarborging van onze zelfvoorziening in voedselbehoeften in een onder grote druk staande wereldmarkt. Landbouw vormt een wezenlijk onderdeel van ons erfgoed, en onze identiteit, leefwijzen en landschappen zijn er altijd door gevormd. Ik verwelkom weliswaar de inspanningen van de EU op het gebied van de landbouw, maar er moet nog belangrijk werk worden verricht met betrekking tot de hervorming van het gemeenschappelijk landbouwbeleid (GLB). Ik roep de EU er dan ook toe op haar inspanningen met name te richten op kleine landbouwbedrijven, die de grootste, maar vooral ook de kwetsbaarste groep vormen. Erkennen dat landbouw een strategische sector is, zou een gelegenheid moeten zijn om de sociale dimensie ervan te versterken, iets waarvoor tot nu toe onvoldoende oog is geweest. Ook landbouwers hebben behoefte aan zekerheid.</p>
    </intervention>
    <intervention id="2-353-000" speaker_id="96778" name="Artur ZASADA" is_mep="True" mode="written" nationality="Poland" birth_date="05-06-1969" birth_place="Zielona Góra" p_group="Group of the European People's Party (Christian Democrats)" m_state="PL">
      <p sl="pl">Ik ben ervan overtuigd dat erkenning van de landbouw als sector van strategisch belang de mogelijkheid biedt om betere voorwaarden voor de uitvoering van hulp- en informatieprogrammaʼs te creëren. We moeten zeker en vast voedselhulpprogrammaʼs voor de armste leden van onze samenleving ontwikkelen. We vergeten vaak dat er in de Europese Unie tachtig miljoen mensen onder de armoedegrens leven.</p>
      <p sl="pl">Naast hulpprogrammaʼs moeten er ook programmaʼs worden ontwikkeld die gezond eten bevorderen, in het bijzonder bij kinderen en de schoolgaande jeugd. De gevolgen van de verwaarlozing van deze kwesties zijn heel duidelijk te zien in de Verenigde Staten, waar het aantal zwaarlijvige tieners in de voorbije jaren verdriedubbeld is. Het schoolmelk- en schoolfruitprogramma in onderwijsinstellingen is van bijzonder groot belang, omdat het goede eetgewoonten aankweekt en een positieve invloed op de gezondheid van jonge Europeanen heeft, waardoor latere uitgaven in de gezondheidssector en de sociale sector kunnen worden beperkt. Bij de uitvoering van dit soort programmaʼs moeten zo veel mogelijk plaatselijke voedselproducenten en -verdelers worden geëngageerd, waardoor de positie van kleine en middelgrote landbouwbedrijven wordt versterkt.</p>
    </intervention>
  </section>
  <section id="creitem15" title="9. Rectificaties stemgedrag/voorgenomen stemgedrag: zie notulen"/>
  <section id="creitem16" title="10. Goedkeuring van de notulen van de vorige vergadering: zie notulen"/>
  <section id="creitem17" title="11. Ingekomen stukken: zie notulen"/>
  <section id="creitem18" title="12. Vragenuur met de voorzitter van de Commissie">
    <intervention id="2-360-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Aan de orde is het vragenuur met de voorzitter van de Commissie. We volgen de gebruikelijke procedure, dat wil zeggen, voor vragen is de spreektijd één minuut en voor de antwoorden ook. Als er een aanvullende vraag is, wordt daarvoor 30 seconden ingeruimd, en ook voor het antwoord is de spreektijd 30 seconden. De eerste vragen aan de voorzitter van de Commissie zullen worden gesteld door fractieleiders of hun plaatsvervangers.</p>
    </intervention>
    <intervention id="2-361-000" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">namens de PPE-Fractie . – Voorzitter, voorzitter Barroso, ik wil u in dit Huis een vraag stellen over het Europese Noodfonds, ook om het belang te onderstrepen van het feit dat u zich in het debat over dat noodfonds heeft gemengd, omdat het om een Europees noodfonds gaat. Mijn vraag is: hoe kijkt u aan tegen de uitbreiding van het fonds? U hebt zich weliswaar daarover uitgelaten, maar vooral over de vraag hoe dat zijn beslag zou moeten krijgen en op welke termijn. Het is nu op dit moment redelijk rustig op de staatsobligatiemarkt, maar dat kan ineens veranderen. Vandaar mijn vraag: wat is uw visie op die uitbreiding van het noodfonds?</p>
    </intervention>
    <intervention id="2-362-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Mijnheer de Voorzitter, ik wil om te beginnen mevrouw Wortmann-Kool bedanken.</p>
      <p sl="en">Dit is niet alleen mijn standpunt, maar het is het unanieme standpunt van de Commissie. In dit document staat over de jaarlijkse groeianalyse dat de Commissie vindt dat de daadwerkelijke financieringscapaciteit van de Europese faciliteit voor financiële stabiliteit (EFSF) moet worden versterkt en de werkingssfeer ervan uitgebreid. Wij beschouwen dit als een gedeeltelijk antwoord en uiteraard niet als het hele antwoord. Dit document bevat slechts één zin over de EFSF. Het gaat ook over structurele hervormingen, begrotingsconsolidatie en groeiversterkende maatregelen.</p>
      <p sl="en">Voor de stabiliteit van de eurozone is het echter wel van belang dat de leencapaciteit wordt uitgebreid, want zoals u weet heeft de EFSF op dit moment maximaal 440 miljard euro beschikbaar. Ik vraag nu niet om een verhoging van dit maximum, maar wij weten dat de EFSF in de praktijk deze 440 miljard euro helemaal niet kan uitlenen omdat de triple-A rating voor de EFSF veiliggesteld moet worden. Dus het minste wat wij kunnen en ook moeten doen, is de capaciteit van het fonds te vergroten. Volgens mij is dit een heel constructief voorstel, dat liever eerder dan later moet worden aangenomen.</p>
    </intervention>
    <intervention id="2-363-000" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">namens de PPE-Fractie . – Voorzitter, een aanvullende vraag, u zegt “liever eerder dan later”. Wat bedoelt u precies met “liever eerder dan later”, want er is volgens mij toch een zekere urgentie om de stabiliteit op de financiële markten voor de komende maanden te verzekeren en dan helpt daadkracht. Op dit moment zien we vooral debatten tussen regeringsleiders en tussen ministers van Financiën, dus op welke termijn “sooner or later” ? Kunt u daar nog wat specifieker in zijn?</p>
    </intervention>
    <intervention id="2-364-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Mijnheer de Voorzitter, “liever eerder dan later” betekent precies wat het zegt: dat wij niet moeten treuzelen. Wij hebben in het verleden gezien dat veel analisten in de markt vinden dat de Europese Unie en de eurozone eerder geneigd zijn reactief dan proactief te handelen. Wij moeten de curve voor blijven, niet erachteraan lopen, dus wij zullen dit zo snel mogelijk doen!</p>
      <p sl="en">Het lijkt er trouwens op dat de vergadering van de eurozone van gisteren en de Ecofin-vergadering van vandaag enige vooruitgang hebben geboekt. Wij nemen contact op met onze lidstaten. Dat is volgens mij heel belangrijk. En het zou mijns inziens verstandig zijn om deze vraagstukken op de agenda te zetten voor de Europese Raad van 4 februari. Wij zijn daartoe bereid. De Commissie is bereid deze vraagstukken op 4 februari te bespreken.</p>
    </intervention>
    <intervention id="2-365-000" speaker_id="1407" name="Stephen HUGHES" is_mep="True" mode="spoken" nationality="United Kingdom" birth_date="19-08-1952" birth_place="Sunderland" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">namens de S&amp;D-Fractie . – Voorzitter Barroso, ik weet dat het Europees Verbond van Vakverenigingen al ernstig bezwaar heeft gemaakt tegen de vergaande inmenging door de Commissie in de Griekse en Ierse arbeidsmarkten, waarbij zij als een olifant door de porseleinkast van de cao-onderhandelingen en de sociale dialoog is gebanjerd. Uw nieuwe jaarlijkse groeianalyse belooft meer van hetzelfde. Uw ambtenaren verlangen een herziening van de indexeringsclausules en de loonafspraken, de bevordering van flexibel werk, herziening van de werkloosheidsuitkeringen en minder overbescherming van de werknemers.</p>
      <p sl="en">Bent u het niet met mij eens dat de Commissie moet proberen de sociale dialoog en de onderhandelingen over collectieve arbeidsovereenkomsten te bevorderen in plaats van die te ondermijnen? En op grond van welke rechtsgrondslag bemoeit de Commissie zich met de nationale structuren op het gebied van onderhandelingen over collectieve arbeidsovereenkomsten, gezien het feit dat het vraagstuk van de beloning uitdrukkelijk is uitgesloten van het sociale hoofdstuk van het Verdrag? Bovendien zal door de verdubbeling van de budgettaire consolidatie-inspanning die in de analyse wordt verlangd, iedere mogelijkheid om de doelstellingen van het Europa 2020-proces te bereiken, worden afgekapt. Wat is uw antwoord daarop?</p>
    </intervention>
    <intervention id="2-366-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Laat ik u heel duidelijk zeggen dat wij de sociale dialoog ten volle ondersteunen. Dat doen wij op Europees niveau, maar vervolgens moeten wij dat ook op nationaal niveau doen; dat is de verantwoordelijkheid van de lidstaten. Ik heb mij voor deze hele sociale dialoog actief ingezet bij het Europees Verbond van Vakverenigingen (EVV), bij BusinessEurope en bij andere relevante partners. Wij zijn echter van mening dat wij nu meer stimulansen om te gaan werken moeten creëren. Wij moeten de situatie op onze arbeidsmarkten aanpakken. Dat is volgens mij onderdeel van de structurele hervormingen die nodig zijn om het concurrentievermogen van Europa te versterken.</p>
    </intervention>
    <intervention id="2-367-000" speaker_id="1407" name="Stephen HUGHES" is_mep="True" mode="spoken" nationality="United Kingdom" birth_date="19-08-1952" birth_place="Sunderland" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">namens de S&amp;D-Fractie . – Voorzitter Barroso, hoe komt het dat alle aandacht lijkt te zijn gericht op de arbeidsmarkten? Hoe zit het met de andere markten waar wij ons hier mee bezig moeten houden – de financiële markt, de interne markt, de grondstoffenmarkten? Alle aandacht lijkt te zijn gericht op de arbeidsmarkten. Waarom moeten de minstbedeelden, de werknemers, opdraaien voor de kosten van deze recessie en van het noodzakelijke herstel?</p>
    </intervention>
    <intervention id="2-368-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">De aandacht is niet alleen gericht op de arbeidsmarkt. Wij hervormen de financiële markten met de actieve steun en deelname van dit Parlement. Wij hebben in de jaarlijkse groeianalyse ook uitvoerig aandacht besteed aan de noodzaak van een nog grondiger hervorming van de interne markt. Wij bespreken op dit moment specifiek de energiemarkten, maar ook de arbeidsmarkt is onderdeel van de structurele hervormingen die nodig zijn om het concurrentievermogen van Europa te vergroten, met name in die landen die nu het kwetsbaarst zijn. Zoals u weet, zijn sommige daarvan al bezig om belangrijke hervormingen van de arbeidsmarkt door te voeren.</p>
    </intervention>
    <intervention id="2-369-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="en">namens de ALDE-Fractie . – Mijnheer de voorzitter, ik weet dat u uw bezorgdheid over de zaak Chodorkovski al in een privégesprek met president Medvedev hebt aangekaart. Als de zaak Chodorkovski een testcase was voor de rechtsstaat in Rusland, dan moeten wij logischerwijs zeggen dat die is mislukt. Bovendien is op 31 december ook nog Boris Nemtsov gearresteerd. Artikel 31 van de Russische grondwet garandeert echter de vrijheid van samenkomst.</p>
      <p sl="en">Zoals u weet, organiseert de oppositie iedere 31e van de maand een protestbijeenkomst. Volgens mij zijn er in 2011 zeven maanden met 31 dagen. Dat betekent dat er, als dit zo doorgaat, een kans is dat er in 2011 meer gebeurtenissen zoals de arrestatie van de heer Nemtsov zullen plaatsvinden. De vraag is dus welke gezamenlijke actie de instellingen van de EU in dezen kunnen ondernemen. Rusland is lid van de Raad van Europa, de OESO, de G8 en mogelijk in de toekomst lid van de WTO. Volgens mij is actie door de Europese instellingen dringend geboden.</p>
    </intervention>
    <intervention id="2-370-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Zoals u al zei, mijnheer Verhofstadt, hebben wij dit vraagstuk aan de orde gesteld bij onze Russische partners, en de Europese Unie heeft ook al publiekelijk gereageerd op de rechtszaak tegen Michail Chodorkovski en Platon Lebedev door middel van de verklaring van de Hoge Vertegenwoordiger, mevrouw Ashton.</p>
      <p sl="en">Wij vinden dat de onafhankelijkheid van de rechterlijke macht en het recht van iedere burger op een eerlijk proces – zoals verankerd in het Europees Verdrag voor de rechten van de mens, dat ook door Rusland is ondertekend – van cruciaal belang zijn voor het strategisch partnerschap tussen de Europese Unie en de Russische Federatie. De rechtsstaat is ook een hoeksteen van het ‘partnerschap voor modernisering’ dat wij op dit moment met Rusland ontwikkelen.</p>
      <p sl="en">Wij zullen dit op de voet blijven volgen en wij zullen het onderwerp op verschillende manieren en in verschillende vergaderingen met Rusland aan de orde stellen, zoals ook op de Top EU-Rusland in Brussel van 7 december 2010 is benadrukt. De Europese Unie verwacht van Rusland dat het aan zijn internationale verplichtingen op het gebied van de mensenrechten voldoet en dat het het beginsel van de rechtsstaat respecteert.</p>
    </intervention>
    <intervention id="2-371-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="en">namens de ALDE-Fractie . – Dit is geen vraag, maar gewoon een opmerking. Ik vind dat dit Parlement zich ook zo intensief mogelijk met dit probleem moet bezighouden. De situatie zoals die op dit moment in de Russische Federatie is, mag niet zo doorgaan. Ik vind niet dat wij, alleen vanwege onze vele belangrijke handelsbetrekkingen met Rusland, op dit punt onze mond moeten houden, integendeel.</p>
    </intervention>
    <intervention id="2-372-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">namens de Verts/ALE-Fractie. – In Rusland is de vrijheid van de pers en van de media een enorm probleem. Wanneer u in dit debat een goed figuur wilt slaan, mijnheer de voorzitter van de Commissie, dan mag u niet dulden wat er op dit moment in Hongarije gebeurt. Ik vraag u waarom de Commissie de Hongaarse mediawet zo laks behandelt. Die druist in alle opzichten in tegen principes die binnen en buiten Europa gelden.</p>
      <p sl="de">We hebben een juridisch advies laten uitwerken. Daarin staat onder andere dat deze wet niet in overeenstemming is met de criteria van Kopenhagen, met de Slotakte van Helsinki, met de richtlijn inzake audiovisuele media, met het Europees Verdrag tot bescherming van de rechten van de mens, met het Unesco-verdrag inzake de media, met het Verdrag van Lissabon, met het Handvest van de grondrechten van de EU. Ik kan nog wel even doorgaan, maar dat zal ik u besparen. Daarom vraag ik u: wanneer neemt u de nodige initiatieven in Hongarije? Wat is het tijdsschema? Waarom heeft u nog geen inbreukprocedure gestart? Mijn kritiek wordt ook gestaafd door de jurisprudentie hierover.</p>
    </intervention>
    <intervention id="2-373-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Net als bij de andere lidstaten moeten wij ook in het geval van Hongarije de Europese wetgeving op een objectieve, onpartijdige manier toepassen. Wij moeten daar heel zorgvuldig vanuit een juridisch oogpunt naar kijken en daarbij dus een duidelijke methode volgen.</p>
      <p sl="en">Dat is ook precies wat wij – in de persoon van vicevoorzitter Kroes – hebben gedaan. Gisteren heeft zij uitvoerig verslag uitgebracht aan de Commissie burgerlijke vrijheden, justitie en binnenlandse zaken en de Commissie cultuur en onderwijs. Wij zijn enigszins bezorgd over de Hongaarse mediawet. Eind deze week zullen wij een eerste brief aan de regering van Hongarije sturen, waarop de Hongaarse autoriteiten moeten reageren.</p>
      <p sl="en">Ik herhaal: wij moeten heldere, objectieve, onpartijdige, wettelijk geregelde procedures volgen, want Hongarije heeft, net als iedere andere lidstaat van de EU, recht op een onpartijdige bejegening door de Commissie. Ik kan u echter verzekeren dat wij deze zaak heel aandachtig volgen.</p>
    </intervention>
    <intervention id="2-374-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">namens de Verts/ALE-Fractie. – Ik zou graag willen dat wij inzicht krijgen in alle documenten die Hongarije de Commissie ter beschikking heeft gesteld. Wij zouden graag de kans krijgen zelf een oordeel te vormen, en de tijd daarvoor is rijp. We hebben echter het vermoeden dat Hongarije niet de volledige wetstekst heeft voorgelegd, en dat men tijd rekt. Geeft u ons alstublieft die documenten!</p>
      <p sl="de">Bovendien heb ik er bijzonder veel moeite mee dat we bijvoorbeeld tijdens de onderhandelingen over de toetreding van Turkije politieke eisen stellen, en steeds weer te beginnen over de criteria van Kopenhagen, en die dan opzij schuiven wanneer een land al lid is van de Europese Unie.</p>
    </intervention>
    <intervention id="2-375-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Uiteraard houden wij dit Parlement volledig op de hoogte. Zoals ik al eerder zei, heeft de vicevoorzitter van de Commissie, mevrouw Kroes, gisteren met de betrokken commissies van dit Parlement gesproken.</p>
      <p sl="en">Tegelijkertijd zult u begrijpen dat deze zaken een juridische kant hebben en dat wij dit op een heel duidelijke, objectieve manier moeten aanpakken. De Commissie heeft een zeer goede reputatie en een grote geloofwaardigheid bij al deze zaken, die wij absoluut niet in de waagschaal willen stellen. Ik kan u verzekeren dat wij deze kwestie met grote aandacht volgen en wij hebben deze zorgen al kenbaar gemaakt. Ik heb deze kwestie persoonlijk opgenomen met premier Orbán. Morgen komt hij naar dit Parlement. Wij kunnen hierover op politiek niveau discussiëren, maar wij moeten bij deze zaak ook de duidelijke procedures volgen.</p>
    </intervention>
    <intervention id="2-376-000" speaker_id="23792" name="Michał Tomasz KAMIŃSKI" is_mep="True" mode="spoken" nationality="Poland" birth_date="28-03-1972" birth_place="Warszawa" p_group="European Conservatives and Reformists Group" m_state="PL">
      <p sl="pl">namens de ECR-Fractie . – Mijnheer de Voorzitter, een paar dagen geleden heeft de Interstatelijke Luchtvaartcommissie uit Moskou haar rapport gepubliceerd over de oorzaken van de vliegramp die vorig jaar op 10 april plaatsvond in Smolensk. De Poolse publieke opinie heeft met grote verbazing kennisgenomen van de inhoud van het rapport en is van mening dat het verre van objectief is. Gedurende de afgelopen dagen is al duidelijk geworden dat voor Rusland ongemakkelijke feiten zijn verzwegen en dat het hele rapport erop is gericht om de schuld voor de tragische gebeurtenis in Smolensk in de schoenen te schuiven van de Poolse kant. In Polen zal niemand die bij zijn volle verstand is, betwijfelen dat er aan Poolse zijde tijdens de voorbereiding en uitvoering van het bezoek van wijlen de president fouten zijn gemaakt. Het Russische rapport heeft echter alle kenmerken van een politiek spel dat erop is gericht de Russen vrij te pleiten van alle schuld.</p>
      <p sl="pl">In verband hiermee wil ik vragen hoe de Commissie dit rapport beoordeelt en of zij van plan is stappen te zetten om de oorzaken van de ramp in Smolensk op te helderen, waarbij het staatshoofd van een lidstaat en een groot aantal vertegenwoordigers van de politieke elite van mijn land zijn omgekomen.</p>
    </intervention>
    <intervention id="2-377-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Mijnheer de Voorzitter, ik wil tegen de heer Kamiński zeggen dat niemand, noch in Polen noch elders, deze afschuwelijke tragedie ooit zal vergeten. De dood van president Kaczynski en van allen die op die tragische dag bij hem waren, heeft ons diep getroffen. Ik heb uiteraard kennis genomen van het Russische rapport dat vorige week werd gepubliceerd en ook van de Poolse reacties daarop, reacties waar ik gezien de omvang van deze tragedie veel begrip voor heb.</p>
      <p sl="en">Dat gezegd zijnde, kan de Commissie in dit soort situaties alleen handelen wanneer wij de juiste rechtsgrondslag hebben om dat te doen. Overigens hebben de Poolse autoriteiten ons nooit benaderd met een verzoek om ons in deze zaak te mengen, maar wij blijven uiteraard bereid om alles wat binnen onze wettelijke bevoegdheid ligt te doen, mochten wij een dergelijk verzoek krijgen.</p>
    </intervention>
    <intervention id="2-378-000" speaker_id="23792" name="Michał Tomasz KAMIŃSKI" is_mep="True" mode="spoken" nationality="Poland" birth_date="28-03-1972" birth_place="Warszawa" p_group="European Conservatives and Reformists Group" m_state="PL">
      <p sl="pl">namens de ECR-Fractie . – Mijnheer de voorzitter, ik wil u graag goed begrijpen. Tot nu toe heeft de Poolse regering de Europese Commissie nog niet benaderd over de opheldering van de oorzaken van de vliegramp in Smolensk. Als de Poolse regering de Commissie echter zou verzoeken om hulp, is de zij dan bereid om stappen te ondernemen in deze zaak?</p>
    </intervention>
    <intervention id="2-379-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Zoals ik al zei, moeten we de rechtsgrond ervoor zien. Volgens mijn informatie ging het om een militaire vlucht en een staatsbezoek, en de verordening is pas na het verschrikkelijke ongeluk in werking getreden. Vanuit een juridisch standpunt lijken er dus niet veel argumenten te zijn op basis waarvan de Commissie zich in de zaak zou kunnen mengen. Maar we kunnen deze zaak natuurlijk altijd op informele wijze bespreken met de Poolse autoriteiten of met andere autoriteiten die ons vragen om dat te doen.</p>
    </intervention>
    <intervention id="2-380-000" speaker_id="96650" name="Lothar BISKY" is_mep="True" mode="spoken" nationality="Germany" birth_date="17-08-1941" birth_place="Zollbrück" p_group="Confederal Group of the European United Left - Nordic Green Left" m_state="DE">
      <p sl="de">namens de GUE/NGL-Fractie. – Mijnheer Barroso, we weten allemaal hoe belangrijk de stabiliteit van de euro is. In dat verband is er iets dat ik niet helemaal begrepen heb. Het ging om het debat over het uitbreiden van het reddingsplan, en u heeft toen “geef gas!” geroepen, en mevrouw Merkel heeft “stop!” geroepen. Daarom zou ik willen weten of u überhaupt aan coördinatie doet. Het kan wel eens mislopen, maar dit is niet de eerste keer dat ik zoiets meemaak, of vermoed dat zoiets aan de hand is. En de media beginnen zich hier intussen ook voor te interesseren. Dat is een belangrijke politieke kwestie, het is toch niet zomaar een echtelijke twist tussen u en mevrouw Merkel? Ik heb daar trouwens alle begrip voor, neemt u maar van mij aan dat ik het ook niet altijd met mevrouw Merkel eens ben, maar in dit verband is de vraag toch of de financiële speculanten er niet van profiteren wanneer meningsverschillen aan het licht komen.</p>
    </intervention>
    <intervention id="2-381-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">In de Europese Unie heeft elke instelling en elke regering haar eigen verantwoordelijkheden. De Commissie heeft een verantwoordelijkheid om te presenteren wat volgens haar de juiste weg vooruit is voor de eurozone en voor de Unie, vandaar dat wij onze mening kenbaar hebben gemaakt in een zeer uitgebreid document met betrekking tot de jaarlijkse groeianalyse. Ik denk dat wij niet alleen het recht, maar ook de plicht hadden om dat te doen.</p>
      <p sl="en">Dus dat is wat wij gedaan hebben, en ik meen dat het door de markten buitengewoon goed is ontvangen, zoals we de afgelopen tijd hebben gezien, omdat zij hebben begrepen dat er nu echt de bereidheid is om op een beslissende manier stappen te zetten in verband met alle aspecten van een omvattend antwoord, met inbegrip van de EFSF.</p>
      <p sl="en">De marktanalyse is unaniem over de noodzaak om meer te doen op dat gebied. Dat is niet slechts de mening van de Commissie, maar is ook de mening van de Europese Centrale Bank, en die is in buitengewoon duidelijke bewoordingen kenbaar gemaakt. Ik hoop dat de lidstaten tot een akkoord zullen komen op basis van het standpunt van de Commissie.</p>
    </intervention>
    <intervention id="2-382-000" speaker_id="96650" name="Lothar BISKY" is_mep="True" mode="spoken" nationality="Germany" birth_date="17-08-1941" birth_place="Zollbrück" p_group="Confederal Group of the European United Left - Nordic Green Left" m_state="DE">
      <p sl="de">namens de GUE/NGL-Fractie . – Mijnheer Barroso, ik heb alle respect voor uw mening, en voor het verslag. Het gaat echter om een bijzonder belangrijke zaak, er wordt gespeculeerd met de euro, dit is een belangrijk moment, en de vraag blijft dus hoe het mogelijk is dat de indruk kan ontstaan dat u geen overleg heeft gepleegd met mevrouw Merkel, of met de heer Sarkozy, of met een andere regeringsleider. Die indruk hebben de burgers in ieder geval gekregen.</p>
    </intervention>
    <intervention id="2-383-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">De Commissie heeft geen toestemming van de lidstaten nodig voordat wij een mening kenbaar maken. Ons voorstel was grotendeels in overeenstemming met de conclusies van de laatste Europese Raad, toen de lidstaten hebben gesteld dat ze bereid waren om te doen wat noodzakelijk was om de financiële stabiliteit van de eurozone te beschermen. Ze hebben specifiek de EFSF genoemd en gezegd dat ze klaar waren om deze sterker te maken. Er was dus in feite geen tegenspraak.</p>
      <p sl="en">Ik kan geen commentaar geven op het commentaar van anderen, maar ik kan u wel zeggen wat het standpunt van de Commissie is: het is een unaniem standpunt dat door de president van de Europese Centrale Bank wordt gedeeld; het is het standpunt van de andere instellingen in kwestie die de financiële stabiliteit van de eurozone nauwlettend in de gaten houden. Ik denk dat we de aandacht moeten vestigen op wat ons verenigt in plaats van op specifieke kwesties over de manier waarop we communiceren.</p>
    </intervention>
    <intervention id="2-384-000" speaker_id="96954" name="Marta ANDREASEN" is_mep="True" mode="spoken" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">namens de EFD-Fractie . – Afgelopen week heeft een lid van de Europese Rekenkamer, dat na vijftien jaar dienst met pensioen is gegaan, ernstige beschuldigingen in de media geuit. Met deze beschuldigingen, die voor mij niet als een verrassing komen, wordt in essentie gewezen op het gebrek aan onafhankelijkheid van de EU-accountants, hetgeen van invloed is op het transparantieniveau bij de verslaglegging over onregelmatigheden.</p>
      <p sl="en">De brief met toelichting die gisteren door de heer Engwirda is gepubliceerd, doet niets anders dan de macht van de Commissie over de accountants bevestigen, en zet vraagtekens bij de grondslag waarop dit Parlement de afgelopen vijftien jaar kwijting heeft verleend.</p>
      <p sl="en">Het is nu tijd dat dit Parlement eist dat de EU-begroting en -rekeningen door een echt onafhankelijk lichaam worden gecontroleerd dat niet tot de EU-instellingen behoort. Zonder zo’n onafhankelijke controle zijn de Raad en het Parlement niet in staat om de Commissie kwijting te blijven verlenen.</p>
      <p sl="en">Zult u, mijnheer Barroso, een externe accountant de rekeningen kritisch laten doorlichten en ons de waarheid vertellen over hoe het geld van de Europese belastingbetaler wordt uitgegeven?</p>
    </intervention>
    <intervention id="2-385-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Mijnheer de Voorzitter, ik moet er op wijzen dat de Europese Rekenkamer een volledig onafhankelijk orgaan is. De Commissie heeft absoluut geen invloed op haar methoden of controleprioriteiten en dat soort invloed streven wij ook niet na. Het is in het eigen belang van de Commissie en in het belang van Europa om de onafhankelijkheid van de externe accountant te eerbiedigen.</p>
      <p sl="en">Ik heb me nooit negatief uitgelaten over de uitspraken van gerechtshoven of rekenkamers, of dat nu de constitutionele gerechtshoven zijn, het Europees Hof van Justitie of de Europese Rekenkamer. Dat is een grondbeginsel van de democratie, eerbiediging van de rechtsstaat en eerbied voor onafhankelijke instellingen.</p>
      <p sl="en">Er bestaat uiteraard een regelmatige dialoog tussen de Commissie als gecontroleerde partij en de Rekenkamer als controlerende partij als onderdeel van het controleproces. Dat is normaal en noodzakelijk om ervoor te zorgen dat het controleproces goed werkt en dat alle bevindingen van het controleproces op een solide basis berusten. Een dergelijke dialoog is geheel in overeenstemming met alle internationale maatstaven. Ik moet er misschien ook op wijzen dat de Commissie de afgelopen jaren het voorwerp is geweest van buitengewoon kritische verslagen van de Europese Rekenkamer. Ik vind dat we onze instellingen, de onafhankelijke instellingen, moeten eerbiedigen.</p>
    </intervention>
    <intervention id="2-386-000" speaker_id="96954" name="Marta ANDREASEN" is_mep="True" mode="spoken" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">namens de EFD-Fractie . – Mijnheer Barroso, ik ben het niet eens met uw antwoord. Als reactie op de kritiek die de Europese Rekenkamer de afgelopen tien jaar heeft geuit, heeft de Commissie zich tot de accountants gericht (en dat is door de media opgetekend) en hun gevraagd om hun werkmethoden te veranderen, zodat het verslag over de EU-uitgaven een betere indruk zou maken.</p>
      <p sl="en">In mijn dertig jaar beroepservaring op het gebied van de accountancy en controles heb ik nog nooit meegemaakt dat de gecontroleerde partij de controlerende partij instrueert hoe deze haar werk moet doen. Hoe kunnen we nu weten of een verlaging van het foutenpercentage het gevolg is van een verandering van methoden waarom de Commissie heeft gevraagd of van een verbetering van de controles?</p>
    </intervention>
    <intervention id="2-387-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">De Commissie heeft net als het Europees Parlement het recht om haar mening over het controleproces te geven. U maakt er nu een mening over kenbaar en u hebt geheel en al het recht om dat te doen. Ook de Commissie is een politiek lichaam. We zijn door dit Parlement gekozen, dus daarom hebben ook wij het recht om onze mening kenbaar te maken. Dat kan op geen enkele manier als een vorm van druk worden beschouwd, tenzij wij uw opmerkingen ook als niet te tolereren druk moeten beschouwen.</p>
      <p sl="en">Dit is in feite een oefening in transparantie. Dus voor eens en altijd: wij respecteren de Europese Rekenkamer volledig, wij zetten de Europese Rekenkamer niet onder druk, en wij doen ons best om de aanbevelingen van de onafhankelijke controle-instelling die de Europese Rekenkamer is, uit te voeren.</p>
    </intervention>
    <intervention id="2-388-000" speaker_id="96946" name="Daniël van der STOEP" is_mep="True" mode="spoken" nationality="Netherlands" birth_date="12-09-1980" birth_place="Delft" p_group="Non" m_state="NL">
      <p sl="nl">Voorzitter, Jeruzalem is de enige eeuwige en ondeelbare hoofdstad van de joodse staat Israël. Jeruzalem is en zal altijd van oost tot west Israëlisch grondgebied zijn en blijven.</p>
      <p sl="nl">Voorzitter, de Europese Unie mag met recht trots zijn op Israël. In het Midden-Oosten is het de enige democratie in een zee van dictatoriale regimes.</p>
      <p sl="nl">Voorzitter, in haar strijd tegen de islamitische jihad verdedigt Israël dan ook niet alleen zichzelf, maar ook alles waar Europa met zijn joods-christelijke waarden voor staat. Dat zal de Commissie met me eens zijn.</p>
      <p sl="nl">Voorzitter, de steun van de Europese Unie aan de joodse staat Israël zou dan ook vanzelfsprekend moeten zijn. De Europese Unie moet aan de internationale gemeenschap een duidelijk signaal afgeven, namelijk de diplomatieke vertegenwoordiging van de EU hoort enkel en alleen in Jeruzalem thuis. Daarom zou ik graag aan de heer Barroso willen vragen of hij het met mij eens is dat de diplomatieke vertegenwoordiging Israël onmiddellijk verplaatst zou moeten worden van Ramat Gan naar de Israëlische hoofdstad Jeruzalem? Zo nee, waarom niet?</p>
      <p sl="nl">Voorzitter, hetzelfde zou natuurlijk moeten gebeuren voor de toekomstige EU-ambassade in Jeruzalem. Wij zijn tegen die ambassades, maar àls ze er komen, dan in Jeruzalem.</p>
    </intervention>
    <intervention id="2-389-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Om te beginnen kent u het standpunt van de Europese Commissie inzake Israël. Wij steunen het bestaan van Israël volledig. Zoals u al zei, het is een democratische staat in een zeer moeilijke omgeving en we erkennen het bestaansrecht van Israël volledig. Tegelijkertijd zouden wij graag willen dat Israël het recht op zelfbeschikking van het Palestijnse volk respecteert, en wij zijn van mening dat de beste oplossing is dat de twee staten, Israël en de Palestijnse staat, in het volle respect voor elkaar en voor het internationaal recht bestaan.</p>
      <p sl="en">Met betrekking tot de kwestie van een verandering van hoofdstad of onze vertegenwoordiging in Israël: wij zien geen reden om dat te veranderen.</p>
    </intervention>
    <intervention id="2-390-000" speaker_id="96946" name="Daniël van der STOEP" is_mep="True" mode="spoken" nationality="Netherlands" birth_date="12-09-1980" birth_place="Delft" p_group="Non" m_state="NL">
      <p sl="nl">Voorzitter, ik ben natuurlijk wel teleurgesteld met het antwoord, maar u heeft het inderdaad over Oost-Jeruzalem en van de week heeft de Commissie ook veroordeeld dat Israël in Gilo 1 400 huizen gaat bouwen. Nou vraag ik mij af hoe de gemeente Jeruzalem daar nu precies mee om moet gaan, want zij krijgen aanvragen voor bouwvergunningen in Oost- en West-Jeruzalem.</p>
      <p sl="nl">In beide gebieden delen ze die inderdaad uit aan Arabieren en aan Israëliërs en wat de Commissie eigenlijk zegt en de afgelopen week heeft gezegd is: jullie moeten discrimineren in Oost-Jeruzalem, want de stad is sowieso één geheel, daar kunnen we niets aan veranderen, de stad wordt door één gemeente bestuurd. Wat zegt u dan tegen het bestuur van de gemeente Jeruzalem, wat moeten zij doen met Israëliërs die volkomen in hun recht een bouwvergunning aanvragen in een gebied waar zij mogen wonen?</p>
    </intervention>
    <intervention id="2-391-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Ik vind dat het standpunt van de Europese Unie met betrekking tot de nederzettingen volledig in overeenstemming is met dat van de internationale gemeenschap, met inbegrip van de grootste bondgenoten van Israël. Wij zijn van mening dat de manier waarop de kwestie van de nederzettingen door de huidige regering is aangepakt niet altijd geholpen heeft als het gaat om de huidige inspanningen om vrede in die regio te bereiken.</p>
      <p sl="en">De opmerkingen die u hebt gemaakt laten precies zien waarom we geen vertegenwoordiging in Jeruzalem moeten hebben door de moeilijke situatie in die buitengewoon belangrijke stad voor Israël en voor ons allemaal.</p>
      <p sl="en">Laten we ons dus voor vrede blijven inzetten. Laten we Israël steunen. Laten we tegelijkertijd de rechten van het Palestijnse volk niet vergeten. Ik vind dat ook zij onze aandacht en steun verdienen.</p>
    </intervention>
    <intervention id="2-392-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Dan komen we nu aan het tweede deel van het vragenuur, over een specifiek en concreet onderwerp, namelijk innovatie en energie.</p>
    </intervention>
    <intervention id="2-393-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="es">Mijnheer de Voorzitter, mijnheer Barroso, de Commissie maakt zich momenteel sterk voor innovatie op diverse terreinen van ons energiesysteem. Enkele voorbeelden daarvan zijn biobrandstoffen van de tweede generatie, fusie, kernsplijting van de vierde generatie, intelligente netwerken, duurzame energiebronnen in het algemeen, energie-efficiëntie in het algemeen, het gebruik van waterstof in brandstofcellen, CO2 -afvang, -vervoer en -opslag, en elektrische voertuigen.</p>
      <p sl="es">De middelen zijn schaars, mijnheer de voorzitter, en we kunnen niet alles doen. Veel Europeanen vragen zich af op welke van al deze zaken de Commissie zich in de huidige moeilijke omstandigheden gaat concentreren, en ik leg die bezorgdheid vandaag aan u voor. Aan welke van deze prioriteiten geeft de Commissie voorrang?</p>
    </intervention>
    <intervention id="2-394-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Dat is een heel moeilijke vraag, omdat alle prioriteiten met elkaar verband houden; we moeten de energiemarkt dus voltooien: we hebben een geïntegreerde energiemarkt nodig. Dat is ook een manier om voor hernieuwbare energiebronnen en energie-efficiëntie te zorgen. Energie-efficiëntie is zeker een prioriteit, maar we moeten ook investeren in koolstofarme technologieën, omdat er ook een externe dimensie is en we moeten onze externe ambities nastreven – voor zover mogelijk moeten wij en onze partners op energiegebied met één stem spreken.</p>
      <p sl="en">Er zijn vier prioriteiten waarvan ik graag zie dat de Europese Raad er op 4 februari op ingaat: de voltooiing van de energiemarkt en de tenuitvoerlegging van alle regels van de interne markt, energie-efficiëntie, koolstofarme technologieën en gezamenlijke inspanningen accepteren op het vlak van de externe dimensie.</p>
    </intervention>
    <intervention id="2-395-000" speaker_id="28291" name="Romana JORDAN" is_mep="True" mode="spoken" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">Mijnheer de Voorzitter, volgens de huidige stand van zaken moet de Europese Unie de emissies van broeikasgassen tegen 2020 met 20 procent terugbrengen. Er wordt echter op politiek niveau ook gesproken over een hogere doelstelling, die betrekking zou hebben op de sectoren onder het emissiehandelssysteem (Emission Trading System – ETS), en met name energie.</p>
      <p sl="sl">Ik zou daarom willen weten wanneer naar uw mening de omstandigheden ruimte bieden om deze doelstelling nog verder te verhogen.</p>
      <p sl="sl">Welke aanvullende maatregelen zou de Europese Unie in de energiesector moeten invoeren, of maken de condities die u in uw antwoord aan mijn collega schetste, ook deel uit van deze maatregelen?</p>
    </intervention>
    <intervention id="2-396-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Dit is ook een mondiaal proces, niet alleen een Europees proces. Cancún was een belangrijke stap in de klimaatonderhandelingen, het kon tenminste het multilateraal proces levend houden en dat was goed. Maar vanuit ons standpunt was het in feite niet genoeg.</p>
      <p sl="en">Om vorderingen te maken en ons vast te leggen op bindende doelen moeten we vind ik andere partijen, namelijk de grote vervuilers, de ontwikkelings- en opkomende economieën, vragen om een vergelijkbare inspanning te leveren. Tot nu toe hebben zij zich daar niet op vastgelegd.</p>
      <p sl="en">Dus daarom moeten wij de juiste manier vinden om hen in beweging te krijgen. Tegelijkertijd is het zo dat die landen die bereid zijn om stappen vooruit te zetten en zich harder in te zetten dat kunnen en zouden moeten doen, en wat ik concreet aan de Europese Raad van 1 februari ga voorstellen, is dat meer tot stand moet worden gebracht op het gebied van de energie-efficiëntie. Dat is een gebied waarop we nog niet zo ver zijn als we zouden moeten zijn.</p>
      <p sl="en">Wat hernieuwbare energiebronnen betreft, meen ik dat we op koers zitten om ons doel voor 2020 te bereiken, maar niet wat energie-efficiëntie betreft; dat is dus een concreet terrein waarop we meer vooruitgang kunnen boeken.</p>
    </intervention>
    <intervention id="2-397-000" speaker_id="96918" name="Derek VAUGHAN" is_mep="True" mode="spoken" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Om in de toekomst energiezekerheid en lage kosten voor de consument te garanderen moet Europa alle soorten koolstofarme energie gebruiken. Hiertoe behoort ook schone kolentechnologie, een terrein dat zich tot nu toe erg traag ontwikkelt. Kan de voorzitter van de Commissie daarom de verzekering geven dat ook in de toekomst steun zal worden gegeven aan onderzoek naar koolstofafvang en -opslag?</p>
    </intervention>
    <intervention id="2-398-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Ik kan de verzekering geven dat wij zullen proberen om dat voor elkaar te krijgen. Maar u weet dat de lidstaten uiteindelijk over de financiering van onderzoek beslissen. Dat is een kwestie die wij gaan bespreken wanneer wij de meerjarige financiële vooruitzichten presenteren.</p>
      <p sl="en">Maar ik hoop zeker dat de lidstaten prioriteit zullen geven aan investeringen in hernieuwbare energiebronnen en koolstofarme technologieën, en zich richten op de technologieprioriteiten die in het Europees strategisch energietechnologieplan zijn vastgesteld.</p>
      <p sl="en">Wij stellen dit inderdaad voor de komende Europese Raad voor.</p>
    </intervention>
    <intervention id="2-399-000" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">Voorzitter Barroso, u hebt daarnet gezegd dat de lidstaten minder dan de helft bereiken van wat zij van plan waren te bereiken ten aanzien van het doel van twintig procent energiebesparing in 2020; dus waarom oefent de Commissie geen grote druk uit om dat doel bindend te maken voor de lidstaten?</p>
    </intervention>
    <intervention id="2-400-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Wij oefenen wel degelijk druk uit om dat doel te bereiken. Wij proberen op dit moment om de kwestie op de volgende Europese Raad aan de orde te stellen. De energie-efficiëntie loopt nog steeds achter op schema, zoals u al zei. Ik ben niet gelukkig met de situatie en de Commissie is van plan om die te keren.</p>
      <p sl="en">Energie-efficiëntie is nu een integraal onderdeel van de hoofddoelstelling van de EU 2020-strategie. Wij voeren momenteel besprekingen met de lidstaten om nationale doelen vast te stellen die dit doel ondersteunen. Wij hebben reeds een schatting gemaakt dat met de bestaande beleidslijnen en maatregelen er in 2020 niet meer dan tien procent bespaard zou zijn.</p>
      <p sl="en">De gecombineerde nationale streefcijfers die uit de Europa 2020-discussies naar voren zijn gekomen geven een uitkomst die duidelijk ambitieuzer is dan dat, maar waarschijnlijk nog steeds een flink eind onder de twintig procent zit. Daarom zijn we van plan een tweetrapsaanpak te volgen, door de geboekte vooruitgang wat betreft de tenuitvoerlegging van de nationale doelen die in Europa 2020 zijn omschreven nauwlettend te volgen, en door deze vooruitgang in 2013 aan een kritisch onderzoek te onderwerpen. Als uit deze onderzoeken blijkt dat het niet waarschijnlijk is dat ons doel van twintig procent wordt bereikt, dan zal de Commissie overwegen om voor 2020 wettelijk bindende nationale doelen voor te stellen.</p>
    </intervention>
    <intervention id="2-401-000" speaker_id="96739" name="Reinhard BÜTIKOFER" is_mep="True" mode="spoken" nationality="Germany" birth_date="26-01-1953" birth_place="Mannheim" m_state="DE">
      <p sl="de">Mijnheer de Voorzitter, mijnheer Barroso, ik zou u een vraag willen stellen over het harmoniseren van de terugleververgoedingen – een bepaald type vergoedingen ter bevordering van duurzame energie – in de Unie. De heer Oettinger, die de portefeuille energie beheert, volgt in dit verband een strategie die er volgens ons, maar ook volgens de Duitse minister van Milieuzaken, toe zou leiden dat het meest geslaagde innovatieprogramma in Duitsland voor hernieuwbare energie getorpedeerd zou worden.</p>
      <p sl="de">Wat gaat u doen om te verhinderen dat de Duitse terugleververgoedingen onder het mom van harmonisering afgeschaft worden, wat ten koste zou gaan van de innovatie op het gebied van hernieuwbare energie? En wat gaat u doen om ervoor te zorgen dat de heer Oettinger stopt met zijn vertragingstactiek op het gebied van de energie-efficiëntie? Hij wil pas in 2012 iets doen, hoewel u zelf gezegd heeft dat nu al duidelijk is dat de niet-bindende doelstellingen niet voldoende zijn. Hoe wilt u dat versnellen?</p>
    </intervention>
    <intervention id="2-402-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Mijnheer de Voorzitter, laat ik om te beginnen zeggen dat de commissaris degene is die deze aanvullende benadering van energie-efficiëntie voorstelt en ik vertrouw er volledig op dat hij zijn best doet om dat doel te bereiken. Wij proberen op dit moment ook om deze energiekwestie aan andere beleidsdoelstellingen als de bestrijding van de klimaatverandering te koppelen.</p>
      <p sl="en">Dat gezegd hebbende, geloven wij dat dit niet alleen een kwestie van doelen stellen is, het gaat ook over het werk in de lidstaten, en daarom geloven wij dat het beter is dat de lidstaten hun eigen nationale doelen stellen en vervolgens zien we wel verder. Als zij op schema zitten, dan is dat mooi. Zo niet, dan zullen wij op zijn minst bindende wetgeving voorstellen.</p>
      <p sl="en">Maar om succes te boeken is het soms beter om met een soort niet-verplicht doel te beginnen. Dat hebben wij in het verleden tenminste gedaan en het is de juiste aanpak gebleken. Wij sluiten niet uit, integendeel zelfs, dat het mogelijk nodig is om voor elk land bindende doelen te stellen, maar laten wij de lidstaten verantwoordelijk maken voor dit beleid en zien hoe zij hun strategie ontwikkelen.</p>
    </intervention>
    <intervention id="2-403-000" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, op 4 februari vindt de energietop plaats. Op dit moment worden twee richtlijnen behandeld, de kaderrichtlijn water en richtlijn inzake de milieueffectbeoordeling. We moeten overwegen hoe we die twee voorstellen op een duurzame manier met elkaar combineren. Het gaat om milieubescherming en energie. Ik denk dat de procedure voor het verkrijgen van een vergunning op dit vlak niet langer mag duren dan een jaar. De Commissie heeft vijf jaar voorgesteld. Vijf jaar, dat is een volledige zittingsperiode – ik denk niet dat we ons dat in deze woelige tijden nog kunnen permitteren.</p>
      <p sl="de">Is de Commissie derhalve bereid om die periode in te korten? Kunnen we de kaderrichtlijn water dusdanig aanpassen dat ook centrales met pompaccumulatie de kans krijgen om zonne-energie en windenergie op te slaan?</p>
    </intervention>
    <intervention id="2-404-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">In het algemeen wil de Commissie de tijd voor aanneming en tenuitvoerlegging zo veel mogelijk terugdringen. Het punt is dat de lidstaten ons gewoonlijk om een realistisch tijdsinterval vragen, zodat de tenuitvoerlegging voor zover mogelijk op een samenhangende manier kan plaatsvinden, waardoor verstoringen van de interne markt – of op zijn minst van wat volgens ons de interne markt moet zijn – worden voorkomen. Een van de zorgen in de energiesector is uitgerekend het feit dat we nog steeds heel verschillende regelgeving hebben.</p>
      <p sl="en">Er is enige vooruitgang geboekt en we beginnen niet helemaal van voor af aan. Op 4 februari komen de mededelingen aan de orde die wij onlangs hebben gepresenteerd en er is uiteraard ook het historische (ik denk dat we het nu historisch kunnen noemen) klimaat- en energiepakket dat wij enkele jaren geleden in mijn vorige Commissie hebben gepresenteerd.</p>
      <p sl="en">Wij staan ervoor open het tijdsinterval kleiner te maken, maar het is belangrijk om een overeenkomst met de lidstaten te hebben, zodat zij min of meer tegelijkertijd handelen om deze problemen van de verstoring van de concurrentie op de interne markt te voorkomen.</p>
    </intervention>
    <intervention id="2-405-000" speaker_id="96949" name="Vicky FORD" is_mep="True" mode="spoken" nationality="United Kingdom" birth_date="21-09-1967" birth_place="Omagh" p_group="European Conservatives and Reformists Group" m_state="GB">
      <p sl="en">Onderzoek en innovatie zijn een essentiële stuwende kracht om onze economieën concurrerend te laten zijn. Het afgelopen jaar stond er voor het eerst een Europese universiteit boven aan de wereldranglijst van wetenschappelijke onderzoeksinstellingen. Dat was de Universiteit van Cambridge, die in de regio ligt die ik vertegenwoordig.</p>
      <p sl="en">Aan deze universiteit, maar ook aan vele minder bekende instellingen en grote en kleine bedrijven, heb ik zeer geavanceerd onderzoek gezien dat door de EU wordt gefinancierd middels het kaderprogramma van vijftig miljard euro. Helaas heeft dit kaderprogramma echter ook de reputatie dat het het meest ingewikkelde en bureaucratische ter wereld is. Afgelopen najaar heeft dit Parlement unaniem voor een reeks aanbevelingen gestemd om die papierwinkel te vereenvoudigen. Wat doet de Commissie op dit moment om die hervormingen door te voeren?</p>
    </intervention>
    <intervention id="2-406-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Om te beginnen zou ik de Universiteit van Cambridge en uw regio willen feliciteren.</p>
      <p sl="en">Ten tweede hoop ik dat ik de steun van uw fractie heb bij de discussie over het meerjarenkader voor passende begrotingsvastleggingen om onderzoek, technologie en innovatie op Europees niveau te steunen. Cambridge is een van de meest ontwikkelde universiteiten ter wereld, maar er zijn andere universiteiten in Europa in de armste regio’s die helaas niet dezelfde soort toegang hebben.</p>
      <p sl="en">Ten derde is vereenvoudiging inderdaad een van onze prioriteiten voor energie en innovatie, en in dit geval voor onderzoek. Wij gaan in het andere deel van de Europese Raad ook discussiëren over innovatie. Het is zeker een van onze prioriteiten en wij zijn erg blij dat wij de steun van het Europees Parlement daarvoor hebben. Wij hopen dat wij ook de steun van de Europese Rekenkamer en andere partijen hebben. Het is belangrijk dat begrepen wordt hoe belangrijk het is dat wetenschappers niet zo veel tijd kwijt zijn aan papierwerk en dat ze meer tijd hebben om zich te concentreren op wat ze het beste kunnen, namelijk onderzoek doen.</p>
    </intervention>
    <intervention id="2-407-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Mijnheer de Voorzitter, onder het mom van financiële consolidatie worden momenteel de tegenstellingen binnen de Europese Unie door de zogeheten bezuinigingsprogramma’s aangescherpt, wordt antisociaal beleid gestimuleerd, staan de rechten van werknemers onder druk en wordt er gesneden in de overheidsinvesteringen, vooral op het gebied van innovatie en energie.</p>
      <p sl="pt">Als deze zelfde richtsnoeren, dit beleid en deze druk op Portugal en andere landen met zwakkere economieën worden voortgezet, zal dat ertoe leiden dat de tegenstellingen alleen maar toenemen en dat de situatie verder verslechtert, door een gebrek aan solidariteit binnen de Europese Unie.</p>
      <p sl="pt">De vraag die zich daarom voordoet is welke maatregelen er genomen gaan worden om verandering in deze situatie te brengen, om daadwerkelijk te waarborgen dat er steun komt voor innovatie in landen als Portugal en andere landen waar niet voldoende overheidsmiddelen gereserveerd zijn op deze gebieden, en ook – gezien de hoge prijzen en de problemen die op veel plaatsen voelbaar zijn – om te garanderen dat energie toegankelijk blijft voor de mensen en voor de industriële sector.</p>
    </intervention>
    <intervention id="2-408-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="pt">Mevrouw Figueiredo, u kent ons standpunt over begrotingsconsolidatie. Deze is onvermijdelijk, in het bijzonder voor een land als Portugal, dat problemen heeft op het gebied van zijn staatsschulden, maar ook voor de Europese Unie in het algemeen. Maar in de aanbevelingen die we gedaan hebben in een zojuist door ons gepubliceerd document hebben we de landen gevraagd om indien mogelijk niet te bezuinigen op onderwijs of onderzoek en vooral niet op de energiesector. En er zijn landen die dit inderdaad al doen, met groot succes: landen die programma’s voor begrotingsconsolidatie uitvoeren, en desondanks de investeringen in onderzoek en onderwijs zelfs opvoeren.</p>
      <p sl="pt">Met betrekking tot de landen met de grootste financiële problemen moeten ook solidariteit en cohesie een rol spelen. Daarom zal ik op Europees niveau blijven opkomen voor economische, sociale en territoriale cohesie. Solidariteit is belangrijk. Solidariteit mag geen holle frase zijn. We moeten, als u me deze formulering toestaat, de solidariteit haar werk laten doen.</p>
    </intervention>
    <intervention id="2-409-000" speaker_id="96910" name="Judith A. MERKIES" is_mep="True" mode="spoken" nationality="Netherlands" birth_date="28-09-1966" birth_place="London " p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Voorzitter, innovatie gaat onze economie, onze samenleving veranderen en moet ook nog banen opleveren; daarmee is innovatie een van de belangrijkste initiatieven van de Europese Unie. Ik vraag u dan ook graag om een meer integrale aanpak in uw Commissie met alle DG’s tezamen. Er zijn bijvoorbeeld innovation partnerships op dit moment onderweg die eigenlijk vooral in één directoraat-generaal spelen; het moet toch echt een meer holistische aanpak worden. Zo vind ik ook dat de fondsen meer moeten worden samengevoegd en fragmentatie moet worden voorkomen, het liefst in één fonds, inclusief de structuurfondsen. Ik verzoek u om daar echt naar te kijken en één grote zuigstroom richting innovatie te creëren in samenwerking met de lidstaten.</p>
      <p sl="nl">Even nog iets anders over energie. We hebben vooral altijd veel oog voor het grote. Ook bij de innovatie, moet het altijd groot zijn, maar soms zit de waarheid in het kleine. Ik vind dat er erg weinig aandacht is voor lokaal opgewekte energie. Ik denk dat daar de empowerment ligt voor de burgers. Mag ik u hier dan samen met alle andere collega’s toch echt vragen om binding targets ?</p>
    </intervention>
    <intervention id="2-410-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">U bent terecht bezorgd over dit probleem van het gebrek aan synergie op Europees niveau. Dat is precies waarom ik van de Europese Raad verwacht dat hij uitgebreid op deze zaak ingaat.</p>
      <p sl="en">Sterker nog, de Europese innovatiepartnerschappen zijn een instrument om synergie tot stand te brengen tussen reeds bestaande programma’s op Europees, nationaal en regionaal niveau. Door ze onder één paraplu onder te brengen kunnen we volgens mij hun inherente innovatiepotentieel aanspreken om Europabrede oplossingen in te zetten die maatschappelijke problemen aanpakken.</p>
      <p sl="en">Een van de doelen is dus precies het versnellen van de stap van onderzoek naar markt, van marktgerichte innovaties naar marktgerichte producten en diensten.</p>
      <p sl="en">Dat zal de nodige aantrekkingskracht creëren om deel te nemen. Vandaar dat wij in de Commissie en nu in de lidstaten deze veelomvattende benadering van innovatie zoeken waarbij we verder kijken dan de portefeuilles van de directoraten-generaal en zelfs verder dan nationale herkomst.</p>
    </intervention>
    <intervention id="2-411-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Mijnheer de Voorzitter, uit wetenschappelijk onderzoek dat is verschenen in de internationale pers, en de laatste tijd vooral ook in de Griekse, Israëlische en Cyprische pers, blijkt dat er grote aardgas- en aardolievoorraden zijn in het gebied van de Egeïsche Zee ten zuiden van het eiland Kreta. Er zijn dus energievoorraden op het grondgebied, binnen de territoriale grenzen, van de Europese Unie.</p>
      <p sl="el">Is de Europese Commissie van plan om, gelet op deze situatie, onderzoek naar en prospectie en uitbuiting van energiebronnen aan te moedigen en de ondersteunen? Het vervoer van deze energie naar de Europese Unie is hoe dan ook gemakkelijker dan via ongeacht welke andere geplande pijpleiding.</p>
      <p sl="el">Nu ik toch het woord heb, wil ik, mijnheer de Voorzitter van het Europees Parlement en mijnheer de voorzitter van de Commissie, als u het goed vindt graag verklaren dat u volgens mij geluk hebt. Het lot heeft er immers voor gezorgd heeft dat u voorzitter mocht zijn van respectievelijk een Parlement met meer bevoegdheden sinds de toepassing van het Verdrag van Lissabon en een Commissie die een economische crisis moet beheren. Ik ben het eens met alle stappen die de heer Barroso in die richting heeft gezet, maar ik wil ook een voorstel doen: er is ook een andere methode, de Amerikaanse methode, namelijk monetaire verruiming. Kunt u niet onderzoeken …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-412-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Mijnheer de Voorzitter, u onderbrak de geachte afgevaardigde net toen hij iets aardigs over mij zei, waarvoor ik hem dank.</p>
      <p sl="en">Wat betreft het eerste deel van zijn interventie: we hebben niet de middelen en het heeft nu niet onze prioriteit om onderzoek te doen naar andere energiebronnen in Europa of het onderzoek ernaar te steunen. Onze prioriteit wat de infrastructuur betreft is om onderlinge verbindingen aan te leggen, omdat dat een cruciale Europese dimensie heeft.</p>
      <p sl="en">We gaan daarover voorstellen indienen bij de Europese Raad. Er is al iets bereikt, het BEMIP bijvoorbeeld, het Interconnectieplan voor de energiemarkt in het Oostzeegebied. Nu werken we ook met de Midden- en Oost-Europese landen samen om, indien mogelijk, noord-zuidverbindingen in te stellen, en dat loopt goed. Ik ben zojuist in Azerbeidzjan en Turkmenistan geweest in verband met het werk aan de zuidelijke gascorridor, een nieuw potentieel middel om energie, in dit geval gas, naar Europa te brengen. Op dit punt kan de Europese Unie volgens mij enkele investeringen in de energie-infrastructuur doen.</p>
    </intervention>
    <intervention id="2-413-000" speaker_id="96901" name="Krišjānis KARIŅŠ" is_mep="True" mode="spoken" nationality="Latvia" birth_date="13-12-1964" birth_place="Wilmington" p_group="Group of the European People's Party (Christian Democrats)" m_state="LV">
      <p sl="lv">Mijnheer de Voorzitter, mijnheer Barroso, de Commissie komt met een naar mijn mening zeer welkom initiatief om de energie-infrastructuur in de Europese Unie te verbeteren ten aanzien van de elektriciteitsnetwerken en de interconnecties voor gasnetwerken. In uw verslag wordt geschat dat hiervoor circa 200 miljard euro nodig zal zijn. De verbeteringen aan deze netwerken zullen tot 2020 worden uitgevoerd. In het verslag wordt verder vermeld dat ongeveer de helft van de kosten, oftewel 100 miljard euro, uit de private sector moet komen. Mijn vraag aan u is waar deze resterende 100 miljard euro die nodig is voor verbetering van de energienetwerken, vandaan moet komen. Komt het geld uit fondsen van de Unie, of worden er speciaal voor dit project obligaties uitgegeven? Of is er een andere financieringsbron? Dank u.</p>
    </intervention>
    <intervention id="2-414-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Zoals u zei, het klopt dat er tot 2020 200 miljard euro aan investeringen nodig is voor gasinfrastructuur en stroomnetten. Volgens schattingen zal 100 miljard euro van deze totale investeringsbehoefte op tijd door de markt alleen geleverd worden, terwijl er voor de andere 100 miljard euro overheidsmaatregelen nodig zijn om het benodigde private kapitaal mogelijk te maken en te mobiliseren.</p>
      <p sl="en">Daarom stellen wij nu bijvoorbeeld ontbundeling voor. Wij stellen nu vele maatregelen voor die deze private investering rationeler en nuttiger zullen maken. Wij zullen ook eens goed naar de tariefreguleringspraktijken kijken om adequate kostentoerekeningsbeginselen vrij te maken.</p>
      <p sl="en">Om het resterende gat te vullen stelt de Commissie een nieuw financieel instrument voor om projecten van Europees belang voor het nieuwe financiële vooruitzicht na 2013 te steunen. Behalve subsidies kunnen innovatieve op de markt gebaseerde oplossingen worden voorgesteld zoals kapitaaldeelnemingen, garanties en leningen aan publiek-private partnerschappen. Zoals u weet, heb ik het al gehad over Europese fondsen via de projectobligaties die specifiek voor dit soort projecten bestemd zijn.</p>
    </intervention>
    <intervention id="2-415-000" speaker_id="97086" name="Sonia ALFANO" is_mep="True" mode="spoken" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, mijnheer Barroso, dames en heren, Richtlijn 2001/77/EG legt de definitie van hernieuwbare energiebronnen vast, om te bepalen welke daarvan door de overheid kunnen worden gestimuleerd.</p>
      <p sl="it">Verbranding van het niet biologisch afbreekbare deel van afval is geen hernieuwbare energiebron. Sinds 1992 heeft Italië door middel van een verhoogde energierekening voor de burgers de bouw van verbrandingsovens gestimuleerd. Daarvan is wetenschappelijk bewezen dat ze schadelijk zijn voor de gezondheid en voor het milieu, en de Europese Unie heeft ze dan ook beoordeeld als laatste optie voor een geïntegreerde afvalverwerking. Met betrekking tot deze stimulansen zijn al twee inbreukprocedures gestart, en ondanks formele wettelijke maatregelen wordt afvalverbranding in Italië nog steeds gestimuleerd als hernieuwbare energiebron. Acerra is hier slechts één voorbeeld van.</p>
      <p sl="it">Ik besef dat u zich de details met van het Italiaanse CIP 6-mechanisme misschien niet goed herinnert, en daarom heb ik een schriftelijke vraag ingediend. Ik vraag u echter te bevestigen dat de verbranding van niet-biologisch afbreekbaar afval niet zal worden gestimuleerd als hernieuwbare energiebron, en dat hier ook geen afwijkende regelingen voor zullen komen.</p>
      <p sl="it">Verder zou ik graag weten of u het niet tegenstrijdig vindt dat de afvalstoffenrichtlijn de verbranding van afval beschouwt als laatste oplossing voor afvalverwerking, terwijl Richtlijn 2001/77/EG de verbranding van afval als hernieuwbare energiebron stimuleert. Is de Commissie voornemens dit te herzien?</p>
    </intervention>
    <intervention id="2-416-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Zoals mevrouw Alfano terecht heeft opgemerkt, is dit een gedetailleerde vraag. Ik kan niet alle inbreukprocedures tot in detail kennen. Laat ik dit zeggen – ik denk dat dit een belangrijk punt is – dat er op dit moment alleen al over energie en de interne markt voor energie in totaal 77 inbreukprocedures tegen de lidstaten lopen en 55 hebben betrekking op de interne markt. Dus als u mij die vraag schriftelijk wilt voorleggen, dan zal ik u met alle plezier een schriftelijk antwoord sturen.</p>
    </intervention>
    <intervention id="2-417-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Mijnheer de Voorzitter, innovatie, klimaatbescherming, hernieuwbare energie – wanneer we de Europa 2020-strategie lezen zouden we werkelijk kunnen geloven dat de EU het serieus bedoelt met de maatregelen voor milieubescherming en energiebeleid. Wanneer we echter achter de façade van milieubescherming kijken, zien we al snel een andere energiestrategie: kernenergie als zogenaamd vriendelijke energie. Commissaris Oettinger heeft naar aanleiding van mijn vraag een duidelijk standpunt ingenomen, hij heeft mij verteld dat kernenergie op dit moment een grote bijdrage levert aan de koolstofarme opwekking van elektriciteit in de EU, en dat dit voorlopig ook zo zal blijven. De Europese Commissie is niet van plan om een richtlijn voor te leggen voor de maximale levensduur van kerncentrales. En dat 25 jaar na Tsjernobyl! Op 26 april herdenken we een treurige gebeurtenis.</p>
      <p sl="de">Mijn vraag, mijnheer Barroso, luidt: bent ook u de mening toegedaan dat we onze Europese burgers elektriciteit uit kerncentrales met een goed geweten kunnen verkopen als schone en klimaatvriendelijke energie?</p>
    </intervention>
    <intervention id="2-418-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">U kent het standpunt van de Commissie over kernenergie. Met volledig respect voor subsidiariteit in deze kwestie hebben sommige lidstaten het wel en andere niet. Niemand wordt gedwongen om kernenergie te hebben, maar het is inderdaad waar dat kernenergie, als het om klimaatverandering gaat, minder vervuilend is dan andere energiebronnen.</p>
      <p sl="en">Dat gezegd hebbende, de Commissie heeft bepaalde verplichtingen krachtens het Euratom-Verdrag. In de begintijd van de Europese Unie hadden we de Europese Gemeenschap voor Atoomenergie, en de Commissie heeft niet alleen het recht maar ook de plicht om steun te bieden aan de lidstaten die dat nodig hebben op het gebied van nucleaire veiligheid of onderzoek op nucleair gebied. Dat zijn we zeker van plan te doen.</p>
    </intervention>
    <intervention id="2-419-000" speaker_id="28297" name="Jacek SARYUSZ-WOLSKI" is_mep="True" mode="spoken" nationality="Poland" birth_date="19-09-1948" birth_place="Łódż" m_state="PL">
      <p sl="en">Mijnheer de Commissievoorzitter, u brengt een optimistische boodschap mee uit Azerbeidzjan en Turkmenistan. Het ontbreekt alleen aan cijfers. Ik begrijp dat u in deze fase niet de cijfers voor Azerbeidzjan en Turkmenistan in miljoenen kubieke meters gas kunt geven, maar heeft de Commissie zelf schattingen of verwachtingen, uiteraard niet-bindende, die aangeven of het mogelijk is om de zuidelijke corridor in zijn geheel te vullen of Nabucco in het bijzonder, die 31 miljoen kubieke meter zou gaan leveren?</p>
    </intervention>
    <intervention id="2-420-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Van dat bezoek aan Azerbeidzjan en Turkmenistan heb ik de duidelijke belofte van beide landen meegenomen dat ze de Europese Unie hun volledige steun geven wat betreft de zuidelijke corridor. Sterker nog, ik heb een gezamenlijke verklaring ondertekend met president Aliyev van Azerbeidzjan, en president Berdimuhamedov van Turkmenistan heeft publiekelijk gezegd dat hij bereid is om genoeg gas aan Europa te leveren, zelfs meer dan we op dit moment nodig hebben.</p>
      <p sl="en">Dat gezegd hebbende, er zijn nog steeds problemen die we moeten aanpakken. Sommige van deze problemen moeten commerciële beslissingen zijn die door de betrokken bedrijven worden genomen. Ze hebben ook te maken met de manier waarop de verschillende pijpleidingen gebouwd en ontwikkeld kunnen worden. Er is echter genoeg gas in dat gebied om naar de Europese Unie te worden getransporteerd als de lidstaten van de Europese Unie bereid zijn om met die en andere landen samen te werken om dat project te verwezenlijken: Nabucco of andere projecten in de zuidelijke corridor.</p>
    </intervention>
    <intervention id="2-421-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Aangezien een groeiend aantal gezinnen in Europa, met name als gevolg van de economische crisis en de stijgende werkloosheidscijfers, meer dan 10 procent van hun maandelijkse inkomen besteedt aan energierekeningen, wil ik u vragen welke specifieke maatregelen de Europese Commissie van plan is te nemen om energiearmoede terug te dringen.</p>
      <p sl="ro">Voorts wil ik u vragen of u van plan bent het percentage van het Europees Fonds voor Regionale Ontwikkeling dat de lidstaten kunnen gebruiken om de energie-efficiëntie van huizen te verbeteren, aanzienlijk te verhogen, met ingang van de toekomstige financiële vooruitzichten.</p>
    </intervention>
    <intervention id="2-422-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">De wetgeving over de interne markt hanteert hoge maatstaven wat betreft de bescherming van de consument met betrekking tot het leveren van een minimumniveau van dienstverlening, een transparante facturering, effectieve klachtenbehandeling, enzovoort, en geeft de consument keuzemogelijkheden. Ik zou vele andere gebieden kunnen noemen waarop we momenteel maatregelen voorstellen die direct ingaan op de zorgen van de consument.</p>
      <p sl="en">Wat lagere energierekeningen betreft, denken we dat je, op de middellange termijn althans, in een werkelijk geïntegreerde energiemarkt met echte concurrentie meer kunt bereiken dan de huidige situatie, waarin de markt vaak niet goed functioneert en er vele voorbeelden van een dominante marktpositie zijn.</p>
      <p sl="en">Wat betreft de financiële middelen voor projecten op het gebied van de energiezekerheid zijn we, zoals ik al eerder zei, zeker van plan om dat in de volgende financiële vooruitzichten voor te stellen. Een deel ervan moet dus van marktoplossingen komen, maar een deel moet van publieke investeringen komen. De Europese Commissie bereidt momenteel enkele voorstellen voor in die richting voor de komende financiële vooruitzichten.</p>
    </intervention>
    <intervention id="2-423-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Collega’s, hartelijk dank voor het debat over innovatie en energie, wat zoals we maar al te goed weten een zeer belangrijk onderwerp is. Onze dank gaat naar u uit, mijnheer de Commissievoorzitter. Het is vandaag voor de tweede keer dat u hier in het Europees Parlement een stevig debat hebt gevoerd.</p>
    </intervention>
  </section>
  <section id="creitem19" title="13. Rechten van patiënten bij grensoverschrijdende gezondheidszorg (debat)">
    <intervention id="2-426-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Aan de orde is de aanbeveling voor de tweede lezing betreffende het standpunt, door de Raad in eerste lezing vastgesteld met het oog op de aanneming van de richtlijn van het Europees Parlement en de Raad betreffende de toepassing van de rechten van patiënten bij grensoverschrijdende gezondheidszorg [11038/2/2010 – C7-0266/2010 – 2008/0142(COD) ] – Commissie milieubeheer, volksgezondheid en voedselveiligheid.</p>
      <p sl="nl">Rapporteur: Françoise Grossetête (A7-0307/2010).</p>
    </intervention>
    <intervention id="2-427-000" speaker_id="2025" name="Françoise GROSSETÊTE" is_mep="True" mode="spoken" role="rapporteur" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Mijnheer de Voorzitter, graag neem ik vier minuten spreektijd en bewaar ik de laatste twee minuten voor de afsluiting van het debat.</p>
      <p sl="fr">Mijnheer de Voorzitter, mevrouw Győri, commissaris, eindelijk, zou ik haast zeggen, zien we het einde van de tunnel in dit voor patiënten zo belangrijke onderwerp.</p>
      <p sl="fr">Er moest een einde komen aan de onduidelijke situatie waarin de wet werd bepaald door het Europese Hof van Justitie. In de richtlijn worden nu duidelijke regels vastgesteld inzake de mobiliteit van patiënten op Europees grondgebied. Welk soort gezondheidszorg kan men ontvangen in het buitenland? Hoe en onder welke voorwaarden wordt die gezondheidszorg vergoed? Hoe zijn de verantwoordelijkheden verdeeld tussen de lidstaat van aansluiting en de lidstaat waar men wordt behandeld? De antwoorden op al deze vragen komen aan de orde in de ontwerprichtlijn.</p>
      <p sl="fr">Staat u mij om te beginnen toe het Belgische voorzitterschap te bedanken voor het uitstekende werk tijdens de onderhandelingen. De overtuigingskracht van het voorzitterschap is beslissend geweest, want, dat moeten we hier benadrukken, veel lidstaten waren gekant tegen deze richtlijn. Ik denk dat dit een onverantwoordelijke stellingname was.</p>
      <p sl="fr">Ik wil ook mijn waardering overbrengen aan mijn vriend en oud afgevaardigde, de heer John Bowis, die zich op de tribune bevindt. In de hoedanigheid van rapporteur in de fase van eerste lezing is ook hij een van de opstellers geweest van deze richtlijn en is hij altijd opgekomen voor de rechten van patiënten. Natuurlijk bedank ik ook commissaris Dalli en mijn collega’s schaduwrapporteurs, die heel actief hebben bijgedragen aan het slagen van de onderhandelingen en zonder wie niets mogelijk was geweest.</p>
      <p sl="fr">Wat staat er op het spel voor patiënten? Door vorderingen op medisch gebied kan niet meer voor alle ziektebeelden een strikt nationaal aanbod voor behandeling gelden. Soms is het nodig zich over de grens te laten behandelen. Dat kan het geval zijn voor patiënten die wonen in een grensregio, voor wie zorg uit het buitenland soms dichterbij voorhanden is dan zorg uit het eigen land. Het kan ook zijn dat in een andere lidstaat meer middelen en expertise beschikbaar zijn, zoals geldt voor sommige hooggespecialiseerde behandelingen.</p>
      <p sl="fr">Tenslotte kan het voor bepaalde Europeanen eenvoudigweg praktischer zijn om zorg te ontvangen in een ander land dan het land van aansluiting, omdat men bijvoorbeeld familie heeft die woont in een andere lidstaat. Consumenten, werknemers, studenten en nu ook patiënten kunnen dus voortaan profiteren van het recht op mobiliteit binnen de Unie dankzij duidelijke wettelijke bepalingen.</p>
      <p sl="fr">Het mag duidelijk zijn dat het niet de bedoeling is om een soort medisch toerisme op gang te brengen. Organisatie en beheer van het sociale zekerheidsstelsel blijven immers volledig behoren tot de bevoegdheden van de lidstaten zelf. In het algemeen gesproken kunnen patiënten nu dus in een andere lidstaat alle zorg ontvangen waarop zij ook in hun thuisland recht hebben. De vergoeding hiervoor is net zo hoog als de vergoeding die zij volgens het gezondheidssysteem in het thuisland zouden hebben gekregen.</p>
      <p sl="fr">Voor ziekenhuiszorg met verblijf van één nacht of voor kostbare of gespecialiseerde technologieën kan de lidstaat een systeem opzetten waarbij voorafgaande toestemming nodig is. Zo is het mogelijk om rekening te houden met de noodzakelijke planning en investering door de lidstaten op het gebied van hun gezondheidszorg. Het Parlement heeft bedongen dat de voorwaarden voor weigering van voorafgaande toestemming beperkt zijn en worden omschreven in een uitputtende lijst. Dit om patiënten rechtszekerheid te verschaffen.</p>
      <p sl="fr">Het Parlement heeft ook op andere punten vooruitgang geboekt. Zo zal ook elke lidstaat nationale contactpunten moeten opzetten met als doel de patiënt al naar gelang zijn/haar behoefte zo goed mogelijk te informeren en op weg te helpen. Elk nationaal contactpunt zal functioneren als een uniek loket en zal samenwerken met de andere nationale contactpunten. Op die manier beschikt de patiënt over heldere en precieze informatie.</p>
      <p sl="fr">Omstandigheden rond de terugbetaling van de kosten voor zorg vormen een essentieel obstakel maar zijn nu sterk verbeterd. Men kan terugvallen op een compensatiemechanisme zoals momenteel opgenomen in Verordening (EG) Nr. 883/2004 betreffende de coördinatie van de socialezekerheidsstelsels of men kan de vergoeding voorschieten en zich zo snel mogelijk laten terugbetalen.</p>
      <p sl="fr">Tenslotte hebben wij ook bedongen dat patiënten die lijden aan een zeldzame ziekte minder op zichzelf zijn aangewezen en zich kunnen wenden tot een externe deskundige die een diagnose stelt en een voorafgaande toestemming voor behandeling kan afgeven.</p>
      <p sl="fr">Ik besluit met u te zeggen dat dankzij de Europese samenwerking op gebieden als het Europees referentienetwerk, patiënten ook toegang zullen hebben tot hooggespecialiseerde zorg, waarbij de doelstelling is dat uitwisseling van expertise wordt bevorderd om de prestaties, de diagnostiek en de behandeling te verbeteren in het belang van de patiënt.</p>
      <p sl="fr">Zo kunnen wij vandaag tegen onszelf zeggen dat we het doel bereikt hebben en daar bedank ik al mijn collega’s voor. Ik zou kunnen stellen dat met deze richtlijn gebouwd wordt aan het Europa van de gezondheidszorg.</p>
    </intervention>
    <intervention id="2-428-000" speaker_id="photo_generic" name="Enikő Győri" is_mep="True" mode="spoken">
      <p sl="en">fungerend voorzitter van de Raad . − Mijnheer de Voorzitter, mevrouw Grossetête, geachte afgevaardigden, ik zal verder gaan in mijn moedertaal, het Hongaars.</p>
      <p sl="hu">Ik ben erg blij dat ik kan deelnemen aan dit debat over de richtlijn betreffende de toepassing van de rechten van patiënten bij grensoverschrijdende gezondheidszorg. Dit is een heel belangrijk moment, omdat we hiermee, na tweeënhalf jaar, onze besprekingen over deze wetgevingshandeling afronden. Laat mij eerst iedereen bedanken die eraan heeft bijgedragen dat we dit belangrijke akkoord hebben kunnen bereiken. Allereerst de vorige leden van het voorzitterschapstrio, België en zijn voorganger Spanje, voor hun uitstekende werk, dat geleid heeft tot dit compromis met de Raad. Verder wil ik namens de Raad het Europees Parlement bedanken voor de uitstekende samenwerking en de bereidheid van het Parlement om tot een compromis te komen, hetgeen geresulteerd heeft in dit akkoord. Ik ben ervan overtuigd dat dit akkoord in velerlei opzichten ten goede zal komen aan patiënten in de Europese Unie en dat het een nieuwe, belangrijke stap betekent om de rechten van Europese patiënten te waarborgen.</p>
      <p sl="hu">Het overleg tussen de drie instellingen was, zoals we ons allemaal herinneren, niet eenvoudig, maar het bleef altijd constructief en resultaatgericht, en de bereidheid om een compromis te vinden was altijd aanwezig. Ik moet erkennen dat de debatten in het Europees Parlement ook niet eenvoudig waren en dat het verslag waar u morgen over stemt ook een reflectie is van een compromis tussen de verschillende fracties in het Parlement. Ik wil daarom ook mijn waardering uitspreken voor iedereen die eraan heeft bijgedragen dat het Parlement tot een gezamenlijk standpunt heeft kunnen komen. Daarbij doel ik in het bijzonder op mevrouw Grossetête – we hebben een jaar lang zo goed als naast elkaar gezeten in dit Parlement – en op alle corapporteurs, zonder wier medewerking het niet mogelijk was geweest deze wetgevingsprocedure succesvol af te ronden.</p>
      <p sl="hu">Ik ben ervan overtuigd dat de tekst die wordt aangenomen een goede balans aanbrengt tussen de rechten van patiënten bij grensoverschrijdende gezondheidszorg en de plicht van de lidstaten om gezondheidsdiensten en medische zorg te organiseren en beschikbaar te stellen. Tijdens het overleg tussen de drie instellingen hebben we voor verschillende politieke kwesties een oplossing kunnen vinden die voor iedereen acceptabel was. We waren het met name eens over punten die te maken hebben met de kwaliteit en veiligheid van gezondheidsdiensten. We hebben de criteria inzake voorafgaande toestemming vastgesteld en we hebben de algemene voorwaarden uitgewerkt voor de vergoeding van kosten van grensoverschrijdende gezondheidszorg.</p>
      <p sl="hu">Verder waren we het eens over kwesties op het gebied van de behandeling van patiënten bij wie een zeldzame ziekte is vastgesteld, en over verdere samenwerking tussen de lidstaten ten aanzien van e-gezondheidsstelsels. De Raad denkt dat we het belangrijkste doel bereikt hebben, namelijk het consolideren van de jurisprudentie van het Europees Hof van Justitie inzake het vrije verkeer van goederen en diensten op het gebied van gezondheidszorg. Er zijn echter nog andere belangrijke factoren die eraan kunnen bijdragen dat patiënten in de toekomst makkelijker gebruik kunnen maken van grensoverschrijdende gezondheidszorg. Daarbij denk ik met name aan de nationale contactpunten die door de lidstaten dienen te worden ingericht, waar patiënten informatie kunnen inwinnen.</p>
      <p sl="hu">Daarnaast zijn ook de wederzijdse erkenning van recepten door de lidstaten, en de wederzijdse bijstand en samenwerking belangrijke stappen. En tot slot, en zeker niet op de laatste plaats, verschaft de richtlijn duidelijkheid over de vraag hoe deze zich verhoudt tot Verordening (EG) nr. 883/2004 inzake de coördinatie van de socialezekerheidsstelsels, waardoor patiënten meer juridische zekerheid krijgen. Bij de invoering van de richtlijn zullen de lidstaten geleid worden door beginselen die al bij verschillende gelegenheden door het Europees Parlement, de Raad en de Commissie erkend zijn, te weten de beginselen van universaliteit, toegang tot hoogwaardige zorg, rechtvaardigheid en solidariteit. Ik wil hier ook nog aan toevoegen dat we nu ook maatregelen kunnen invoeren die de efficiency en tegelijkertijd de concurrentie kunnen vergroten.</p>
      <p sl="hu">Mijnheer de Voorzitter, dames en heren, het Hongaarse voorzitterschap gaat zich er sterk voor maken dat de Raad deze wet zo spoedig mogelijk aanneemt. Overeenkomstig de wetgevingsprocedure zal de Raad de tekst aannemen zodra deze op de gebruikelijke wijze juridisch en linguïstisch is afgerond, waarna de richtlijn op zo kort mogelijke termijn gepubliceerd zal worden in het Publicatieblad van de Europese Unie. Ik dank u van harte en ik wil graag nogmaals iedereen feliciteren die met zijn of haar werk heeft bijgedragen aan de totstandkoming van deze richtlijn.</p>
    </intervention>
    <intervention id="2-430-000" speaker_id="photo_generic" name="John Dalli" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik feliciteer het Parlement met de grote prestatie dat het een overeenkomst over deze richtlijn tot stand heeft gebracht. Ik ben in het bijzonder de rapporteur, mevrouw Grossetête, en de schaduwrapporteurs dankbaar voor hun harde werk en hun inzet voor de rechten van de patiënt. Ik zou ook de twee vorige voorzitterschappen, Spanje en België, willen bedanken voor het harde werk dat ze hebben geleverd om dit dossier af te ronden.</p>
      <p sl="en">Ik ben van mening dat de nieuwe richtlijn een samenhangende en uniforme reeks regels zal bieden voor patiënten in heel Europa. Hierdoor zal er ook een nieuwe fase van samenwerking tot stand komen tussen 27 nationale gezondheidszorgstelsels.</p>
      <p sl="en">De weg naar het succesvolle eindresultaat van vandaag is verre van gemakkelijk geweest. Ik herinner mij dat mensen vorig jaar bij mijn ambtsaanvaarding tegen me zeiden dat de onderhandelingen over de richtlijn in een impasse zaten. De richtlijn is een goed voorbeeld van de behoefte aan politiek leiderschap: hij laat zien dat er met moed en vastberadenheid besluiten kunnen worden genomen die belangrijk zijn voor onze burgers. Ik ben van mening dat de wetgevers niet het Europees Hof van Justitie in hun plaats moeten laten beslissen, en ook niet de burger geen andere middelen moeten laten om hun rechten erkend te krijgen dan door naar de rechter te stappen.</p>
      <p sl="en">Het Hof heeft het recht op patiëntenmobiliteit krachtens het Verdrag erkend. Het is de rol van de wetgever om te beslissen hoe dergelijke rechten concreet gestalte krijgen.</p>
      <p sl="en">Laat ik nu even enkele gedachten over de richtlijn met u delen. Ten eerste maakt de richtlijn duidelijk dat alle lidstaten de plicht hebben om in eigen land te investeren om hun burgers zonder onnodige vertraging de gezondheidszorg te bieden die ze nodig hebben.</p>
      <p sl="en">De richtlijn zal aldus bijdragen aan het verminderen van de ongelijke toegang tot de zorg door het oponthoud in de hele EU zo klein mogelijk te maken. De patiënt zal eerstelijnsgezondheidszorg kunnen zoeken bij de leverancier van zijn keuze in heel Europa. Wat de ziekenhuiszorg betreft voorziet de richtlijn erin dat wanneer het oponthoud – ik bedoel de wachttijd voor de behandeling – te lang is, de patiënt een zorgaanbieder in een andere lidstaat kan kiezen en de kosten daarvoor vergoed krijgt. Maar wat precies een acceptabele wachttijd is, zal zorgvuldig overwogen en omschreven moeten worden.</p>
      <p sl="en">De belangrijkste vooruitgang die vergeleken met de bestaande wetgeving met deze richtlijn is bereikt, is dat de patiënt zijn zorgaanbieder zal kunnen kiezen en informatie zal kunnen inwinnen over de kwaliteit en de veiligheid van de zorg die hij krijgt. Ik kan u verzekeren dat de Commissie zorgvuldig in de gaten zal houden hoe de lidstaten de richtlijn in dat opzicht uitvoeren.</p>
      <p sl="en">Ten tweede geeft de richtlijn de patiënt toegang tot informatie over zijn rechten en over de grensoverschrijdende gezondheidszorg; informatie die door nationale contactpunten is bevestigd en niet is overgelaten aan particuliere initiatieven op het internet of in andere media.</p>
      <p sl="en">Ten derde, wat de kwaliteit van de zorg betreft, biedt de richtlijn transparantie en verantwoording met betrekking tot de nationale normen. Dit zou geleidelijk tot enige convergentie in Europa moeten leiden ten aanzien van de kwaliteit en veiligheid van de zorg.</p>
      <p sl="en">Tot slot legt de richtlijn de basis voor Europese samenwerking op gezondheidsgebied. Hoewel de samenwerkingsnetwerken die in het kader van de richtlijn worden opgezet vrijwillig zijn, ben ik ervan overtuigd dat alle lidstaten zullen zien dat ze veel te winnen hebben bij samenwerking. Dit is een kwestie van solidariteit in Europa. Ik reken er daarom op dat de lidstaten samenwerkingsinitiatieven lanceren op de belangrijkste gebieden, zoals e-gezondheid en gezondheidstechnologiebeoordelingen.</p>
      <p sl="en">De richtlijn voorziet ook in Europese referentiecentra, die de bundeling van deskundigheid en de verspreiding ervan over Europa gemakkelijker zullen maken. Ik meen dat dergelijke centra tot een betere gezondheidszorg voor onze burgers kunnen leiden.</p>
      <p sl="en">Mijnheer de Voorzitter, minister, geachte afgevaardigden, het eindcompromis dat vandaag op tafel ligt, weerspiegelt de essentiële geest en het fundamentele doel van deze richtlijn: het recht van de patiënt op grensoverschrijdende gezondheidszorg versterken, terwijl tegelijkertijd rekening wordt gehouden met de financierbaarheid van de gezondheidszorgstelsels. Dit is een goede dag voor het bouwen van een “Europa voor gezondheid”.</p>
      <p sl="en">Ik zou willen afsluiten door de volgende verklaring af te leggen over een institutioneel aspect van de tekst:</p>
      <p sl="en">“Bij de Commissie bestaat enige twijfel of enkele van de toekomstige handelingen waarvoor de Commissie in de wetgevingshandeling de bevoegdheid heeft gekregen om ze vast te stellen wel uitvoeringshandelingen zijn. Bij de uitoefening van haar uitvoeringsbevoegdheden zal de Commissie op basis van de haar toegekende bevoegdheden geen wetgevingshandelingen vaststellen die zij als gedelegeerde handelingen beschouwt in de betekenis van artikel 290 van het Verdrag betreffende de werking van de Europese Unie.”</p>
    </intervention>
    <intervention id="2-431-000" speaker_id="1927" name="Peter LIESE" is_mep="True" mode="spoken" nationality="Germany" birth_date="20-05-1965" birth_place="Meschede" m_state="DE">
      <p sl="de">namens de PPE-Fractie. – Mijnheer de Voorzitter, mevrouw Győri, mijnheer Dalli, dames en heren, het is waar dat dit een belangrijke dag is voor de patiënten in Europa. Het was een onaanvaardbare situatie dat het Europees Hof van Justitie (EHJ) weliswaar had bepaald dat patiënten het recht hebben om zich in een andere lidstaat te laten behandelen, maar dat veel lidstaten deze uitspraak niet in praktijk hebben gebracht.</p>
      <p sl="de">De enige optie die iedere patiënt had, was naar de rechter stappen, weer tot aan het EHJ toe, in ieder individueel geval. Ik noem dat cynisch, want het gaat om zwakke personen. Ze zijn ziek, anders zouden ze geen behandeling nodig hebben, en in het ergste geval zijn ze misschien al dood voor het EHJ een uitspraak heeft gedaan. Daarom is het de allerhoogste tijd om de juridische situatie op te helderen.</p>
      <p sl="de">Ook voor de patiënten, voor wie de belangrijkste rechterlijke uitspraken min of meer waren omgezet, heeft Françoise Grossetête samen met iedereen die hieraan heeft meegewerkt veel bereikt. Ik denk daarbij aan de nationale contactpunten, en aan de Europese referentienetwerken. Ook in de landen die de uitspraken van het EHJ in principe al hadden omgezet is de situatie verbeterd, in de richting van een Europa voor patiënten, en van een gezond Europa, net als de heer Dalli gezegd heeft.</p>
      <p sl="de">Ik heb niet veel tijd, daarom gebruik ik de laatste vijftien seconden om de rapporteur te bedanken, de schaduwrapporteurs, commissaris Dalli, die zich werkelijk heeft ingezet voor dit dossier, maar vooral John Bowis, die boven op de tribune zit, hij is de vader van deze richtlijn. Ik bedank en feliciteer iedereen van harte.</p>
    </intervention>
    <intervention id="2-432-000" speaker_id="1183" name="Dagmar ROTH-BEHRENDT" is_mep="True" mode="spoken" nationality="Germany" birth_date="21-02-1953" birth_place="Frankfurt/Main" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">namens de S&amp;D-Fractie. – Mijnheer de Voorzitter, dames en heren, deze wetgeving is eigenlijk overbodig. Ik hoop dat dit ook zo zal blijven, omdat de patiënten er geen gebruik van hoeven te maken. Idealiter krijgen de patiënten de beste en snelste gezondheidszorg in het land waar ze geboren zijn, of waar ze wonen.</p>
      <p sl="de">Het feit dat we vandaag over dit wetsvoorstel moeten spreken, en dat we er morgen over moeten stemmen, is eigenlijk cynisch, de heer Liese heeft volkomen gelijk. Dat betekent dat de lidstaten niet hebben gemerkt wat ze hun burgers verschuldigd zijn, namelijk snelle en kwalitatief hoogwaardige gezondheidszorg. Er blijkt ook uit dat ze liever in andere dingen willen investeren dan in deze zaken, die voor de burgers zo belangrijk zijn, en dat is schandalig! De onderhandelingen hierover in de Raad zijn ook niet bepaald een geweldige prestatie. Wanneer deze wetgeving desondanks ooit wordt toegepast, omdat de patiënten die toch nodig hebben – en dat zou erg genoeg zijn – dan ben ik in ieder geval blij met wat wij hebben bereikt. Ik ben de rapporteur, Françoise Grossetête, en alle collega’s dankbaar voor de samenwerking.</p>
      <p sl="de">We hebben heel wat bereikt. We hebben bereikt dat zeldzame ziekten eindelijk de nodige aandacht krijgen. Voor mensen die een zeldzame ziekte hebben, was het altijd al moeilijk om überhaupt toegang tot een behandeling te krijgen. We hebben eindelijk bereikt dat de burgers in de lidstaten in contactpunten te horen kunnen krijgen wat hun rechten zijn. Dat bestond tot nu toe toch niet. Wanneer er later referentienetwerken komen, komt er eindelijk een uitwisseling tussen de lidstaten over de beste praktijken, over de gouden standaard, over de platina standaard, over de wetenschappelijke vooruitgang. Ook dat werd tot nu toe niet gecoördineerd. Er zijn een aantal expertisecentra, maar ze vormen geen netwerk.</p>
      <p sl="de">Dat zijn allemaal gigantische successen, evenals de ambulante behandeling en dergelijke, waarover ik het nu niet wil hebben. Natuurlijk ben ik treurig over bepaalde punten. Al dat gedoe, al dat gekissebis over de voorafgaande toestemming – ook dat had ik liever anders willen hebben, en ook daaruit blijkt wel dat de lidstaten niet begrepen hebben wat werkelijk belangrijk is. Gelukkig zijn er echter een aantal lidstaten waarmee we goed kunnen samenwerken, dat hebben we vandaag wel bewezen. Het is toch ons doel, het moet toch ons doel zijn, om ervoor te zorgen dat de gezondheidszorg in alle landen zo goed is, dat niemand naar een ander land wil gaan, waar hij of zij de taal niet spreekt. En wanneer wat we vandaag en morgen doen een kleine stap in die richting is, omdat transparanter wordt wie er goed is, en wie niet, wie iets doet voor zijn burgers, en wie niet, dan hebben we al veel bereikt.</p>
      <p sl="de">Ik hoop dat dit een klein neveneffect zal zijn, meer transparantie. Welke lidstaat biedt een hoog niveau, welke lidstaat biedt een laag niveau? Ik kom uit een lidstaat waarover ik me niet werkelijk hoef te schamen, maar ik weet welke zorgen de mensen in veel andere lidstaten hebben, en daarvoor schaam ik me, want dat is ontoelaatbaar in onze Europese Unie.</p>
      <p sl="de">Ik bedank de rapporteur voor haar werk, en met name de Commissie, de heer Dalli en zijn team, die bij dit wetsontwerp heel nauw hebben samengewerkt met het Europees Parlement en met de heer Bowis, die tijdens de vorige zittingsperiode aan de wieg stond van deze regeling. Meer hadden we niet kunnen wensen. Ik zou ook het Belgische voorzitterschap van de Raad willen danken, dat vandaag niet in de zaal is, maar dat alles in het werk heeft gesteld om hier een succes van te maken. Het had soms maar beperkte mogelijkheden, wanneer we kijken naar de andere lidstaten, die zich vaak opstelden als versteende fossielen uit de prehistorie. Toch is er heel wat bereikt, en ik denk dat we morgen met een goed geweten ja kunnen zeggen.</p>
      <a text="(Applaus)"/>
    </intervention>
    <intervention id="2-433-000" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="en">namens de ALDE-Fractie . – Mijnheer de Voorzitter, als we vier jaar terugkijken naar de lancering van de ALDE-campagne ‘Europa voor patiënten’, dan heb ik goede redenen om de overeenkomst die in december met de Raad is bereikt toe te juichen. Ik zou op de eerste plaats onze rapporteur, mevrouw Grossetête, willen feliciteren en ook de schaduwrapporteurs voor hun goede samenwerking en het goede werk dat ze tot stand hebben gebracht en ook de vader van dit initiatief, onze collega John Bowis.</p>
      <p sl="en">Het Parlement is eendrachtig gebleven en heeft zijn rug recht gehouden in de onderhandelingen met de Raad. Wij hebben pal gestaan voor de patiënt en voor het eerst zal er een duidelijk wetgevingskader in de EU zijn voor patiënten die in een andere lidstaat behandeld willen worden. Wij moeten de bereikte overeenkomst als een kleine stap beschouwen, maar het is een echt resultaat voor de patiënten in Europa, dat hun rechten zal versterken en tegelijkertijd hun behoeften, de voor hen beschikbare informatie en de kwaliteit en de veiligheid van de zorg centraal stelt.</p>
      <p sl="en">Ik ben er echter van overtuigd dat het Parlement een ambitieuzer resultaat zou hebben gesteund. Hoewel ik de behoefte van de lidstaten erken om een systeem van voorafgaande toestemming in te stellen om hun gezondheidszorg financierbaar te houden, betreur ik het dat zij, met inbegrip van het Belgisch voorzitterschap, organisatorische overwegingen soms boven de belangen en behoeften van de patiënt hebben gesteld. Maar wij vertegenwoordigen onze burgers en dragen de verantwoordelijkheid om hen hier in dit Huis te vertegenwoordigen.</p>
      <p sl="en">Laat ik slechts één voorbeeld noemen: kwaliteit en veiligheid. Terwijl de lidstaten erop gebrand waren om kwaliteits- en veiligheidsrisico’s als criterium in te stellen om voorafgaande toestemming te weigeren, zijn ze niet erg bereidwillig geweest om een systeem van informatie-uitwisseling en de aanscherping van eisen op dit gebied op EU-niveau te accepteren – ze hebben zich daar zelfs tegen verzet.</p>
      <p sl="en">De ALDE-Fractie verwelkomt de toekomstige richtlijn, maar wij zullen streng zijn ten aanzien van de uitvoering ervan en wij zullen ervoor zorgen dat er fatsoenlijk gerapporteerd en gemonitord wordt en dat de richtlijn juist wordt uitgevoerd, en dat de bepalingen over voorafgaande toestemming en kostenvergoedingen niet ten onrechte een obstakel voor de patiënt worden.</p>
      <p sl="en">Laat ik tot slot een van de dingen onder de aandacht brengen die ik jammer vind: het gebrek aan ambitie wat betreft de overeengekomen bepalingen voor samenwerking op het gebied van e-gezondheid, opnieuw vanwege de sterke oppositie van de lidstaten die het verst op dit gebied zijn. Het aanvankelijke voorstel van de Commissie is aanzienlijk afgezwakt. Ik zou de heer Dalli daarom de volgende vraag willen stellen: zou de Commissie de ontwikkeling van een op zichzelf staand voorstel over e-gezondheid willen overwegen dat de samenwerking bevordert en de interoperabiliteit van gegevens en de veiligheid van de patiënt mogelijk maakt, waardoor dat in Europa werkelijkheid wordt?</p>
    </intervention>
    <intervention id="2-434-000" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">namens de Verts/ALE-Fractie . – Mijnheer de Voorzitter, velen in dit Huis zullen zich herinneren dat dit in eerste lezing een buitengewoon spannend onderwerp was en ik denk dat we nu slechts enkele van de onderlinge verschillen horen. Er was bezorgdheid dat marktkrachten uiteindelijk zouden zegevieren over diensten van algemeen belang; en dat mensen die bezorgd waren over de rechten van de patiënt om te kiezen en naar het buitenland te gaan, werden opgezet tegen degenen die vroegen welke patiënten feitelijk van die keuzemogelijkheid gebruik zouden maken.</p>
      <p sl="en">Ik denk dat we uiteindelijk een redelijk compromis hebben. Er is op gewezen dat in gevallen waar dingen medisch noodzakelijk zijn en een behandeling dringend nodig is, we reeds over een systeem beschikken in het kader van de coördinatie van de sociale zekerheid. Deze richtlijn houdt zich meer bezig met het marktsysteem, met keuzemogelijkheden, en dat mensen kunnen kiezen waarheen ze gaan en dat ze daarvoor het geld krijgen. We hebben nu dus helderheid, in zoverre dat de lidstaten een stelsel kunnen opzetten waarmee ze kunnen verzekeren dat er aan de behoeften tegemoet kan worden gekomen.</p>
      <p sl="en">Deze richtlijn moet ook verwelkomd worden omdat zij kwesties rond de juridische dimensie en rechtszekerheid aanpakt: de kwestie waar de verantwoordelijkheid voor een vervolgbehandeling ligt; de kwestie van verhaal in geval van problemen; en kwesties rond de garantie dat de procedures door gekwalificeerd medisch personeel worden uitgevoerd.</p>
      <p sl="en">Wat zeldzame ziekten betreft, hebben we ook een compromis bereikt dat beter is dan wat we de eerste keer hebben geprobeerd te bereiken.</p>
      <p sl="en">Zoals hier gezegd is, dit zal voor vele patiënten goed werken, maar we moeten ook voor onze patiënten in onze eigen lidstaten zorgen.</p>
    </intervention>
    <intervention id="2-435-000" speaker_id="28324" name="Milan CABRNOCH" is_mep="True" mode="spoken" nationality="Czechia" birth_date="06-08-1962" birth_place="Čáslav" p_group="European Conservatives and Reformists Group" m_state="CZ">
      <p sl="cs">namens de ECR-Fractie . – Ik zou om te beginnen beide rapporteurs, mevrouw Grossetête en de heer Bowis, hartelijk willen bedanken. Het is vandaag exact twee jaar, zes maanden en zestien dagen geleden dat de Europese Commissie haar langverwachte ontwerprichtlijn inzake de rechten van patiënten bij grensoverschrijdende gezondheidszorg indiende. De geschiedenis van deze hele materie reikt echter veel verder, en wel tot in de tijd dat deze kwestie oorspronkelijk onderdeel uitmaakte van de dienstenrichtlijn. Ook vandaag wordt andermaal bevestigd dat we een grote fout begaan hebben de gezondheidszorg uit die richtlijn te lichten. We mogen niet vergeten dat de richtlijn waar we ons nu over buigen uitsluitend over de rechten van patiënten gaat en de kwestie van het vrije verkeer van diensten in de gezondheidszorg in de Europese Unie vooralsnog onopgelost blijft. Hoewel de gezondheidszorgstelsels van de lidstaten op dezelfde algemene waarden zijn gegrondvest, zijn er enorme verschillen ten aanzien van de manier waarop de gezondheidszorg in de verschillende lidstaten concreet is vormgegeven.</p>
      <p sl="cs">De richtlijn waarover we morgen stemmen en die ik steun, is een verregaand compromis tussen het recht van burgers, c.q. patiënten en de bezwaren van de lidstaten. Ondanks talloze concessies en tegenslag is het voorliggende voorstel een kleine, doch belangrijke stap vooruit. De voorgestelde richtlijn schept, zij het op onvolmaakte wijze, helderheid in de rechten van de patiënten en biedt hun toegang tot informatie en onderstreept tot slot – volledig in overeenstemming met het subsidiariteitsbeginsel – dat de lidstaten exclusief verantwoordelijk zijn voor de vormgeving en financiering van de gezondheidszorg, alsook voor de kwaliteit, de veiligheid en toegankelijkheid van gezondheidszorg op hun grondgebied en biedt hun tevens de mogelijkheid om regels op te stellen op basis waarvan burgers, waar van toepassing, toestemming moeten vragen voordat zij de geneeskundige zorg in het buitenland genieten.</p>
      <p sl="cs">Dames en heren, ik hoop van ganser harte dat wij hier in het Parlement de met deze richtlijn ingezette koers zullen voortzetten en de rechten van de patiënten in de Europese Unie verder zullen verbeteren.</p>
    </intervention>
    <intervention id="2-436-000" speaker_id="28182" name="Kartika Tamara LIOTARD" is_mep="True" mode="spoken" nationality="Netherlands" birth_date="26-06-1971" birth_place="Voorburg" p_group="Confederal Group of the European United Left - Nordic Green Left - Vice" m_state="NL">
      <p sl="nl">namens de GUE/NGL-Fractie . – Voorzitter, mórgen is het zo ver, dan wordt zorg een internemarktproduct. De nieuwe richtlijn maakt van zorg een verhandelbaar commercieel goed. Wie het meeste geld heeft, wordt het eerst geholpen op de plek waar het zorgaanbod het grootst en het goedkoopst is. Het voorstel handhaaft tweedeling in de zorg. Ik vraag mij af hoeveel van mijn collega’s zich hierin kunnen vinden. Zorg is een basisbehoefte die voor iedereen gelijk toegankelijk moet zijn. De leden die morgen vóór stemmen, denken wellicht dat ze de patiënten een dienst bewijzen, maar dat is absoluut niet het geval. Ik ben voor alles wat de rechten van de patiënt ten goede komt, maar bij goedkeuring van deze richtlijn kunnen we in dit kader heel veel narigheid verwachten; ik zal u een paar voorbeelden noemen.</p>
      <p sl="nl">Verzekeraars zullen patiënten maar al te graag de grens over sturen, als daar een goedkopere behandelingsmogelijkheid bestaat. Het zorgaanbod in eigen land zal daardoor verschralen. Zorg die niet meer rendabel is, zal uit duurdere regio’s verdwijnen. Patiënten hebben dan geen keuze meer, het is geen recht, maar ze móeten de grens over. Patiënten uit regio’s waar zorg goedkoper is, zullen overigens niet de mogelijkheid hebben om uit te wijken naar een andere regio. De meerkosten daarvoor worden namelijk niet automatisch vergoed. Het zorgtoerisme dat deze richtlijn beoogt, is daarmee alleen voor rijkeren weggelegd.</p>
      <p sl="nl">Dan de goedkope regio’s en de regio’s met korte wachttijden. Zij zullen op termijn zó veel zorgtoeristen ontvangen dat hun eigen lokale zorg daardoor wordt verdrongen. Een voorbeeld konden we maandag al lezen in de Belgische krant De Standaard en ik kan u verzekeren, méér voorbeelden zullen volgen. Elke patiënt heeft naar mijn mening recht op goede zorg en wel dicht bij huis, in eigen taal en met eigen familie. In plaats daarvan stimuleert Europa zorg naar het buitenland en laat het de markt zijn werk doen. Wie het hiermee eens is, stemt morgen vóór; wie het met mij eens is, dient zeker tegen te stemmen.</p>
    </intervention>
    <intervention id="2-437-000" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">namens de EFD-Fractie. – Mijnheer de Voorzitter, dames en heren, de richtlijn bevatte aanvankelijk een aantal heikele punten. Tijdens discussies in de commissie en de trialoog hebben we een akkoord bereikt over een in zijn geheel genomen evenwichtige tekst, die rekening houdt met de behoefte aan kwaliteit en veiligheid van de gezondheidszorg, de algemene beginselen van vergoeding, voorafgaande toestemming, grensoverschrijdende samenwerking voor de behandeling van zeldzame ziekten en e-gezondheidsdiensten.</p>
      <p sl="it">Het doel dat wij onszelf hadden gesteld was de erkenning van het recht van alle patiënten op grensoverschrijdende gezondheidszorg, om medisch toerisme te voorkomen. De kosten die de gezondheidszorg maakt bij de behandeling van een burger van een andere lidstaat zouden, met recht, moeten worden gedragen door de staat van oorsprong van de patiënt.</p>
      <p sl="it">We hadden de lidstaten eveneens willen verplichten om een basisniveau van gezondheidszorg te garanderen, maar dat is niet mogelijk gebleken. Gezien de verbeteringen die door bemiddeling in de tekst zijn aangebracht, zullen wij voor stemmen. Dat zullen wij eveneens doen bij de andere te bediscussiëren tekst, over het Europees initiatief op het gebied van de ziekte van Alzheimer en andere vormen van dementie. Die tekst is een voorbereiding op de indiening van een wetgevingsvoorstel dat is gericht op de integratie van verschillende, al bestaande strategieën.</p>
      <p sl="it">Het gemeenschappelijke doel van deze twee maatregelen is te benadrukken dat betere coördinatie tussen de lidstaten nodig is, uitsluitend ten behoeve van de burgers.</p>
    </intervention>
    <intervention id="2-438-000" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Mijnheer de Voorzitter, persoonlijk sta ik achter het verslag over de toepassing van de rechten van patiënten bij grensoverschrijdende gezondheidszorg. Uit vele voorbeelden blijkt dat een groot aantal patiënten gebruikmaakt van de gezondheidsdiensten in andere lidstaten, omdat ze daar de juiste zorg kunnen krijgen. We kennen allemaal het geval-Kohl in Luxemburg, dat een bewijs vormt van dit fenomeen. Helaas beperken de externe en interne verschillen binnen de EU – waarmee ik de verschillen tussen de West-Europese en de Oost-Europese regio’s bedoel – zich niet tot verschillen op economisch vlak en op het vlak van de sociale voorzieningen. Er bestaat ook een enorme kloof als het om de gezondheidszorg gaat en het is de taak van het Europees Parlement om deze verschillen te verminderen, de verschillen tussen West- en Oost-Europa dus, omdat het aantal mensen dat gebruikmaakt van de gezondheidsdiensten in een andere lidstaat zal afnemen als er overal even hoogwaardige gezondheidszorg voorhanden is. Daarnaast is het van groot belang dat de rol van zorgverzekeraars gestandaardiseerd wordt, omdat we er daarmee voor kunnen zorgen dat het universele Europese beginsel van vrij verkeer niet wordt aangetast.</p>
      <p sl="hu">Ook vind ik het belangrijk dat de aanbevelingen van de beroepsgroep worden gecoördineerd, om ervoor te zorgen dat de lidstaten dezelfde behandelingen toepassen bij dezelfde categorieën van ziekten. Gezondheid mag geen privilege zijn, en dezelfde ziekten mogen niet in Hongarije en Zweden verschillend behandeld worden, alleen maar omdat het eerste land in Oost-Europa ligt en de financiële situatie van de mensen daar minder gunstig is, terwijl het laatste land bij West-Europa hoort waar de mensen het beter hebben.</p>
    </intervention>
    <intervention id="2-439-000" speaker_id="28126" name="Christofer FJELLNER" is_mep="True" mode="spoken" nationality="Sweden" birth_date="13-12-1976" birth_place="Västerås" p_group="Group of the European People's Party (Christian Democrats)" m_state="SE">
      <p sl="sv">Mijnheer de Voorzitter, ik denk dat de stemming van morgen een van de belangrijkste stemmingen zal zijn waar ik in mijn zes jaar als lid van het Europees Parlement aan heb deelgenomen. Niet omdat ze gevolgen heeft voor een zo groot aantal mensen – de meeste mensen willen immers goede en tijdige gezondheidszorg waar ze wonen, en hebben daar ook recht op – maar wel omdat deze stemming zo ontzettend belangrijk is voor de mensen voor wie ze gevolgen heeft. Het kan zelfs een kwestie van leven of dood zijn. Bovendien gaat het hier ook om een fundamenteel beginsel van de Europese samenwerking – vrij verkeer. Eigenlijk is het een schande dat we pas nu het vrij verkeer uitbreiden tot diegenen die het het meest nodig hebben, diegenen die ziek zijn, die patiënt zijn.</p>
      <p sl="sv">Dit is een compromis en ik weet dat zowel ik als mijn collega’s in de Fractie van de Europese Volkspartij (Christendemocraten) met betrekking tot veel aspecten graag verder hadden willen gaan, maar we mogen niet vergeten hoe de situatie er nog niet zo lang geleden uitzag, met alles wat werd gezegd over medisch toerisme, de dreigende instorting van nationale gezondheidszorgstelsels, de vereiste inzake voorafgaande kennisgeving, of, om het in gewone mensentaal te zeggen, dat we als patiënt gedwongen werden om de toestemming te vragen alvorens gebruik te maken van de rechten die het Europees Hof van Justitie ons heeft gegeven. Dat was hoe de situatie er toentertijd uitzag en met dat in het achterhoofd, is het feit dat we nu überhaupt een besluit hebben, een enorm succes.</p>
      <p sl="sv">Ik zie dit niet als een besluit dat we nemen dankzij datgene wat de Zweedse of Europese linkse partijen hebben gedaan, maar veeleer ondanks datgene wat ze hebben gedaan. Ik herinner me de eerdere formuleringen en dat bijvoorbeeld de Zweedse sociaaldemocraten zich van stemming onthielden toen we hier in eerste lezing over stemden. Gisteren werd opgeroepen om in Zweden voorafgaande kennisgeving in te voeren. Ik hoop dat Zweden dat niet doet. We hebben het vele jaren zonder voorafgaande kennisgeving gekund en ik hoop dat dat ook in de toekomst zo zal blijven.</p>
      <p sl="sv">Morgen nemen we hier in het Europees Parlement echter ons besluit en dan is het aan de lidstaten en de Commissie. Voer dit uit zodat we de patiëntenrechten versterken in plaats van ze in te perken. Dat is mijn dringende verzoek aan de lidstaten. Aan de Commissie zou ik willen zeggen: houd de lidstaten nauwlettend in de gaten want we weten dat ze hier onderuit zullen willen proberen te komen.</p>
    </intervention>
    <intervention id="2-440-000" speaker_id="96948" name="Gilles PARGNEAUX" is_mep="True" mode="spoken" nationality="France" birth_date="24-03-1957" birth_place="Harcigny" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, mevrouw Győri, commissaris, staat u mij om te beginnen toe onze tevredenheid uit te spreken over de vooruitgang die is geboekt met deze richtlijn die wij morgen gaan aannemen. Al sinds jaren oordeelt alleen het Hof van Justitie van de Europese Unie over geschillen betreffende grensoverschrijdende gezondheidszorg en de rechten van patiënten.</p>
      <p sl="fr">Vandaag de dag is de mobiliteit van patiënten geen marginaal verschijnsel meer in Europa, maar deel geworden van de dagelijkse gang van zaken. Aan behandelingen over de grens wordt momenteel 1 procent van het totale budget voor de gezondheidszorg in Europa uitgegeven.</p>
      <p sl="fr">Ondertussen moet de mobiliteit van patiënten niet worden verward met het medisch toerisme dat zich de laatste jaren ontwikkeld heeft. Dat laatste vindt steeds meer in georganiseerd verband plaats en blijkt helaas steeds lucratiever. Geleidelijk ontwikkelt de gezondheidszorg zich tot een concurrerende markt.</p>
      <p sl="fr">Een Duitser gaat in Hongarije naar de tandarts, een Engelsman gaat, als hij zich dat kan veroorloven, naar Frankrijk om sneller te kunnen worden geopereerd. Er zijn veel voorbeelden. We moeten er echter voor zorgen dat gezondheidszorg niet wordt benaderd als handelsgoed en het gelijkheidsbeginsel wordt ondermijnd. En het is hierom dat wij in de loop van de afgelopen drie jaren zoveel belang hebben gehecht aan de verdediging van het beginsel van voorafgaande toestemming, af te geven door de lidstaat van aansluiting voor intramurale en extramurale zorg.</p>
      <p sl="fr">Ik wil hier ook mijn waardering uitspreken voor het werk van de rapporteurs, mevrouw Grossetête, en in het bijzonder onze socialistische rapporteur, mevrouw Roth-Behrendt, die grote vooruitgang heeft mogelijk gemaakt, bijvoorbeeld op het gebied van terugbetaling van zorgkosten, de opzet van nationale contactpunten en Europese referentienetwerken, de behandeling van zeldzame aandoeningen en betere samenwerking tussen de lidstaten.</p>
      <p sl="fr">Meneer de Voorzitter, commissaris, ons werk is nog niet gedaan. Tot hier zijn we gevorderd maar we moeten verder gaan om de ongelijkheden weg te nemen die nog steeds bestaan in Europa en ik ben ervan overtuigd dat we er met zijn allen voor kunnen zorgen dat Europese patiënten en burgers gelijke rechten hebben. </p>
    </intervention>
    <intervention id="2-441-000" speaker_id="97076" name="Corinne LEPAGE" is_mep="True" mode="spoken" nationality="France" birth_date="11-05-1951" birth_place="Boulogne-Billancourt" p_group="Group of the Alliance of Liberals and Democrats for Europe" m_state="FR">
      <p sl="fr">Mijnheer de Voorzitter, mevrouw Győri, commissaris, deze overeenkomst heeft, zoals mijn collega’s al hebben gezegd, vooral de verdienste dat een zekere juridische helderheid wordt verschaft. Tot op heden deed het Hof van Justitie uitspraak in deze kwesties, waardoor rechtsonzekerheid bleef bestaan. Dat is een situatie waar we vandaag afscheid van nemen en ik ben van mening dat we de rapporteur, mevrouw Grossetête, de schaduwrapporteurs en ook de heer Dalli zeer erkentelijk moeten zijn voor hun werk. Deze wetgeving verbetert de informatievoorziening aan patiënten, de kwaliteit van de gezondheidszorg, de kosten en de procedures voor terugbetaling van gemaakte zorgkosten.</p>
      <p sl="fr">Ik ben evenzeer tevreden over het systeem van voorafgaande toestemming voor de meest intensieve zorg, waaronder intramurale zorg, gespecialiseerde zorg of zorg die een specifiek risico voor de patiënt inhoudt. Het is duidelijk niet de bedoeling te verhinderen dat patiënten zich laten behandelen in het buitenland, maar medisch toerisme moet worden voorkomen en daarnaast moet worden vermeden dat de socialezekerheidsstelsels in gevaar komen.</p>
      <p sl="fr">Toch heb ik gemengde gevoelens over de voorwaarden voor de inwerkingtreding van deze procedure, die risico’s kan inhouden voor de gelijke behandeling van patiënten van de lidstaten.</p>
      <p sl="fr">Wat betekent om te beginnen een redelijke termijn? We moeten erop alert zijn dat de term "redelijk" geen bedreiging vormt voor de behoeften van de patiënt.</p>
      <p sl="fr">We moeten er tevens op letten dat de lidstaten financiële procedures in gang zetten waarmee wordt vermeden dat de patiënten, en dan vooral de minst draagkrachtigen, te grote bedragen moeten voorschieten. Het zou niet aanvaardbaar zijn als de rechten van de patiënt worden ondermijnd door administratieve problemen.</p>
      <p sl="fr">Tenslotte kunnen de verschillende besluiten van de lidstaten over de terugbetaling van kosten die gepaard gaan met zorg ook leiden tot ongelijkheden tussen patiënten, als er bijvoorbeeld in een bepaalde lidstaat een minimumvergoeding bestaat die in andere lidstaten niet geldt.</p>
      <p sl="fr">Dit, mijnheer de Voorzitter, commissaris, zijn de zaken die ik hier wilde bepleiten.</p>
    </intervention>
    <intervention id="2-442-000" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="de">Mijnheer de Voorzitter, dames en heren, mijnheer Bowis, deze richtlijn leidt tot heldere en transparante rechten. Daardoor wordt duidelijker wat mijn rechten zijn wanneer ik naar het buitenland ga, en heerst er geen willekeur meer, wat in bepaalde landen het geval was. Deze richtlijn zal er ook toe leiden dat ik beter geïnformeerd ben wanneer ik naar het buitenland ga. Deze richtlijn moet echter worden omgezet door de regeringen. Met deze richtlijn hebben we in ieder geval kunnen verhinderen, is dat we de grenzen moesten opengooien om de nationale stelsels voor de gezondheidszorg te verbeteren. Sommige vertegenwoordigers van de Commissie, en misschien ook sommige afgevaardigden, hadden daarvan gedroomd. Ik ben er trots op dat we er met beide rapporteurs – ook met mevrouw Grossetête – in geslaagd zijn om het evenwicht te handhaven: we hebben duidelijk nee gezegd tegen het zorgtoerisme, en duidelijk ja gezegd tegen het handhaven van de nationale systemen. De kwalitatieve verschillen in de medische zorg kunnen we niet door deze richtlijn wegwerken, dat kan alleen maar gebeuren door in de betrokken lidstaten genoeg te investeren.</p>
      <p sl="de">Ik hoop dat de heer Dalli en de Commissie zich met deze richtlijn nu misschien gaan concentreren op de verordening over de sociale zekerheid, dat is het basissysteem, waar duidelijk wordt gemaakt wie er geld krijgt en waar alles goed geregeld wordt. U moet wat meer druk uitoefenen op de lidstaten, zodat die dit nog beter omzetten, dat is zinvoller dan nieuwe ideeën te ontwikkelen voor liberalisering of mededinging.</p>
    </intervention>
    <intervention id="2-443-000" speaker_id="96920" name="Kay SWINBURNE" is_mep="True" mode="spoken" nationality="United Kingdom" birth_date="08-06-1967" p_group="European Conservatives and Reformists Group" m_state="GB">
      <p sl="en">Mijnheer de Voorzitter, met deze richtlijn zijn concrete stappen genomen om de rechten van de patiënt te consolideren om gebruik te kunnen maken van gezondheidszorgdiensten in de hele EU. Ik heb me voor deze richtlijn geïnteresseerd omdat de uitvoering ervan een bijzonder effect zal hebben in mijn kiesdistrict Wales waar, ook al is het de Britse regering die met de EU onderhandelt over gezondheidszaken, het erop volgende beheer en de verschaffing van gezondheidszorg een gedelegeerde bevoegdheid is die via de regering van Wales (de Welsh Assembly Government) wordt uitgevoerd.</p>
      <p sl="en">Mijn oorspronkelijke zorgen over de mogelijke gevolgen voor het stelsel van gezondheidszorg in Wales, met betrekking tot de vergoeding van de kosten en voorafgaande toestemming, zijn verdwenen nu er een zekere mate van flexibiliteit in deze voorstellen is ingebouwd. Dat de lidstaten en regionale partijen kunnen beslissen over de behandeling waar de patiënt recht op heeft met voorafgaande toestemming en de instelling van een maximum aan de vergoeding zal de zorgen over de reeds overvraagde en overbelaste gezondheidszorgstelsels enigszins verlichten.</p>
      <p sl="en">Als gevolg van het werk van mijn collega’s in dit Parlement in heden en verleden, in het bijzonder de heer Bowis, kunnen we tevreden zijn dat we een stap vooruit hebben gezet om de patiënten duidelijkheid te verschaffen, een betere keuze te bieden aan gezondheidszorg en meer samenwerking tussen de verschillende gezondheidszorgstelsels in de EU te verwezenlijken. Dit zou tot een hoger kwaliteitspeil in de hele EU moeten leiden, doordat de patiënt kan kiezen.</p>
    </intervention>
    <intervention id="2-444-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Mijnheer de Voorzitter, de bedoeling van deze richtlijn is vanaf het begin duidelijk geweest: namelijk de gezondheidszorg mee te nemen in de doelstelling van de liberalisering van diensten en op die manier de belangen te dienen van economische en financiële groepen, door hun werkterreinen in alle landen van de Europese Unie uit te breiden naar de gezondheidszorg en gezondheidszorg te benaderen alsof het een consumptiegoed is als alle andere en de gebruikers ervan te behandelen als gewone consumenten.</p>
      <p sl="pt">Dit voorstel zal de ongelijkheden tussen Europese burgers verder vergroten en in het nadeel uitpakken van mensen die niet over de middelen beschikken om gebruik te kunnen maken van particuliere gezondheidszorg of gezondheidszorg in een van de andere lidstaten van de Europese Unie. Ondanks de aangebrachte amendementen zal dit voorstel, als het wordt aangenomen, ernstige gevolgen hebben voor sommige landen, vooral voor Portugal en zijn nationale gezondheidszorg, gezien de enorme kosten die dit met zich kan meebrengen.</p>
      <p sl="pt">Diezelfde Europese Unie die strenge restricties oplegt aan de nationale begrotingen als het gaat om de financiering van openbare diensten zoals gezondheidszorg, draait er haar hand niet voor om, om die begrotingen zwaar te belasten als het erom gaat overheidsmiddelen door te sluizen naar economische en financiële marktgroepen die zaken willen doen in de gezondheidszorg, of naar maatregelen die gezondheidstoerisme bevorderen.</p>
      <p sl="pt">In dit voorstel worden, vanuit een hang naar marktwerking, aan gebruikers onvoldoende waarborgen geboden op het gebied van veiligheid en kwaliteit van de zorg, vooral als het gaat om gezondheidszorg die buiten ziekenhuizen geboden wordt. Ondanks wat sommige mensen beweerd hebben, komt het systeem van voorafgaande toestemming onvoldoende aan deze bezwaren tegemoet. Daarom moeten deze plannen worden tegengehouden, net zoals in 2007 gebeurd is toen de gezondheidszorg werd uitgezonderd van de beruchte richtlijn-Bolkestein.</p>
    </intervention>
    <intervention id="2-445-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Mijnheer de Voorzitter, allereerst wil ik blijk geven van mijn teleurstelling over de houding van de Raad ten opzichte van de richtlijn betreffende de rechten van patiënten bij grensoverschrijdende gezondheidszorg, aangezien de Raad in de eerste lezing veel goede wijzigingsvoorstellen van het Europees Parlement niet heeft overgenomen.</p>
      <p sl="sk">Het Europees Parlement heeft namelijk in de eerste lezing al een goede basis gelegd voor de correcte toepassing van de regels voor de grensoverschrijdende verstrekking van gezondheidszorg in de lidstaten, zodat patiënten in gerechtvaardigde gevallen en volgens de vastgestelde regels en zonder de rechtbanken te belasten in een andere lidstaat toegang krijgen tot de poliklinische zorg of ziekenhuiszorg die ze nodig hebben.</p>
      <p sl="sk">Daarom is het goed dat de commissie erin geslaagd is bij de opstelling van het verslag voor de tweede lezing de oorspronkelijke filosofie aan te houden, het standpunt van het Parlement in de eerste lezing weer te geven en een waardige oplossing te bieden voor de huidige onoverzichtelijke toestand in de grensoverschrijdende verstrekking van gezondheidszorg.</p>
      <p sl="sk">De compromistekst die is ingediend voor dit debat, die stoelt op de jurisprudentie van het Hof van Justitie, biedt onze burgers nieuwe mogelijkheden en nieuwe kwaliteit in de gezondheidszorg, en daarom vind ik dat we moeten streven naar een zo snel mogelijke toepassing van deze richtlijn in het dagelijks leven.</p>
    </intervention>
    <intervention id="2-446-000" speaker_id="96819" name="Licia RONZULLI" is_mep="True" mode="spoken" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, na een juridisch proces dat jaren heeft geduurd, zullen we morgen eindelijk stemmen over het verslag dat de Europese burgers die ieder jaar naar het buitenland moeten voor een juiste medische behandeling juridische grond onder de voeten geeft.</p>
      <p sl="it">Dit zal alle patiënten, en niet alleen de best geïnformeerden of de rijksten, in staat stellen te profiteren van de rechten die door de jaren heen al in de uitspraken van het Hof van Justitie van de Europese Unie zijn erkend. Met de opening van nationale contactpunten zal toegang tot grensoverschrijdende gezondheidszorg niet langer een sprong in het diepe zijn waarin tot op de heden helaas veel patiënten, die al door hun ziekte waren verzwakt, te maken hebben gekregen met bureaucratische, taalkundige en economische problemen.</p>
      <p sl="it">Voor wat betreft de intramurale zorg kan de lidstaat van aansluiting verlangen dat een patiënt die besluit zich in het buitenland te laten behandelen, een verzoek om voorafgaande toestemming indient. Dit is uiteraard noodzakelijk voor het beschermen van de stabiliteit van het eigen zorgsysteem. Op sommige punten had wellicht meer kunnen worden gedaan ter bescherming van de patiënten, zoals bijvoorbeeld met betrekking tot het systeem van voorafgaande melding, dat de lidstaten in staat zal stellen medische kosten van te voren in te schatten, zij het alleen op vrijwillige basis.</p>
      <p sl="it">Tot slot wil ik nog benadrukken dat ik zeer enthousiast ben om mee te kunnen doen aan een debat waarin alle partijen maar door één ding zijn verbonden, en dat is de wens om een einde te maken aan de lijdensweg van duizenden patiënten in heel Europa, en dat moment lijkt eindelijk te zijn aangebroken.</p>
    </intervention>
    <intervention id="2-447-000" speaker_id="97014" name="Karin KADENBACH" is_mep="True" mode="spoken" nationality="Austria" birth_date="19-04-1958" birth_place="Wien" p_group="Group of the Progressive Alliance of Socialists and Democrats in the European Parliament" m_state="AT">
      <p sl="de">Mijnheer de Voorzitter, mevrouw Győri, mijnheer Dalli, ik ben van mening dat het de taak van de politiek is om ertoe bij te dragen dat het welzijn van onze burgers wordt gegarandeerd en verhoogd. Juist in de zorgsector is dat op dit moment geen makkelijke taak. Het is primair de taak van de lidstaten om deze gezondheidszorg en de toegang tot de beste geneeskunde te garanderen, los van het inkomen van de patiënten, los van waar ze wonen.</p>
      <p sl="de">Hoe goed de nationale stelsels voor de gezondheidszorg ook zijn, het kan altijd voorkomen dat patiënten gebruik willen of moeten maken van hulp, ondersteuning en medische voorzieningen in het buitenland. Deze richtlijn biedt eindelijk de wettelijke voorwaarden daarvoor, en garandeert dat de patiënten aanspraak kunnen maken op deze diensten, zonder bijkomende bureaucratische hindernissen, zonder twijfels over de juridische kant, en ook zonder al te hoge bijkomende kosten.</p>
      <p sl="de">Na lange onderhandelingen is deze richtlijn volgens mij werkelijk een succes, ook al zal de omzetting ervan binnen de gezondheidszorg in de individuele lidstaten en door de verzekeringen nog heel wat voeten in de aarde hebben. Ik hoop werkelijk dat u in die zin druk blijft uitoefenen, want ook de beste richtlijn levert alleen maar iets op wanneer ze wordt omgezet en uitgevoerd. Ik vraag u om standvastig te blijven bij uw pogingen om de preventie en de medische zorg uit te breiden. Ik ben namelijk van mening dat we allemaal willen dat de Europeanen zo lang mogelijk gezond blijven, met een optimale toegang tot hoogwaardige medische voorzieningen, en tegen minimale kosten.</p>
    </intervention>
    <intervention id="2-448-000" speaker_id="4253" name="Frédérique RIES" is_mep="True" mode="spoken" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Mijnheer de Voorzitter, mevrouw Győri, commissaris, ik zou op mijn beurt onze rapporteur, mevrouw Grossetête, willen bedanken en feliciteren, die op uitstekende wijze de fakkel heeft overgenomen van onze oud-collega de heer Bowis. Het is vandaag, met alle felicitaties, dan ook een beetje het feest van de heer Bowis!</p>
      <p sl="fr">Ik vind het belangrijk om de gewichtige rol te benadrukken van het Belgisch voorzitterschap, dat de nodige inspanningen heeft geleverd om te komen tot dit moeilijke compromis met het Parlement, maar vooral met enkele lidstaten waarvan de opstelling, hoe zullen we het noemen, in bepaalde gevallen weigerachtig was.</p>
      <p sl="fr">Deze richtlijn inzake grensoverschrijdende gezondheidszorg is essentieel, ook al betreft het slechts 1 procent van de nationale gezondheidszorgbudgetten. Het gaat immers, los van de cijfers, om de symbolische waarde. Een symbolische waarde die ligt in het recht voor elke Europese burger om zich te laten behandelen in het buitenland, de genoten zorg vergoed te krijgen en daarover goed geïnformeerd te worden.</p>
      <p sl="fr">Daarnaast was het zaak duidelijk de beschermingsmechanismen vast te stellen waarmee elke vorm van medisch toerisme kan worden bestreden, zonder dat dit ten koste gaat van een flexibele tekst waarmee diagnostiek en behandeling aan beide zijden van een grens kan worden bevorderd. Ik denk hierbij in het bijzonder aan bijvoorbeeld zeldzame aandoeningen.</p>
      <p sl="fr">Mijnheer de Voorzitter, ik sluit af met de opmerking dat het hier gaat om een eerste essentiële stap, maar dat we moeten doorgaan en verder moeten strijden voor de bevordering van een Europa van de gezondheidszorg, waaraan wij allen sterk hechten. </p>
    </intervention>
    <intervention id="2-449-000" speaker_id="96786" name="Tadeusz CYMAŃSKI" is_mep="True" mode="spoken" nationality="Poland" birth_date="06-06-1955" birth_place="Nowy Staw" p_group="European Conservatives and Reformists Group" m_state="PL">
      <p sl="pl">Mijnheer de Voorzitter, ideale wetten bestaan niet. Ze hebben allemaal hun voor- en nadelen, maar deze richtlijn wekt absoluut meer hoop dan angst. Ondanks de snelle veranderingen blijft Europa een continent met grote verschillen en grote contrasten. Dit geldt ook voor het niveau en de omvang van de gezondheidszorg. Het is duidelijk dat de armste landen, landen in transformatie en opbouw, het meest bevreesd zijn. De financiering van de gezondheidszorg en de medische behoeftebevrediging ligt daar echter op een veel lager niveau dan in de rijkere landen.</p>
      <p sl="pl">Deze richtlijn is daarom een enorme kans en biedt hoop aan alle patiënten in voornoemde landen. Regeringen staan voor een grote uitdaging. Paradoxaal genoeg dwingt deze richtlijn juist veel hervormingen af en vestigt hij de aandacht op de omvang van de onderfinanciering in de gezondheidszorg. Onderfinanciering is namelijk niet alleen het gevolg van het gebrek aan financiële middelen in die landen, maar ook van fouten in het gevoerde beleid en onderschatting van de enorme betekenis die door Europese burgers wordt gehecht aan gezondheid.</p>
      <p sl="pl">Ik dank u voor uw aandacht en roep op tot steun aan deze richtlijn, onafhankelijk van de uiteindelijke vorm van de zogenoemde vrijwaringsclausule. In die clausule wordt het bereikte compromis onder woorden gebracht en ’compromis’ is een woord dat ons bevalt.</p>
    </intervention>
    <intervention id="2-450-000" speaker_id="96741" name="Sabine WILS" is_mep="True" mode="spoken" nationality="Germany" birth_date="31-05-1959" birth_place="Aachen" p_group="Confederal Group of the European United Left - Nordic Green Left" m_state="DE">
      <p sl="de">Mijnheer de Voorzitter, dit voorstel voor een richtlijn inzake de rechten van patiënten bij grensoverschrijdende gezondheidszorg kan er heel snel toe leiden dat de gezondheidszorg in de EU wordt gereduceerd tot de kleinste gemene deler, waarbij wordt uitgegaan van een bepaalde dienstverlening. Mijn fractie zal nooit aanvaarden dat de portemonnee van de mensen een criterium wordt voor de gezondheidszorg, en de patiënt een klant.</p>
      <p sl="de">Dit voorstel voor een richtlijn biedt de ziektekostenverzekeringen een instrument om patiënten naar het buitenland te sturen, als ze daar goedkoper kunnen worden behandeld. Dat zou tot een enorme druk in de gezondheidszorg leiden, en tot druk op de prijzen. Wanneer een bepaalde behandeling een paar honderd kilometer verderop goedkoper is, en de patiënten door hun verzekering daar naartoe worden gestuurd, wordt die behandeling ter plaatse niet meer aangeboden. Dat zou er toe leiden dat ook voor de gezondheidszorg uitsluitend de neoliberale logica van de markt bepalend is, en het welzijn van de patiënt niet meer bovenaan staat.</p>
      <p sl="de">Ik zou u willen vragen, geachte collega’s, wilt u in deze gevoelige sector zorgtoerisme? Ik vind dat de gezondheidszorg dicht bij de patiënt moet worden aangeboden. Dat is een overheidstaak, dat zijn diensten van algemeen belang, die voor iedereen ter plaatse beschikbaar moeten zijn.</p>
    </intervention>
    <intervention id="2-451-000" speaker_id="96664" name="Anna ROSBACH" is_mep="True" mode="spoken" nationality="Denmark" birth_date="02-02-1947" birth_place="Gladsaxe" p_group="Europe of freedom and democracy Group" m_state="DK">
      <p sl="da">Mijnheer de Voorzitter, een zieke wil niet naar een vreemd land reizen als de behandeling in zijn eigen land even goed is. Maar dat gezegd hebbende, is dit voorstel het best haalbare. We zien dat het financieringsmodel is gewijzigd en dat de nationale gezondheidsstelsels niet worden ondermijnd, terwijl de patiënten tegelijkertijd betere mogelijkheden krijgen om in andere EU-landen te worden behandeld.</p>
      <p sl="da">Patiënten kunnen eenvoudiger een behandeling zoeken in een ander land als bijvoorbeeld expertise en behandelingsaanbod niet beschikbaar zijn in eigen land. Dat is van belang als het om uiterst zeldzame ziekten gaat, die een zeer gespecialiseerde kennis vereisen. Als we de behandeling van dergelijke zeldzame ziekten op een paar plaatsen in de EU kunnen concentreren, is de kans op herstel van de patiënten veel groter, omdat artsen die regelmatig gebruikmaken van hun specialistische vaardigheden vaker goede resultaten bereiken. Maar dat mag niet betekenen dat de lidstaten hun eigen gezondheidsstelsels laten verwateren, wat ook in de tekst staat. Dank u zeer, mijnheer de Voorzitter. Ook dank aan commissaris Dalli en aan de rapporteur. Dank voor uw uitstekende werk.</p>
    </intervention>
    <intervention id="2-452-000" speaker_id="96791" name="Elżbieta Katarzyna ŁUKACIJEWSKA" is_mep="True" mode="spoken" nationality="Poland" birth_date="25-11-1966" birth_place="Jasło" m_state="PL">
      <p sl="pl">Mijnheer de Voorzitter, om te beginnen wil ik de rapporteur, mevrouw Grossetête, bedanken voor het moeilijke werk dat zij heeft verricht. Vanwege de uiteenlopende standpunten van de EU-lidstaten en de verschillen tussen de gezondheidszorgstelsels in de respectievelijke landen was dit geen eenvoudige taak. Het bereiken van een compromis tussen verwachtingen en mogelijkheden vereiste niet alleen onderhandelingskwaliteiten maar vooral kennis van het onderwerp. We zijn ons er allemaal van bewust dat de inwoners van de Europese Unie, vooral in landen waar de toegang tot specialisten en moderne behandelmethoden beperkt is, bepaalde maatregelen verwachten voor de toepassing van de rechten van patiënten bij grensoverschrijdende gezondheidszorg. Die maatregelen zijn opgenomen in de richtlijn en door de rapporteur uitvoerig besproken.</p>
      <p sl="pl">Het is belangrijk dat het dankzij de compromissen die zijn bereikt tijdens het werk aan de richtlijn, gelukt is om de benadering te veranderen van de landen die in eerste instantie de bepalingen van de richtlijn blokkeerden. Toegankelijkheid, gemak en zekerheid van de gezondheidszorg vormen de kern van de richtlijn, naast het recht van patiënten om gebruik te maken van gezondheidsdiensten uit een andere lidstaat en restitutie van bepaalde kosten. De richtlijn is gebaseerd op de behoeften van de patiënt en niet op de financiële middelen.</p>
      <p sl="pl">Ik ben ervan overtuigd dat de bepalingen van de richtlijn niet alleen de gezondheidstoestand van de patiënten verbeteren, maar ook aan de basis zullen staan van de verbetering van de gezondheidszorgstelsels in sommige EU-landen. Benadrukt dient te worden dat de richtlijn een eerste, fundamentele stap is in de richting van patiëntenmobiliteit, versterking van de patiëntenrechten en gelijkschakeling van het niveau van dienstverlening in de verschillende lidstaten.</p>
    </intervention>
    <intervention id="2-453-000" speaker_id="96989" name="Andrés PERELLÓ RODRÍGUEZ" is_mep="True" mode="spoken" nationality="Spain" birth_date="01-07-1957" birth_place="Buñol" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, ik denk dat het terecht is de rapporteurs, in het bijzonder mevrouw Grossetête en mijn fractiegenote mevrouw Roth-Behrendt, te feliciteren met het werk dat zij hebben verricht om een stuk wetgeving dat in een impasse verkeerde, nieuw leven in te blazen. Nu kan het recht op gezondheidszorg immers worden opgenomen als rechtsgrond en zijn we een nieuwe weg ingeslagen om onze burgers de veiligheid en kwaliteit te garanderen waarvoor zij op enig moment kiezen. Bovenal is dankzij hun werk een duidelijke regulering mogelijk van de rol van de lidstaten van oorsprong die moeten betalen en de lidstaten waar de zorg wordt verleend.</p>
      <p sl="es">Ik denk echter niet dat we daarmee kunnen volstaan, maar dat dit het begin zou moeten zijn van een veel grotere stap vooruit, zodat, zoals mevrouw Roth-Behrendt zei, deze richtlijn slechts een formaliteit wordt, omdat er in alle lidstaten een zodanige mate van gelijkheid is bereikt dat burgers niet van het ene naar het andere land hoeven te reizen.</p>
      <p sl="es">Wat we in deze strijd moeten bewerkstelligen is een vorm van wetgeving die de rechten van de burgers waarborgt met betrekking tot de zorg die zij zouden moeten ontvangen – prestaties en veiligheid – en niet alleen het recht dat zij al hebben op vrij verkeer tussen de lidstaten. Gelijke kwaliteit is wat eenheid zal creëren, anders komen we nauwelijks vooruit.</p>
    </intervention>
    <intervention id="2-454-000" speaker_id="23705" name="Miroslav OUZKÝ" is_mep="True" mode="spoken" nationality="Czechia" birth_date="18-08-1958" birth_place="Chlumec nad Cidlinou" p_group="European Conservatives and Reformists Group" m_state="CZ">
      <p sl="cs">Degenen onder u die al langere tijd zitting hebben in het Europees Parlement, weten zich waarschijnlijk wel te herinneren hoe deze norm indertijd tot stand is gekomen. Het is eigenlijk wel een beetje grappig verhaal. In den beginne was er het verslag van mevrouw Gebhardt, dat het vrij verkeer van diensten binnen de Europese Unie mogelijk moest maken. Daar hebben we toen een deel uitgehaald en verklaard dat diensten in de gezondheidszorg een aparte norm verdienen. Toen de Commissie die uiteindelijk indiende, werd daar geleidelijk aan het vrije verkeer van diensten in de gezondheidszorg uitgewerkt en hielden we een deel over waarin het recht van patiënten op vrij verkeer in de Europese Unie bij het zoeken naar diensten in de gezondheidsdiensten en zorgverlening wordt beschreven.</p>
      <p sl="cs">Ik wil daar maar mee zeggen dat onze Europese gezindheid vooral te maken heeft met de befaamde symbolen en vlaggen en maar bar weinig met de totstandbrenging van de feitelijke vrijheden waarop de Europese Unie gegrondvest zou moeten zijn. Zo kreeg de norm een zeer koel onthaal van de lidstaten, bang als zij waren voor een te groot beroep op hun nationale begrotingen met een mogelijke ineenstorting daarvan als resultaat.</p>
      <p sl="cs">Ik wil slot nog zeggen dat dit niet exact is wat we wilden, maar dat het desalniettemin toch een goed begin is, een stap in de goede richting. Ik zou graag de rapporteurs willen complimenteren met hun werk en hen hartelijk willen bedanken ervoor.</p>
    </intervention>
    <intervention id="2-455-000" speaker_id="1930" name="Horst SCHNELLHARDT" is_mep="True" mode="spoken" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, ik ben heel blij dat deze richtlijn nu eindelijk in werking treedt. Ik zou eraan willen herinneren dat het er op een bepaald moment naar uitzag dat het hele wetgevingsproces zou mislukken. Ik denk dat we het te danken hebben aan de onderhandelingstactiek van de rapporteur en van het bemiddelingsteam, maar natuurlijk ook van het Belgische voorzitterschap van de Raad, dat we nu een resultaat hebben waarmee we ongetwijfeld heel tevreden kunnen zijn. Ik ben met name blij dat nu duidelijker is gedefinieerd dat de lidstaten het recht hebben om de behandeling in een ander land te beperken. Het voorstel van de lidstaten regelde dat niet. Ik denk dat dit besluit het mogelijk maakt dat de patiënt begrijpt en kan toetsen waarom een bepaalde behandeling niet wordt toegestaan. Dat is goed zo, en het is ook belangrijk.</p>
      <p sl="de">Wie helpen we hier nu het meeste mee? Ik denk dat we allereerst de 60 000 mensen helpen die op een wachtlijst voor een orgaantransplantatie staan. We hebben de richtlijn over orgaantransplantaties natuurlijk al goedgekeurd, maar dit is een verdere stap die eveneens de wachttijden korter zal maken. Bovendien helpen we de miljoenen burgers die lijden aan een van de 30 000 zeldzame ziekten die we kennen. Die kunnen we veel gerichter en beter behandelen wanneer dat ook in een ander land kan gebeuren.</p>
      <p sl="de">Ik denk echter niet dat deze richtlijn tot zorgtoerisme in Europa zal leiden. Daarom is de vrees van de collega’s ter linker zijde volledig ongegrond. Daar hoeven we het niet over te hebben.</p>
    </intervention>
    <intervention id="2-456-000" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mijnheer de Voorzitter, deze tekst is het resultaat van veel werk en onderhandelingen en daarom wil ik de heer Bowis, mevrouw Grossetête en mevrouw Roth-Behrendt bedanken. We moeten de voortgang erkennen die daarbij geboekt is, want deze nieuwe versie biedt meer garanties ten aanzien van de veiligheid en de kwaliteit van de zorg. Hoewel de formulering van de artikelen 7 en 8 verbeterd is, ben ik van mening dat de tekst nog verder had kunnen gaan om nog grotere billijkheid te waarborgen.</p>
      <p sl="pt">Het grootste deel van de patiënten – en vooral mensen uit minder draagkrachtige groepen – wil niet in het buitenland behandeld worden, vanwege de taalbarrière en het ontbreken van ondersteuning door familieleden. Burgers met een hoger inkomen kennen deze belemmeringen niet. Daarom ben ik bang dat de nieuwe regelgeving in landen met een universeel toegankelijke en grotendeels gratis gezondheidszorg aanleiding kan vormen tot minder investeringen in de nationale gezondheidszorg en dat daarmee wordt bijgedragen aan het creëren van een gezondheidszorgmarkt voor de rijken. Desondanks hoop ik dat deze richtlijn eraan zal bijdragen dat de ongelijkheden in de gezondheidszorg zullen worden teruggedrongen.</p>
    </intervention>
    <intervention id="2-457-000" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Mijnheer de Voorzitter, net als de anderen juich ik dit debat en deze richtlijn toe en bedank ik onze rapporteur.</p>
      <p sl="en">Ik ben hier misschien wat voorzichtiger dan sommige Parlementsleden. Ik denk dat het verkeerd is als het nieuws vanuit dit Huis naar buiten gaat dat van nu af aan alles goed is met onze grensoverschrijdende gezondheidszorg. We moeten nog steeds vele dingen bespreken en opzetten om dit te laten werken. Mag ik even de eigen woorden van de commissaris citeren, en ik hoop dat ik dat goed doe? Hij zei dat het “duidelijk was dat alle lidstaten de plicht hebben om in hun eigen land te investeren om hun burgers de gezondheidszorg te bieden die ze nodig hebben”. Ik zie hem instemmend knikken, dus ik heb hem goed geciteerd.</p>
      <p sl="en">Het is goed dat we met die boodschap kunnen teruggaan naar de lidstaten die dat niet doen en naar de lidstaten die wachtlijsten hebben. Het gaat hier ook over mijn eigen land, Ierland. De waarheid is dat mensen er de voorkeur aan geven om dicht bij huis behandeld te worden. Daarom hebben we in Ierland eindeloze protesten, en zeer terechte protesten, over de sluiting van streekziekenhuizen en lokale diensten. Dat gezegd hebbende, deze richtlijn kan werken als zij de lidstaten en hun zorgaanbieders dwingt te kijken naar de diensten in hun eigen land en de verstrekking van diensten aan degenen die ze nodig hebben verbetert. Ze zullen sowieso daarvoor moeten betalen als onze burgers gebruikmaken van de rechten die deze richtlijn hun geeft.</p>
      <p sl="en">Tot slot, mensen hebben al het recht om naar het buitenland te gaan voor grensoverschrijdende gezondheidszorg krachtens Verordening (EG) nr. 883/2004, maar dat weten ze niet. Als dat wel zo was, dan zouden we veel meer patiënten de grens over zien steken om hun diensten te krijgen. Laten we onze burgers dus informeren over waar ze recht op hebben en laten we hopen dat we niet de grens hoeven oversteken maar dat we, als we dat wel doen, dat vrijelijk kunnen doen en de diensten zullen krijgen die we nodig hebben.</p>
    </intervention>
    <intervention id="2-458-000" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Mijnheer de Voorzitter, ik ben blij met dit eerste debat onder het Hongaarse voorzitterschap. Allereerst wil ik opmerken dat het goed was dat we deze kwestie buiten de context van de dienstenrichtlijn besproken hebben, omdat de kwestie van grensoverschrijdende gezondheidszorg verschillende unieke kenmerken heeft. Ik wil de rapporteurs en de schaduwrapporteurs feliciteren en ook John op de galerij. Het is echter enorm belangrijk dat de plicht van de lidstaten om basiszorg aan te bieden niet ter discussie staat. Het behoort tot de verantwoordelijkheid van de lidstaten om hun eigen burgers zorg aan te bieden. Het is enorm belangrijk dat benadrukt wordt dat deze richtlijn niet een privilege voor de rijken is, maar een instrument om betere zorg en behandeling te waarborgen voor mensen die aan een zeldzame ziekte lijden. We hebben ons bij ons werk door die doelstelling laten leiden. Een andere belangrijke afweging is dat we dankzij deze richtlijn beter gebruik zullen kunnen maken van natuurlijke omstandigheden. Daarbij doel ik bijvoorbeeld op de thermale baden van Hongarije, waar bepaalde ziekten veel effectiever genezen kunnen worden, en die niet verplaatst kunnen worden. De patiënten moeten in dit geval natuurlijk naar ons toe komen. Het is heel belangrijk dat we doorgaan op deze weg, zodat gezonde én zieke mensen, de Europese burgers, voelen dat de Europese Unie om hen gaat en er voor hen is.</p>
    </intervention>
    <intervention id="2-459-000" speaker_id="28122" name="David CASA" is_mep="True" mode="spoken" nationality="Malta" birth_date="16-11-1968" birth_place="Valletta" m_state="MT">
      <p sl="mt">Mijnheer de Voorzitter, velen van ons besteden weinig aandacht aan hun gezondheid omdat ze gezond zijn en geen medische zorg nodig hebben. Als onze gezondheid echter in het geding komt, beseffen we meteen hoe belangrijk en wezenlijk het is om een goed gezondheidsstelsel te hebben, dat bovendien efficiënt en effectief functioneert.</p>
      <p sl="mt">Burgers in de Europese Unie kunnen een beroep doen op medische zorg in andere lidstaten als hun aandoening niet in het eigen land kan worden behandeld. We moeten er echter aan denken dat dit een laatste redmiddel is dat niet zomaar moet worden toegepast; het is immers de duurste optie die bovendien onpraktisch is. Er moet pas gebruik van worden gemaakt als er geen enkele andere mogelijkheid meer is. In dat geval moeten we er echter op toezien dat de bureaucratie tot een minimum wordt beperkt en het toegangs- en veiligheidsniveau worden verbeterd.</p>
      <p sl="mt">De lidstaten moeten verder adequaat worden toegerust om hun gezondheidsstelsels te beschermen en de mogelijke extra toevloed uit andere landen op te vangen. Het zou daarom ideaal zijn als de lidstaten werd toegestaan een systeem van voorafgaande toestemming te hanteren. Wat in deze context duidelijk wordt, is dat de huidige regels niet toereikend zijn – integendeel, ze zijn onduidelijk en inconsistent. We moeten echter, zoals we in het kader van orgaandonatie hebben gezien, komen met oplossingen zodat Europa op dit gebied vooruit kan en zijn burgers optimale medische zorg kan bieden.</p>
    </intervention>
    <intervention id="2-460-000" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Met grote opluchting stel ik vast dat het Parlement eindelijk tot een politiek akkoord is gekomen over het recht van patiënten op grensoverschrijdende gezondheidszorg onder voorwaarden die jarenlang uitsluitend beschermd werden door het Europees Hof van Justitie, op basis van specifieke rechtszaken. Het doet mij deugd dat de voorwaarden voor vergoeding in dit compromis op dezelfde manier geformuleerd zijn als waarvoor een aantal van ons zeven jaar geleden al gepleit hebben in verband met de dienstenrichtlijn. Ik wil mevrouw Grossetête en de heer Bowis, die ik hierbij tevens groet, hartelijk danken voor het feit dat zij dit aanvaardbare akkoord uit het vuur hebben weten te slepen en dat zij bovendien ook nog eens belangrijke waarborgen hebben geformuleerd voor wat betreft het toezicht op de naleving van dit recht. Ik ben ervan overtuigd dat het recht op mobiliteit de behandeling van zeldzame ziekten voor alle Europeanen bereikbaar maakt en dat het uiteindelijk tot kortere wachttijden leidt voor operaties in alle lidstaten van de Europese Unie. En zo wordt een van de doelstellingen op het vlak van gezondheidszorg waar ik me mijn hele leven al voor inzet, bewaarheid.</p>
    </intervention>
    <intervention id="2-461-000" speaker_id="39721" name="Theodor Dumitru STOLOJAN" is_mep="True" mode="spoken" nationality="Romania" birth_date="24-10-1943" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Mijnheer de Voorzitter, allereerst wil ik mevrouw Győri graag feliciteren met haar huidige functie. Ik wens haar en het Hongaarse voorzitterschap heel veel succes. Ik wil graag iedereen die een bijdrage heeft geleverd aan het ontwerpverslag dat wij vandaag bespreken feliciteren.</p>
      <p sl="ro">Zoals u misschien weet, hoort Roemenië bij de groep landen die reserves had over een aantal compromissen die zijn gesloten in de Raad. Deze reserves betekenen niet dat Roemenië tegen grensoverschrijdende gezondheidszorg is. Zij geven de zorg van de Roemeense regering over de financiële stabiliteit van grensoverschrijdende zorg en de mogelijke omvang daarvan weer, aangezien sommige lidstaten, zoals u heel goed weet, slechts een zeer beperkt nationaal inkomen hebben.</p>
      <p sl="ro">Anderzijds zijn investeringen een manier om dit risico te beperken. Tegelijkertijd denk ik echter dat de hervormingen van de gezondheidsstelsels van de lidstaten van het grootste belang zijn. Mijns inziens zou de Europese Commissie meer betrokken moeten zijn bij deze hervormingen van de gezondheidsstelsels.</p>
    </intervention>
    <intervention id="2-462-000" speaker_id="1929" name="Christa KLASS" is_mep="True" mode="spoken" nationality="Germany" birth_date="07-11-1951" birth_place="Osann" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, de patiëntenmobiliteit betekent een enorme stap op weg naar een Europa van de burgers. Deze richtlijn is uitstekend van opzet. Ze heeft niet alleen een vader die ervoor uitkomt, namelijk John Bowis, maar ook een moeder, Françoise Grossetête. Hartelijk dank voor uw geweldige inzet.</p>
      <p sl="de">We hebben lang en breed over de juiste aanpak gediscussieerd en we beseffen wel degelijk dat we ons nog niet op de snelweg naar ons doel bevinden. Maar de basis waarop we nu kunnen voortbouwen, is solide en goed van opzet. De situatie is ingewikkeld. Er zijn 27 lidstaten met verschillende uitgangspunten, zowel wat betreft de organisatie van de gezondheidsdiensten als wat betreft de ziektekostenverzekeringen. De voorafgaande goedkeuring van een ziekenhuisbehandeling in een andere lidstaat en de wederzijdse erkenning van de ethische en morele beginselen van de gezondheidswetgeving zorgen ervoor dat enerzijds de eigen verzekering wordt gesteund en de eigen verantwoordelijkheid wordt bevorderd, maar dat anderzijds ook alle burgers toegang wordt verleend tot de diensten die in andere lidstaten worden aangeboden.</p>
      <p sl="de">Dat is een grote stap vooruit, vooral ook op het gebied van zeldzame ziekten. Niet elke lidstaat beschikt op dit gebied over dezelfde intensieve zorgcapaciteiten. Iedereen kan nu van de aanwezige kennis en infrastructuur profiteren, en specialisten kunnen zich beter ontplooien omdat de vraag naar hun specifieke diensten zal toenemen nu meer mensen er toegang toe krijgen. Voor de mensen in mijn regio aan de grens met Luxemburg, België en Frankrijk is de grensoverschrijdende toegang tot gezondheidsdiensten een duidelijke stap voorwaarts en een groot pluspunt in het Europa van alledag.</p>
    </intervention>
    <intervention id="2-463-000" speaker_id="96899" name="José Manuel FERNANDES" is_mep="True" mode="spoken" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Mijnheer de Voorzitter, beste collega´s, dankzij de rechten die burgers met deze richtlijn krijgen – rechten die overigens al erkend waren door het Hof van Justitie van de Europese Unie – kunnen alle patiënten in de Unie gebruikmaken van de gezondheidszorg.</p>
      <p sl="pt">Dit voorstel draagt bij aan de duidelijkheid en aan de toegankelijkheid van grensoverschrijdende zorg, en aan de toepassing van het recht op vergoeding van de kosten door de lidstaat van aansluiting. Dat betekent een stap vooruit in het proces van de Europese integratie en opbouw, de versterking van de solidariteit en het Europa van de burgers.</p>
      <p sl="pt">Hiermee krijgen we kortere wachtlijsten, een kwalitatief betere gezondheidszorg, concurrentie en een stimulans voor wetenschappelijk onderzoek. Zeldzame ziekten vormen een prioriteit en de diagnose en behandeling ervan kunnen voortaan worden uitgevoerd in de lidstaat die daar het beste voor toegerust is. Deze richtlijn is er voor alle Europese burgers die een beroep moeten doen op de gezondheidszorg.</p>
      <p sl="pt">De Portugese minister van Gezondheidszorg heeft het dan ook bij het verkeerde einde als ze zegt dat deze optie er alleen is voor de beter opgeleide koopkrachtige burger. Dat is juist wat er nu aan de hand is, zonder deze richtlijn. Portugal beschikt over een uitstekende gezondheidszorg en uitstekend medisch personeel en kan niet aan de kant blijven staan bij dit belangrijke project. Portugal moet deze richtlijn aangrijpen om verdere moderniseringen door te voeren en de concurrentie aan te gaan, om aan alle Europeanen die dat nodig hebben zorg te kunnen aanbieden.</p>
      <p sl="pt">Mijn felicitaties aan de rapporteur, mevrouw Grossetête, die uitstekend werk geleverd heeft.</p>
    </intervention>
    <intervention id="2-464-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Wij gaan nu over tot de “catch-the-eye”-procedure. Zeventien mensen hebben verzocht het woord te mogen voeren. Gezien het belang en de betekenis van deze maatregel wil ik iedereen aan het woord laten komen, maar houdt u zich aan de spreektijd van één minuut. De microfoon wordt uitgeschakeld als uw spreektijd voorbij is.</p>
      <p sl="nl">Ik wil nog slechts dit zeggen tegen degenen die aan de wieg hebben gestaan van deze maatregel, John Bowis, in de bezoekersgalerij, en mevrouw Grossetête, de huidige rapporteur, en alle schaduwrapporteurs: de macht van de patiënt heeft gesproken, het Europees Parlement heeft geluisterd. Hartelijk dank aan u allemaal.</p>
    </intervention>
    <intervention id="2-465-000" speaker_id="39724" name="Csaba SÓGOR" is_mep="True" mode="spoken" nationality="Romania" birth_date="12-05-1964" birth_place="Arad" p_group="Group of the European People's Party (Christian Democrats)" m_state="RO">
      <p sl="hu">Mijnheer de Voorzitter, ik juich het toe dat in deze richtlijn de rechten van patiënten duidelijker worden vastgelegd, dat er een eind komt aan de eindeloze wachtlijsten en dat er een oplossing in wordt voorgesteld voor gevallen waarin er in iemands eigen land geen professionele hulp beschikbaar is. Ik weet zeker dat we allemaal begrip en empathie hebben voor de positie van de gezondheidszorgstelsels van de nieuwe lidstaten met weinig financiële middelen, zoals we ook rekening moeten houden met het risico van emigratie van gekwalificeerd personeel.</p>
      <p sl="hu">Als we dit verslag aannemen, vragen we opnieuw een enorme inspanning van de gezondheidszorgstelsels van lidstaten met weinig financiële middelen, maar als we tegenstemmen zorgen we er indirect voor dat de toepassing van de rechten van patiënten in diezelfde landen beperkt blijft. Ik ben ervan overtuigd dat we erin zullen slagen een evenwicht te vinden bij deze operatie tussen de ongelijk toegeruste gezondheidszorgstelsels van de lidstaten. Zo kan mijn land, Hongarije, bijvoorbeeld concurrerende diensten aanbieden op het gebied van thermale kuren, fysiotherapie en tandheelkunde.</p>
    </intervention>
    <intervention id="2-466-000" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, het verontrust mij zeer dat ons amendement waarin wordt geëist dat regelgevende instanties op medisch gebied in het ene land aan hun tegenhangers in de EU moeten zeggen wanneer een gezondheidswerker een tucht- of strafrechtproces boven het hoofd hangt in de commissiefase is verworpen en niet in de eindstemming zal worden gebracht over deze nieuwe EU-wet over grensoverschrijdende gezondheidszorg.</p>
      <p sl="en">Laat ik u vertellen over het geval van de Duitse arts Daniel Ubani, die David Gray onwettig heeft gedood, een kiezer uit mijn district Cambridgeshire, door tien keer de aanbevolen dosis van een pijnstiller toe te dienen. Hij is in Groot-Brittannië geroyeerd, maar toch oefent hij tegenwoordig zijn beroep uit in Duitsland.</p>
      <p sl="en">Dan is er het geval van dokter Marcos Ariel Hourmann, die in Spanje voor doodslag is veroordeeld vanwege het opzettelijk toedienen van een dodelijk injectie, maar toch werkt hij op de afdeling Spoedeisende hulp van het West Suffolk Hospital, dat ook in mijn kiesdistrict ligt, ondanks een duidelijke vraag aan Spanje of hij wel geschikt is om zijn beroep uit te oefenen.</p>
      <p sl="en">Deze voorbeelden laten zien dat er een enorme maas in de Europese wet zit, waardoor gezondheidswerkers die in een van onze landen niet geschikt zijn bevonden om hun beroep uit te oefenen de kans krijgen om in een ander land te werken en patiënten in gevaar te brengen. Ik zou de commissaris willen vragen uit te leggen waarom.</p>
    </intervention>
    <intervention id="2-467-000" speaker_id="96661" name="Krisztina MORVAI" is_mep="True" mode="spoken" nationality="Hungary" birth_date="22-06-1963" birth_place="Budapest" p_group="Non" m_state="HU">
      <p sl="hu">Mijnheer de Voorzitter, ik wil de vertegenwoordigers van het Hongaarse voorzitterschap, en de Raad, vriendelijk verzoeken om dit halfjaar, deze zes maanden Hongaars voorzitterschap, te benutten om de unieke problemen van de nieuwe lidstaten, de postcommunistische landen zoals Hongarije, te betrekken bij de debatten. Als we het bijvoorbeeld zoals nu hebben over het invoeren van een semi-gestandaardiseerd, Europa-breed grensoverschrijdend gezondheidszorgstelsel, mogen we daarbij niet over het hoofd zien dat bijvoorbeeld in Hongarije gekwalificeerde en goed opgeleide verpleegkundigen een salaris verdienen van ongeveer 250 euro per maand, en artsen 500 of 600 euro. Vindt de Europese Unie het niet bijzonder onethisch, immoreel en onacceptabel om een soort gestandaardiseerd Europees gezondheidszorgstelsel in te voeren zonder naar de salarissen te kijken …</p>
      <a text="(De spreekster wordt door de Voorzitter onderbroken)"/>
    </intervention>
    <intervention id="2-468-000" speaker_id="26829" name="Siiri OVIIR" is_mep="True" mode="spoken" nationality="Estonia" birth_date="03-11-1947" birth_place="Tallinn" p_group="Group of the Alliance of Liberals and Democrats for Europe" m_state="EE">
      <p sl="et">Mijnheer de Voorzitter, wij nemen een belangrijke stap vooruit in het belang van patiënten. Velen hier hebben daar vandaag over gesproken. Wat mij opviel was dat er weer eens nadruk werd gelegd op de angst om medisch toerisme te bevorderen. Wat in die interventies naar voren kwam, was de angst dat patiënten uit lidstaten met een lagere levensstandaard of een lagere nationale begroting voor de volksgezondheid de praktijkkamers van artsen in de rijkste landen gaan bevolken, zodat patiënten uit die landen zelf niet aan bod komen.</p>
      <p sl="et">Als wij even nadenken, dan zullen we begrijpen dat deze angst ongegrond is. Patiënten krijgen de kosten in hun eigen land vergoed en het verschil moeten zij zelf betalen. Patiënten zullen niet genoeg geld hebben om het verschil te betalen als de prijzen het dubbele of driedubbele bedragen van de prijzen in hun eigen land. Het geneert mij te horen dat wij nog steeds bang zijn voor de mythe van de zogeheten Poolse loodgieter.</p>
    </intervention>
    <intervention id="2-469-000" speaker_id="96944" name="Marina YANNAKOUDAKIS" is_mep="True" mode="spoken" nationality="United Kingdom" birth_date="16-04-1956" birth_place="London" p_group="European Conservatives and Reformists Group" m_state="GB">
      <p sl="en">Mijnheer de Voorzitter, het belang van gezondheidszorg en deze richtlijn kan niet genoeg worden benadrukt. Zij kan fundamentele gevolgen voor de gezondheidszorg van de lidstaten hebben.</p>
      <p sl="en">Het verheugt mij te zeggen dat de gebieden die controversieel en verontrustend zijn, zijn aangepakt en het resultaat is een sterke richtlijn die heldere grenzen stelt en de positie van de lidstaten in de gezondheidszorg zal versterken.</p>
      <p sl="en">De uitdaging was om de gezondheidszorgstelsels financierbaar te houden en tegelijkertijd de patiënt meer keuzemogelijkheden te bieden. Aan de behoefte van de lidstaten om de controle te behouden over de richting van het beleid en de eisen die hun gezondheidszorg aan hun begroting stelt, is tegemoetgekomen door de bepaling over de voorafgaande toestemming en het feit dat de lidstaten kunnen kiezen welke diensten er worden uitgevoerd.</p>
      <p sl="en">E-gezondheid is ook op een heel verstandige manier opgepakt, in zoverre dat het wordt aangeboden om flexibiliteit te bieden, en de lidstaten kunnen er iets mee doen als ze dat willen en wanneer ze dat willen.</p>
      <p sl="en">Al met al hebben we een stuk werk voor ons liggen dat de autonomie van de lidstaten op het gebied van hun gezondheidszorg veiligstelt, terwijl de patiënt de beste zorg wordt geboden. Ik feliciteer de rapporteur en John Bowis met het goede werk dat ze hebben geleverd.</p>
    </intervention>
    <intervention id="2-470-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Mijnheer de Voorzitter, u heeft ruimhartig iedereen in de gelegenheid gesteld om te spreken, dus ik zal mij conform de regels houden aan één minuut spreektijd.</p>
      <p sl="ga">Dit was een buitengewoon interessant debat en voor mij persoonlijk ook erg leerzaam. Ik ben met name verheugd dat de Europese Unie prioriteit geeft aan onze patiënten, ongeacht of zij arm of rijk zijn. Patiënten zullen er enorm bij gebaat zijn dat er in elk land op één plaats informatie beschikbaar komt. Deze richtlijn zal daarnaast ook alle landen onder druk zetten om hoogwaardige diensten aan te bieden. Doen zij dat niet, dan kunnen burgers besluiten naar andere landen te gaan waar deze diensten wel beschikbaar zijn. Er is tot slot niet veel gezegd over e-gezondheid, maar ook dat is een belangrijk terrein waarover we in de toekomst meer zullen horen.</p>
    </intervention>
    <intervention id="2-471-000" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Mijnheer de Voorzitter, ik wil mevrouw Grossetête feliciteren met dit uitstekende verslag. Ik wil er vier elementen uitlichten. Ten eerste: de inrichting van nationale contactpunten is van groot belang om informatie te kunnen verkrijgen, ik bedoel dat patiënten informatie kunnen verkrijgen. Het is van vitaal belang precies te weten onder welke omstandigheden voorafgaande toestemming nodig is. Dat is van groot belang in het geval van zeldzame ziekten. Het is ook van essentieel belang dat van patiënten in beginsel niet geëist kan worden dat ze vooraf betalen. Tot slot wil ik de kwestie van grensoverschrijdende gezondheidszorgregio’s aansnijden, die van groot belang is voor Hongarije en Midden-Europa, omdat er in de gebieden rondom de Duits-Oostenrijkse grens, de Hongaars-Slowaakse grens en de Hongaars-Roemeense grens, waar de taalgrenzen niet samenvallen met de landsgrenzen, vele onderontwikkelde, overbodige en niet-gebruikte zorgvoorzieningen zijn, terwijl er geen taalbarrières bestaan. Ik wil u nogmaals feliciteren.</p>
    </intervention>
    <intervention id="2-472-000" speaker_id="96823" name="Petru Constantin LUHAN" is_mep="True" mode="spoken" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Mijnheer de Voorzitter, toegang tot grensoverschrijdende gezondheidszorg is een basisvoorwaarde om patiënten de best mogelijke behandeling te bieden. We kunnen hiervoor zorgen door zo duidelijk en praktisch mogelijke voorschriften op te stellen. De verbetering van patiëntenrechten, met name via informatieverstrekking en samenwerking tussen de lidstaten, kunnen we bewerkstelligen door een systeem van e-gezondheid te ontwikkelen en informatie te verspreiden over grensoverschrijdende gezondheidszorg.</p>
      <p sl="ro">Via promotiecampagnes, ondersteund door grensoverschrijdende samenwerkingsprogramma’s, kunnen wij patiënten voorzien van informatie die hun in staat stelt, met zo min mogelijk misbruik, gebruik te maken van het stelsel, overeenkomstig de goedgekeurde voorschriften. Daarom denken wij dat e-gezondheid en een efficiënte bevordering van grensoverschrijdende gezondheidsstelsels basiselementen zijn om de aanbevelingen van de richtlijn ten uitvoer te leggen.</p>
    </intervention>
    <intervention id="2-474-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Mijnheer de Voorzitter, ik wil alle rapporteurs graag bedanken voor het samenstellen van dit belangrijke document. Er zijn momenteel te veel onzekerheden over de kwestie van de toegankelijkheid van behandelingen, terugbetalingen en de verantwoordelijkheid voor de klinische follow-up van de grensoverschrijdende gezondheidszorg. Recepten die in de ene lidstaat zijn uitgeschreven, worden in andere landen niet altijd erkend. Deze richtlijn is voor onze burgers dus heel belangrijk, omdat het nu bestaande systeem heel ingewikkeld is en het moeilijk is de juiste informatie te krijgen. Daar komt bij dat de wetenschappelijke vooruitgang niet overal hetzelfde tempo aanhoudt. Deze richtlijn zou patiënten dus mogelijkheden kunnen verschaffen voor een geschikte behandeling in het buitenland, als die in eigen land nog niet beschikbaar is. Zo zouden patiënten werkelijk kunnen profiteren van de voordelen van de interne markt. Het zou er bovendien toe kunnen bijdragen dat de systemen voor de gezondheidszorg in de verschillende lidstaten op een evenwichtiger wijze worden hervormd.</p>
    </intervention>
    <intervention id="2-475-000" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, deze maatregel is zonder twijfel een allesomvattende maatregel, en ik vind dat de rapporteur en eenieder die eraan heeft meegewerkt een welgemeend compliment verdienen.</p>
      <p sl="it">Grensoverschrijdende gezondheidszorg betekent inderdaad grenzen overschrijden en de patiënt keuzevrijheid geven, wat nauw is verbonden met de bewegingsvrijheid die de Europese Unie kenmerkt. Deze gezondheidsmobiliteit wordt nu erkend voor zowel zeldzame ziekten als zeer specialistische aandoeningen die directe behandeling vereisen.</p>
      <p sl="it">Door het tijdige en gepaste karakter van de behandelingen kunnen we spreken van een recht: het recht op gezondheid. De gezondheidszorg wordt elektronisch en zal de verschillen in de behandeling van de Europese burgers verminderen. En deze maatregel zou op termijn zelfs kunnen leiden tot een Europese vorm van accreditatie die hoge technologische en personele standaarden garandeert.</p>
    </intervention>
    <intervention id="2-476-000" speaker_id="96718" name="Olga SEHNALOVÁ" is_mep="True" mode="spoken" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Na twee jaar onderhandelen is nu dan dit compromisvoorstel tot stand gekomen, een voorstel dat beoogt de rechtszekerheid van patiënten ten aanzien van de levering van grensoverschrijdende gezondheidszorg te vergroten. Dat mag positief genoemd worden. De moeizame onderhandelingen lieten niet alleen duidelijk zien dat de gezondheidszorgstelsels in de lidstaten sterk van elkaar verschillen, maar vooral ook dat het financiële plaatje van de gezondheidszorg voor de Europese burger sterk uiteenloopt. Dat het hier om een uiterst gevoelige kwestie gaat, blijkt ook uit het feit dat in Tsjechië dokters massief ontslag nemen van hun werkgever, ziekenhuizen. Tegen deze achtergrond blijft het geheel omgeven met zekere risico’s en onzekerheden ten aanzien van de gevolgen van de richtlijn, bijvoorbeeld als het gaat om gezondheidstoerisme naar landen met kwalitatieve, maar goedkopere gezondheidszorg. Alleen de tijd kan uitwijzen of dit slechts een randprobleem is en de ontegenzeggelijk positieve effecten van de richtlijn inderdaad de overhand zullen hebben.</p>
    </intervention>
    <intervention id="2-477-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Mijnheer de Voorzitter, ik wil de rapporteur, mevrouw Grossetête, en de vader van deze richtlijn, John Bowis, bedanken voor het enorme werk dat zij hebben verzet voor deze richtlijn die een veilige grensoverschrijdende gezondheidszorg van hoge kwaliteit tot doel heeft.</p>
      <p sl="sk">Ik wil benadrukken hoe belangrijk deze richtlijn is gezien de tot nu toe onduidelijke regels voor de behandeling van patiënten in het buitenland die voor onzekerheid hebben gezorgd onder patiënten, vooral in het geval van ernstige ziekten. Ik ben zeer verheugd dat in de richtlijn juist voor deze patiënten speciale bepalingen zijn opgenomen.</p>
      <p sl="sk">Ik sta achter de benadering van de rapporteur, die benadrukt dat deze richtlijn bedoeld is voor patiënten die deze zorg nodig hebben en niet uitsluitend voor diegenen die er het geld voor hebben. De richtlijn is daardoor een belangrijke stap in de richting van mobiliteit van patiënten binnen de Europese Unie. De overeenkomst met de Raad is een evenwichtig compromis tussen de standpunten van de lidstaten en het Europees Parlement …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-478-000" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, dames en heren, de toegang tot grensoverschrijdende gezondheidszorg in Europa werd tot nog toe beperkt door verschillende factoren, die betrekking hadden op lange wachttijden, een ingewikkeld vergoedingssysteem en moeilijkheden bij het vaststellen wie verantwoordelijk was voor de klinische follow-up van de grensoverschrijdende gezondheidszorg.</p>
      <p sl="it">De richtlijn waarover het Europees Parlement op het punt staat te stemmen is een belangrijke stap voorwaarts omdat hij deze administratieve zaken verduidelijkt en de samenwerking tussen de lidstaten verbetert, en de kwaliteits- en veiligheidsnormen van de gezondheidszorg versterkt.</p>
      <p sl="it">Met de instelling van nationale contactpunten kan de patiënt kennis nemen van de beschikbare behandelingen in andere lidstaten, de te volgen stappen of de geldende klachten- en beroepsprocedures. Deze mogelijkheid is niet meer gebaseerd op de economische mogelijkheden, maar op het werkelijke recht om een meer weldoordachte keuze te kunnen maken.</p>
    </intervention>
    <intervention id="2-479-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Mijnheer de Voorzitter, ik wil de rapporteur en al degenen de aan dit belangrijke document hebben meegewerkt graag bedanken. Het was een hele opgave om overeenstemming te bereiken. En je zou nu kunnen denken dat iedereen het met dit document eens is. Er zijn echter mensen die menen dat de kosten voor de dienstverlening ongelijk verdeeld zijn en dat er te veel bureaucratische eisen worden gesteld. Er zijn er zelfs die vrezen voor gezondheidstoerisme. Ik ben er echter van overtuigd dat de richtlijn afgewogen mechanismen bevat om te verhinderen dat dit document negatieve gevolgen teweegbrengt. Het belangrijkste is hoe dan ook dat we de voorwaarden voor patiëntenmobiliteit creëren en deze patiënten in staat stellen werkelijk Europees burger te zijn. Ze moeten binnen de Unie dus vrij kunnen circuleren om de gewenste diensten te verkrijgen. Taalbarrières en onvoldoende informatie zijn twee factoren die mensen daarvan weerhouden. De voorgestelde contactpunten kunnen de patiënten de nodige informatie en daarmee ook de nodige duidelijkheid verschaffen. Dat zal ze het zelfvertrouwen geven zelf hun weg te zoeken. Gezondheidszorg is voor iedereen van groot belang. Als we onze krachten verenigen, kunnen we garanderen dat we de goede weg inslaan.</p>
    </intervention>
    <intervention id="2-480-000" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mijnheer de Voorzitter, mijnheer de commissaris, wij spreken hier over een richtlijn die een echte oplossing biedt voor het vraagstuk van het gebruik van gezondheidsdiensten in andere lidstaten. Er wordt nu al gebruikgemaakt van gezondheidsdiensten in andere lidstaten. De onderhavige richtlijn betreft de regeling en harmonisatie van de voorwaarden waaronder deze diensten kunnen worden verkregen. Ik ben het eens met hetgeen de collega´s zeiden, namelijk dat de gezondheidsdiensten van hoge kwaliteit moeten zijn en dat deze voor de burgers beschikbaar moeten zijn in de buurt van waar zij wonen. Soms is het echter noodzakelijk om een beroep te doen op gezondheidsdiensten in andere lidstaten, met name als het gaat om zeldzame ziekten en nieuwe behandelingen.</p>
      <p sl="el">Ik ben verheugd over het feit dat specifiek wordt verwezen naar gezondheidsdiensten in kuuroorden (warme en geneeskrachtige bronnen). Deze diensten bieden de mogelijkheid om met weinig geld de preventie en behandeling van vele ziekten te verbeteren en kunnen ook heel belangrijk zijn voor de ‘gezondheid’ van onze ziekenfondsen.</p>
      <p sl="el">Mijnheer de commissaris, ik vraag u om steun te geven aan het initiatief om deze diensten te bevorderen.</p>
    </intervention>
    <intervention id="2-481-000" speaker_id="96867" name="Maria da Graça CARVALHO" is_mep="True" mode="spoken" nationality="Portugal" m_state="PT">
      <p sl="pt">Mijnheer de Voorzitter, mevrouw Győri, commissaris, deze richtlijn stelt regels om de toegankelijkheid van veilige en kwalitatief goede grensoverschrijdende zorg te vergroten, bevordert de samenwerking tussen de lidstaten en eerbiedigt tegelijkertijd de nationale bevoegdheden volledig.</p>
      <p sl="pt">De richtlijn draait om fundamentele waarden als universaliteit, toegang tot hoogwaardige zorg, billijkheid en solidariteit. Er zijn duidelijke voordelen voor patiënten, met name patiënten die aan zeldzame en complexe aandoeningen leiden, omdat zij hiermee gebruik kunnen maken van expertisecentra die gespecialiseerd zijn in hun ziekte.</p>
      <p sl="pt">Deze richtlijn is weer een voorbeeld van een Europa in dienst van de burgers. Dit is een felicitatie waard, vooral aan het adres van de Commissie, de Raad en onze collega mevrouw Grossetête voor haar uitstekende werk en voor het feit dat ze de invoering van deze richtlijn mogelijk heeft gemaakt …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-482-000" speaker_id="97050" name="Antigoni PAPADOPOULOU" is_mep="True" mode="spoken" nationality="Cyprus" birth_date="08-07-1954" birth_place="Morfou" p_group="Group of the Progressive Alliance of Socialists and Democrats in the European Parliament" m_state="CY">
      <p sl="el">Mijnheer de Voorzitter, grensoverschrijdende gezondheidszorg is in deze tijd noodzakelijk. De onderhavige richtlijn schept de voorwaarden voor een Europa zonder grenzen op medisch gebied. Mensen die lijden aan ernstige chronische ziekten kunnen nu specialistische behandelingen krijgen. Ze worden mobieler, krijgen betere informatie van de contactpunten en kunnen beschikken over mechanismen waarmee zij zonder al te veel omhaal hun kosten kunnen dekken. De nieuwe communautaire richtlijn creëert echter ook nieuwe uitdagingen. Zij oefent druk uit in de richting van modernisering van de nationale gezondheidsstelsels in de 27 lidstaten van de Europese Unie, en het staat ook buiten kijf dat daarmee alle medische stelsels van de 27 lidstaten van de Europese Unie gedwongen worden om voortdurend binnen netwerken samen te werken teneinde goede praktijken te kunnen uitwisselen, de elektronische gezondheidszorg te kunnen bevorderen en de kwaliteit van de grensoverschrijdende gezondheidszorg voortdurend te kunnen verbeteren. Dat is een uitdaging die wij moeten aangaan …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-483-000" speaker_id="photo_generic" name="John Dalli" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik wil het Parlement nogmaals feliciteren met deze geweldige prestatie, dat wil zeggen de voltooiing van deze richtlijn. Het verheugt me ten zeerste dat deze richtlijn wordt aangenomen.</p>
      <p sl="en">Ik moet zeggen dat ik het niet eens ben met de conclusie dat dit initiatief gezondheidszorgtoerisme bevordert of de gezondheidszorgverzekeraars in staat stelt om de kosten te verlagen. In plaats daarvan is het een waarborg dat burgers die gezondheidszorg nodig hebben, zich in een betere positie bevinden om die zorg ook te krijgen, en worden de burgers bevrijd van bureaucratische hindernissen waardoor ze soms niet in staat zijn om de nodige zorg te krijgen.</p>
      <p sl="en">Ik ben van mening dat de richtlijn een ware doorbraak is voor patiënten en voor de versterking van gezondheid in Europa. Ik kan niet anders dan het eens zijn met mevrouw Roth-Behrendt, mevrouw McGuinness en anderen dat dit een stimulans moet zijn voor lidstaten om in hun eigen gezondheidssystemen te investeren, omdat, zoals ik meerdere malen in het openbaar heb gezegd in verband met deze richtlijn, we van onze burgers geen nomaden willen maken. We willen dat onze burgers de best mogelijke behandeling thuis kunnen krijgen.</p>
      <p sl="en">Met deze richtlijn zijn de rechten van patiënten bij grensoverschrijdende gezondheidszorg nu vastgelegd in EU-wetgeving, maar ons werk houdt hier niet op. Ik verwijs naar de vraag van mevrouw Parvanova over mogelijke individuele voorstellen met betrekking tot interoperabiliteit. Ik moet zeggen dat interoperabiliteit ook van cruciaal belang is om ervoor te zorgen dat dit initiatief, deze richtlijn, operationeel en uitvoerbaar wordt, omdat ik me niet kan voorstellen dat we deze richtlijn op een echt goede manier kunnen uitvoeren zonder een geschikt interoperabel e-gezondheidssysteem. Anderzijds is interoperabiliteit ook van groot belang voor het verbeteren van gelijkheid binnen de gezondheidszorg en van de duurzaamheid van gezondheidszorg.</p>
      <p sl="en">Ik kijk er nu naar uit om met de lidstaten samen te werken aan de adequate uitvoering en handhaving van deze richtlijn in de gehele EU. Er valt nog veel te doen, zowel op Europees als nationaal niveau, om ervoor te zorgen dat samenwerking tussen gezondheidssystemen in Europa een realiteit wordt. U kunt erop rekenen dat ik deze uitdaging met al mijn vastberadenheid en energie zal aangaan.</p>
    </intervention>
    <intervention id="2-484-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Mijnheer de Voorzitter, commissaris, geachte leden van het Parlement, mijnheer Bowis, ik dank u zeer voor dit productieve debat. Ik denk dat het heel goed weergeeft welke punten bij de besprekingen van de afgelopen jaren het moeilijkst lagen voor de deelnemers daaraan, zowel in de Raad als in dit Parlement, en het verheugt me ook zeer te merken dat de overgrote meerderheid van de leden van dit Parlement het met elkaar eens is.</p>
      <p sl="hu">Ja, deze richtlijn zal verduidelijking brengen in de situatie en zal leiden tot een transparanter systeem, ten dienste van de Europese burger. Zoals morgen zal blijken bij de presentatie van het programma, wil het Hongaarse voorzitterschap mensen centraal stellen in zijn programma. Ook is duidelijk geworden dat wat we tot stand gebracht hebben nog niet perfect is. Er kan nog verder aan gewerkt worden, zoals de heer Dalli net ook zei.</p>
      <p sl="hu">Ik vond het debat over de interne markt en de dienstenrichtlijn, en hoe deze zich verhouden tot de rechten van patiënten, uitermate interessant. Ik denk dat het heel slim was dat we ervoor gekozen hebben de kwestie niet vanuit de optiek van diensten te benaderen, aangezien iedereen zich de commotie rondom de dienstenrichtlijn herinnert toen deze net was aangenomen. Het was een goede stap om deze richtlijn vanuit het standpunt van patiëntenrechten tot stand te brengen. Daardoor zal vrij verkeer van patiënten mogelijk worden en zullen patiënten toch, en op het juiste moment, gebruik kunnen maken van kwalitatief betere diensten. Ik denk dan ook dat we ons doel bereikt hebben, al was het via een andere benadering. Het is van groot belang dat de keuzevrijheid met deze richtlijn bevorderd wordt, naast de beginselen van gelijke kansen, het recht op kwalitatief hoogwaardige zorg, rechtvaardigheid en solidariteit, zoals ik eerder al gezegd heb.</p>
      <p sl="hu">Mijnheer de Voorzitter, geachte leden van het Parlement, het verheugt mij zeer dat deze richtlijn tot stand komt onder het Hongaarse voorzitterschap. Alle lof daarvoor moet echter naar onze voorgangers gaan, België en Spanje, en naar de leden van dit Parlement. Ik ben er dankbaar voor dat de uitstekende samenwerking tussen de Raad en het Parlement in zo grote mate tegemoet komt aan de belangen van de Europese burger.</p>
    </intervention>
    <intervention id="2-485-000" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Ik wil uiteraard deze gelegenheid te baat nemen om mevrouw Grossetête te complimenteren met het uitstekende werk dat zij en de schaduwrapporteurs van de diverse fracties hebben verricht in verband met dit uiterst gevoelige en uiterst gecompliceerde vraagstuk. Mijns inziens moeten we hier veel publiciteit aan geven, want het gaat om een onderwerp dat daadwerkelijk van invloed zal zijn op alle burgers van de 27 lidstaten. Proficiat, mevrouw Grossetête.</p>
    </intervention>
    <intervention id="2-486-000" speaker_id="2025" name="Françoise GROSSETÊTE" is_mep="True" mode="spoken" role="rapporteur" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Mijnheer de Voorzitter ik deel uw standpunt ten volle en ik zou om te beginnen mijn dank willen betuigen aan de vele afgevaardigden die tijdens dit debat hun steun hebben uitgesproken voor deze richtlijn. Ik bedank verder de schaduwrapporteurs van alle fracties, ik zie op dit moment mevrouw Roth-Behrendt, maar ik denk aan alle collega’s die ik niet allemaal kan noemen. Ik bedank deze mensen, omdat ze actief hebben deelgenomen en een grote bijdrage hebben geleverd aan het bereiken van het politieke akkoord met de Raad van 21 december, dat morgen succesvol zal worden afgesloten.</p>
      <p sl="fr">Aan mijn collega’s die hun reserves hebben laten blijken over onder andere het verschijnsel van medisch toerisme, zeg ik: "Dat gaat niet gebeuren. Daar zullen wij voor waken." De richtlijn voorziet in een veiligheidsclausule voor de lidstaten en stelt de lidstaten in staat hun eigen gezondheidszorg en infrastructuur te plannen. Dit is met opzet zo geregeld om medisch toerisme te voorkomen.</p>
      <p sl="fr">Aan hen die van mening zijn dat deze richtlijn niet ambitieus genoeg is, zeg ik: "U heeft gelijk, ook ik had gewenst dat we verder waren gegaan!" Maar op dit moment moeten we overwegen dat we ons in een eerste fase bevinden van deze richtlijn en ik zie dat Commissaris Dalli, die ons bij dit onderwerp veel heeft geholpen, het met mij eens is.</p>
      <p sl="fr">Om te beginnen zullen we er gezamenlijk voor zorgen dat de omzetting van deze richtlijn plaatsvindt onder optimale omstandigheden. Over dertig maanden treedt de richtlijn in werking en we moeten er allen in onze eigen lidstaten alert op zijn dat de richtlijn werkelijk wordt aangewend in het belang van het recht van patiënten.</p>
      <p sl="fr">Ik zou willen eindigen met u te zeggen dat de stemming van morgen van essentieel belang is. Ik verwacht dat u ervoor zorgt dat de richtlijn een groot succes wordt, want dat succes schenkt u de patiënten. Eindelijk erkennen we hiermee immers de rechten van patiënten op gezondheidszorg van hoge kwaliteit.</p>
    </intervention>
    <intervention id="2-487-000" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-488-000" speaker_id="96659" name="János ÁDER" is_mep="True" mode="written" nationality="Hungary" birth_date="09-05-1959" birth_place="Csorna" p_group="Group of the European People's Party (Christian Democrats)" m_state="HU">
      <p sl="hu">Tijdens het debat in de commissie over de ontwerprichtlijn inzake de rechten van patiënten bij grensoverschrijdende gezondheidszorg waren er maar weinig mensen die, zoals mijn collega de heer Liese, niet de gevaren maar juist de kansen van deze wet zagen. Wij Hongaren zijn het daarmee eens. Hoewel het compromis dat nu tot stand gekomen is, en dat kan worden beschouwd als een gezond compromis tussen de rechten van patiënten en de zorgen van de lidstaten, sterk verschilt van het vorige ontwerpverslag, blijven die kansen overeind. We kunnen zeggen dat dit een kleine stap in de goede richting is. Wat zijn deze kansen? Terwijl veel mensen een plotselinge toeloop van onrealistisch grote aantallen buitenlandse patiënten voorzagen en de ineenstorting van de nationale gezondheidszorgstelsels, betekent een en ander in mijn ogen eerder een kans voor ons om in de toekomst beter gebruik te maken van de natuurlijke kenmerken van ons land. Ik doel dan niet alleen op onze thermale baden, maar ook op onze geografische ligging en de kosten van gekwalificeerd personeel. Medewerkers in de gezondheidszorg zullen eindelijk de kans krijgen hun professionele vaardigheden en andere competenties beter te exploiteren. En ook zal dit ten goede komen aan patiënten uit andere lidstaten die geen gebruik kunnen maken van bepaalde zorg, omdat die in hun land niet aanwezig is. Zowel personeel in de gezondheidszorg als patiënten zullen hier dus profijt van hebben, maar ook de lidstaten kunnen gerust zijn, dankzij de vele restricties die in de richtlijn zijn opgenomen. Ik feliciteer de rapporteur en mijn collega’s die aan dit succes hebben bijgedragen.</p>
    </intervention>
    <intervention id="2-489-000" speaker_id="97195" name="Giovanni COLLINO" is_mep="True" mode="written" nationality="Italy" birth_date="15-06-1954" birth_place="Pontebba " p_group="Group of the European People's Party (Christian Democrats)" m_state="IT">
      <p sl="it">Bij de standaardisering van de gezondheidszorg in Europa zal rekening worden gehouden met de kwaliteit van geboden zorg, die voor de inwoners van alle 27 lidstaten gelijk moet zijn, ongeacht hun rijkdom en financiële mogelijkheden, als we de interne markt ook op het gebied van gezondheidszorg willen voltooien.</p>
      <p sl="it">Ik wil de Voorzitter en mijn collega’s in het Parlement aansporen om ervoor te zorgen dat het Europees handelen zich niet beperkt tot de aanneming van dit initiatief, maar dat het Parlement ook zal aandringen op maatregelen op lokaal niveau, en vooral op de tenuitvoerlegging van de maatregelen in de verschillende lidstaten.</p>
      <p sl="it">Niet minder belangrijk is dat alle grensoverschrijdende maatregelen worden aangenomen die nodig zijn om het hele systeem te laten werken. Een grensgebied als de regio Friuli-Venezia Giulia heeft bijvoorbeeld een toereikend gegevensverzamelingsmechanisme nodig voor de optimalisering van de samenwerking op zowel nationaal gebied – vooral nu fiscaal federalisme voor Italië steeds dichterbij komt – als met de aangrenzende gebieden, zoals bepaalde grensgebieden in Slovenië, waarmee we al enige tijd een belangrijke en constructieve dialoog voeren over het beheer van gezondheidszorg.</p>
      <p sl="it">We hebben ook belang bij een adequate opleiding van het personeel, van wie de patiënten en de vaardigheden steeds mondialer zullen moeten worden, nu de realiteit niet langer uitsluitend Europees is.</p>
    </intervention>
    <intervention id="2-490-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Na een langdurig proces stemmen we vandaag voor de tekst van de richtlijn betreffende de toepassing van de rechten van patiënten bij grensoverschrijdende gezondheidszorg. Dat is een succes voor het Parlement, maar met name een overwinning voor de gebruikers. Dankzij het nieuwe wetgevende kader kunnen burgers uit alle lidstaten gebruikmaken van de gezondheidszorg in een van de andere lidstaten, onder dezelfde voorwaarden als in hun eigen land. Door deze mobiliteit kunnen patiënten op volkome legitieme wijze de wachtlijsten in hun land omzeilen en gebruikmaken van het in andere Europese landen beschikbare medisch aanbod. Het opent ook de deur voor verdere specialisatie, met name op het gebied van zeldzame aandoeningen, omdat de zorg niet per se meer in de directe omgeving hoeft te worden afgenomen, maar kan worden afgenomen bij voorzieningen die in een bepaalde behandeling gespecialiseerd zijn. Hiermee willen we niet het gezondheidstoerisme stimuleren, maar de volledige mobiliteit van burgers binnen de EU waarborgen, onder dezelfde voorwaarden. Daardoor kan iedereen voortaan kiezen voor behandeling op een plek waar deze het snelste geboden kan worden en het meest effectief en kwalitatief hoogwaardig is, en de kosten daarvan vergoed krijgen door de lidstaat van aansluiting, onder precies dezelfde voorwaarden als wanneer de betreffende persoon de zorg in zijn eigen land ontvangen had.</p>
    </intervention>
    <intervention id="2-491-000" speaker_id="96785" name="Lena KOLARSKA-BOBIŃSKA" is_mep="True" mode="written" nationality="Poland" birth_date="03-12-1947" birth_place="Praga" p_group="Group of the European People's Party (Christian Democrats)" m_state="PL">
      <p sl="pl">De inwerkingtreding van de richtlijn ‘patiënten zonder grenzen’ is een grote kans voor alle patiënten in de Europese Unie, maar vooral voor zieken uit minder ontwikkelde landen waarvan de gezondheidszorg nog veel te wensen overlaat. Een behandeling in het buitenland komt nu binnen hun bereik. Ook bestaat de hoop dat de nieuwe maatregelen veranderingen in de nationale gezondheidszorgstelsels stimuleren. Daarbij gaat het vooral om verkorting van de wachtlijsten voor verschillende ziekenhuisbehandelingen. Het risico dat patiënten uitwijken naar buitenlandse klinieken dwingt de landen met de langste wachtlijsten tot het nemen van administratieve besluiten voor een beter beheer van ziekenhuisbedden en behandelingen. De verplichte instelling van contactpunten in iedere lidstaat is belangrijk voor patiënten. Hierdoor komt er meer informatie beschikbaar over behandelingsmogelijkheden in het buitenland en de prestaties van buitenlandse klinieken op het gebied van behandeling van zeldzame of zeer ernstige ziekten. Het is belangrijk om na de inwerkingtreding van de nieuwe wetgeving nauwkeurig toezicht te houden op de effecten, de invloed op de kwaliteitsverbetering van de dienstverlening, maar ook op de toegankelijkheid van de behandeling voor verschillende patiëntengroepen in verschillende regio’s van Europa. Daarbij moet in het bijzonder gelet worden op de groepen die er gebruik van maken. Zijn dit alleen de goed geïnformeerde, goed gesitueerde maatschappelijke groepen, of alle mensen die behandeling nodig hebben?</p>
    </intervention>
    <intervention id="2-492-000" speaker_id="96652" name="Alajos MÉSZÁROS" is_mep="True" mode="written" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">In verband met het vrije verkeer van werknemers en de ontwikkeling van het toerisme moet er een oplossing komen voor de problemen van grensoverschrijdende gezondheidszorg. De regels voor het gebruik en de vergoedingen van gezondheidsdiensten moeten aan alle burgers van de lidstaten duidelijk en bekend zijn. Het doel is dat burgers zonder voorafgaande toestemming in een andere lidstaat alle extramurale en intramurale zorg kunnen krijgen waarop zij in hun lidstaat recht hebben en dat zij de kosten vergoed kunnen krijgen tot het bedrag dat zou zijn terugbetaald uit hoofde van het stelsel van hun eigen land. Het risico van mogelijk misbruik – ik doel hier op ‘medisch toerisme’ – mag er niet toe leiden dat hier belemmeringen tegen worden opgeworpen, maar we moeten er natuurlijk alles aan doen wat we kunnen om dat misbruik tot een minimum te beperken.</p>
      <p sl="hu">Ik moet benadrukken dat het voorstel gaat over de mobiliteit van patiënten binnen de Europese Unie en niet over het vrije verkeer van diensten. Opgemerkt dient te worden dat een goedwerkend systeem ook toegevoegde waarde kan genereren, doordat onbenutte capaciteit ingezet wordt en logistieke verliezen voorkomen worden. In bepaalde gevallen kan onmiddellijke grensoverschrijdende medische hulp levens redden. Een ander belangrijk aspect is dat grensoverschrijdende gezondheidszorg ook van grote betekenis is in gevallen waarin de benodigde behandeling in de ene lidstaat niet beschikbaar is, maar in de andere wel. Ik vind dit een evenwichtig voorstel, dat een compromis vormt tussen de bedenkingen van de lidstaten en de ambities van het Europees Parlement.</p>
    </intervention>
    <intervention id="2-493-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Op dit moment is er te veel onduidelijkheid over kwesties op het gebied van toegang tot gezondheidszorg, vergoedingen en de verantwoordelijkheid voor klinische follow-ups met betrekking tot grensoverschrijdende gezondheidszorg. Met deze richtlijn kunnen alle patiënten, niet alleen de best geïnformeerde of rijkste patiënten, gebruikmaken van een aantal gezondheidsrechten die reeds door het Hof van Justitie van de Europese Unie zijn erkend. De lidstaten blijven volledig verantwoordelijk voor het organiseren en beheren van de socialezekerheidsstelsels. Het voorstel heeft betrekking op patiënten en hun mobiliteit in de EU en niet op het vrije verkeer van dienstverleners. De richtlijn heeft betrekking op samenwerking tussen de lidstaten, met name wat de erkenning van medische aanbevelingen uit een andere lidstaat betreft (behandelingen, recepten, etc.), e-gezondheid en de evaluatie van gezondheidstechnologie. Het referentienetwerk dat wordt gecreëerd door de nationale contactpunten zal de toegang van het publiek tot deze informatie vergemakkelijken. Ook de Roemeense autoriteiten moeten ervoor zorgen dat hun burgers toegang hebben tot informatie. Goedkeuring van dit verslag zal bijdragen aan het zorgen voor een goed evenwicht tussen de rechten van patiënten in de EU op toegang tot de beste medische behandeling en het waarborgen van de financiële houdbaarheid van het nationale socialezekerheidsstelsel.</p>
    </intervention>
    <intervention id="2-494-000" speaker_id="28177" name="Bernadette VERGNAUD" is_mep="True" mode="written" nationality="France" birth_date="16-09-1950" birth_place="Montluçon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Gezien het eerste voorstel van de Commissie, waarin de mobiliteit van patiënten werd gefaciliteerd vanuit een marktvisie op de gezondheidszorg, ben ik blij met de vorderingen die in dit akkoord zijn gemaakt. Om onze socialezekerheidsstelsels te behouden was het noodzakelijk opnieuw een systeem van voorafgaande toestemming in te voeren voor intramurale of kostenintensieve zorg. Zo was ook de verwijzing naar artikel 168 van het Verdrag noodzakelijk om te verzekeren dat de rechten van de lidstaten inzake de organisatie van het eigen stelsel van volksgezondheidszorg worden gerespecteerd. Uiteindelijk zijn prijzenswaardige vorderingen gemaakt op het gebied van samenwerking en informatievoorziening aan de patiënt.</p>
      <p sl="fr">Toch blijven er grote omissies bestaan. Zo wordt geen aandacht besteed aan de mobiliteit van professionals, medische demografie of de vergrijzing van de bevolking. Hier zouden andere wetgevingsvoorstellen een oplossing moeten bieden, met name waar het gaat om beroepskwalificaties, waarbij opnieuw moet worden benadrukt dat de gezondheidszorg een sector is met specifieke kenmerken. Het gaat hier om het meest kostbare bezit van de burgers en niet om slechts door marktwetten geleide handelswaar.</p>
    </intervention>
  </section>
  <section id="creitem20" title="14. Europees initiatief op het gebied van de ziekte van Alzheimer en andere vormen van dementie – Astma-inhalatoren (debat)">
    <intervention id="2-497-000" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Aan de orde is de – merkwaardige, moet ik zeggen – gecombineerde behandeling van</p>
      <p sl="nl">het verslag over een Europees initiatief op het gebied van de ziekte van Alzheimer en andere vormen van dementie [2010/2084(INI) ] – Commissie milieubeheer, volksgezondheid en voedselveiligheid. Rapporteur: Marisa Matias (A7-0366/2010), en</p>
      <p sl="nl">de mondelinge vraag (O-0182/2010) van Erminia Mazzoni, namens de Commissie PETI, over astma-inhalatoren (B7-0666/2010).</p>
    </intervention>
    <intervention id="2-498-000" speaker_id="96820" name="Marisa MATIAS" is_mep="True" mode="spoken" role="rapporteur" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">Mijnheer de Voorzitter, om te beginnen wil ik graag een in mijn ogen duidelijke illustratie geven van het belang van dit initiatief. We zijn hieraan in het Parlement zes maanden geleden begonnen. Er zitten precies zes maanden tussen het moment dat we hieraan begonnen te werken en het moment dat we dit in stemming brengen. In die zes maanden hebben ruim 700 000 mensen in Europa de ziekte van Alzheimer of een andere vorm van dementie ontwikkeld. Dat getal op zich geeft al aan hoe belangrijk en urgent het is dat we iets op dit gebied ondernemen. Daarom komt de mededeling van de Commissie op een goed moment.</p>
      <p sl="pt">Mensen die in Europa aan de ziekte van Alzheimer en andere vormen van dementie lijden, moeten allemaal op dezelfde manier behandeld worden. Er zijn meer dan 7 miljoen mensen met de ziekte van Alzheimer en in totaal lijden bijna 10 miljoen mensen aan een vorm van dementie.</p>
      <p sl="pt">Dan hebben we het qua aantal over de populatie van een land van gemiddelde grootte. We mogen een ziekte niet discrimineren, net zoals we een land niet mogen discrimineren. We moeten iedereen op dezelfde manier behandelen. Juist daarom moeten we dringend in actie komen op verschillende gebieden. Op het gebied van de wetenschap weten we dat het aantal mensen dat hieraan lijdt, elke 20 jaar verdubbelt.</p>
      <p sl="pt">We weten dat deze verdubbeling in de categorie mensen boven de 65 jaar elke vier jaar plaatsvindt en daarom moeten we ons op de oorzaken richten en deze achterhalen, omdat we een probleem dat we niet goed kennen, niet kunnen aanpakken. Vandaar dus meer onderzoek, meer samenwerking en meer epidemiologische data.</p>
      <p sl="pt">We moeten ook meer kennis vergaren over de mogelijkheden van preventie en beheersing van de risicofactoren. We hebben vroegtijdige diagnose nodig en gespecialiseerde zorg en de verzorgers moeten worden opgeleid. We moeten de families ondersteunen, de patiënten niet stigmatiseren, hun rechten geven en waardigheid. Er moeten nationale actieplannen komen in de lidstaten, zodat we vervolgens tot Europese samenwerking kunnen komen. We moeten de ongelijkheden tussen de lidstaten en binnen de lidstaten bestrijden. We mogen niet accepteren dat er eerste- en tweederangspatiënten zijn. Alle patiënten moeten gelijk zijn, ongeacht geslacht, leeftijd, waar ze wonen of welk ander criterium dan ook.</p>
      <p sl="pt">Om die reden, mijnheer de Voorzitter, is het van enorm groot belang dat de zorgvoorzieningen een zo groot mogelijke dekking hebben. We mogen deze urgentie niet negeren, enkel en alleen omdat het crisis is en we het de hele tijd over de kosten van de gezondheidszorg hebben. Als we dit probleem niet aanpakken, zijn de sociale en economische kosten nog veel hoger dan als we het wel aanpakken. Daarom moeten we dit probleem aanpakken en investeren: investeren in mensen, in – zoals ik al zei – preventie en in de ondersteuning van de familie en verzorgers, die zo vaak vergeten worden.</p>
      <p sl="pt">We weten dat er voor de verzorging van elke alzheimerpatiënt drie personen nodig zijn. Iemand die aan alzheimer lijdt, kan geen moment alleen gelaten worden. Dit moet een les voor ons zijn: we kunnen niet doorgaan als de lidstaten hun respons op dit probleem niet onderling afstemmen of coördineren, en bovendien coördineren op basis van solidariteit.</p>
      <p sl="pt">Daarom wil ik graag het volgende zeggen: als het om samenwerking gaat, weten we allemaal dat we dit alles niet geïsoleerd van elkaar kunnen doen. Ook hier in het Parlement hebben we samengewerkt met alle schaduwrapporteurs van alle fracties, met de steun van de drie vrouwen die me geholpen hebben in de Commissie milieubeheer, volksgezondheid en voedselveiligheid, in mijn fractie en in mijn delegatie.</p>
      <p sl="pt">Ik wil al deze vrouwen dan ook bijzonder bedanken, en wellicht was het ook geen toeval dat het allemaal vrouwen waren die aan dit verslag gewerkt hebben: vrouwen hebben hier het meest mee te maken, en ze houden zich zowel bezig met de verslagen over alzheimer als met de zorg voor alzheimerpatiënten, ook de mannen. En daarom wil ik ook de aandacht vragen voor vormen van discriminatie die verscholen gaan achter het ontbreken van behandelingen en oplossingen voor deze zaken.</p>
      <p sl="pt">Tot slot wil ik nog een rechtstreekse vraag aan commissaris Dalli voorleggen en hem vragen welke voorstellen in dit verslag de Commissie wil overnemen en wanneer de Commissie bereid zal zijn te erkennen dat we momenteel voor een uiterst urgente situatie staan en daaraan vervolg te geven.</p>
    </intervention>
    <intervention id="2-499-000" speaker_id="96817" name="Erminia MAZZONI" is_mep="True" mode="spoken" nationality="Italy" birth_date="28-04-1965" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">auteur. – Mijnheer de Voorzitter, dames en heren, ik moet zeggen dat ook ik geen logica zie in de combinatie van deze vraag met het vorige verslag, maar het belangrijkste is voor mij dat we ons vandaag bezighouden met het onderwerp van de vraag die ik namens de Commissie verzoekschriften heb gesteld.</p>
      <p sl="it">Deze vraag heeft betrekking op het onrecht dat een klein Europees bedrijf is aangedaan door de passieve houding die de Commissie zich van 1997 tot vandaag helaas heeft aangemeten. Deze conclusie is ook getrokken door de Commissie juridische zaken, die om een advies is gevraagd door de commissie waarvan ik voorzitter ben.</p>
      <p sl="it">De zaak gaat over een medisch instrument, meer bepaald een astma-inhalator, dat in 1990 is geoctrooieerd en rechtmatig op de markt is gebracht. Dit product wordt gereguleerd door Richtlijn 93/42/EEG, dat erin voorziet dat fabrikanten zelf moeten verklaren dat aan alle voorschriften is voldaan en de nationale autoriteiten de bevoegdheid geeft om te controleren of deze verklaringen rechtmatig zijn, door middel van toezicht en steekproefsgewijze controle.</p>
      <p sl="it">Het product, dat zes jaar lang – dus tot 1996 – met succes in de handel werd gebracht, en waarover in meer dan vijftien jaar lang geen enkele specifieke klacht of kritiek is geregistreerd, werd onderworpen aan inspectie door de Opper-Beierse autoriteiten, die de commissie in Maagdenburg vroegen de vergunning die aan het bedrijf was afgegeven te herzien.</p>
      <p sl="it">In december van dat jaar voerde de commissie van de minister van Volksgezondheid van Saksen-Anhalt deze inspectie uit, die werd afgesloten met de conclusie dat het product volledig voldeed aan alle wettelijke voorschriften. Na afloop van de procedure trok de commissie eveneens in twijfel of het verzoek van de Opper-Beierse autoriteiten wel gerechtvaardigd was en nodigde zij deze uit de vrijwaringsprocedure te starten waarin de reeds genoemde richtlijn voorziet, mochten er twijfels blijven bestaan.</p>
      <p sl="it">In de loop van het jaar erna vond een reeks niet gedocumenteerde activiteiten plaats, waarover we slechts indirect zijn geïnformeerd, totdat het product in 1997 plots, zonder enige communicatie met de fabrikant, in opdracht van de federale minister van Volksgezondheid uit de handel werd gehaald.</p>
      <p sl="it">Eind van 1997 startte het ministerie de procedure – de procedure op grond van artikel 8 van de reeds genoemde richtlijn – maar die liep op niets uit omdat geen informatie was verschaft en de fabrikant nooit was geraadpleegd. In de algemene stilte, die de fabrikant opvatte als een duidelijk teken dat de onduidelijk geformuleerde klachten van de Duitse autoriteiten waren afgewezen, bracht hij het product medio 2003 terug op de markt.</p>
      <p sl="it">Helaas gaven de Duitse autoriteiten in 2005, nog altijd zonder enige communicatie met de fabrikant, opnieuw opdracht het product van de markt te halen. Voor alle duidelijkheid: tot op heden is er ondanks herhaaldelijke verzoeken nog niets vernomen dat verduidelijkt waarom het product uit de handel is genomen.</p>
      <p sl="it">Dus: geen communicatie, geen onderzoek, geen mogelijkheid voor de fabrikant om de beschuldigingen rechtmatig aan te vechten en ernstige economische gevolgen voor diezelfde fabrikant, die al meer dan vijftien jaar wacht op een antwoord en zijn product niet op de markt kan brengen.</p>
      <p sl="it">Ik voeg hier nog aan toe dat gedurende de zes jaar dat dit product op de markt verkrijgbaar was – en hierover bestaan documenten waar de Commissie ook over beschikt – is gebleken dat er aanzienlijke besparingen zijn gedaan op de kosten van de gezondheidszorg, door de lage kosten van het product, en dat het product een positieve werking had op astmapatiënten.</p>
      <p sl="it">Aangezien al zijn pogingen bij andere autoriteiten vruchteloos waren gebleken, heeft de heer Klein, de fabrikant, zich in 2008 tot de Commissie verzoekschriften gewend. De commissie startte de procedure tijdens deze zittingsperiode. Gezien de lange duur van de zaak waar het verzoekschrift over gaat startte de commissie ook een informeel overleg met de commissaris, waarin deze werd verzocht op kortere termijn een antwoord te geven, omdat de indiener van het verzoekschrift vroeg om een bevestiging dat zijn product voldeed aan de Europese voorschriften, en zo niet, dan ten minste een beslissing waartegen hij bij het Hof in beroep kon gaan, om op die manier gerechtigheid te krijgen.</p>
      <p sl="it">Dit is allemaal niet gebeurd en tijdens het debat in de Commissie verzoekschriften heeft de Europese Commissie onze vragen jammer genoeg nogmaals ontweken. Daarom heeft de Commissie verzoekschriften nu unaniem besloten om naar het Parlement te gaan en de Commissie om duidelijke antwoorden te vragen, want het valt niet te ontkennen dat deze zaak sterk doet vermoeden dat hier sprake is van een schending van het Handvest van de grondrechten van de Europese Unie. Niet alleen vanwege het gebrek aan handelen van de Commissie, maar ook, en vooral, vanwege het gebrek aan mogelijkheden van de heer Klein om juridische actie te ondernemen.</p>
      <p sl="it">Deze zaak wekt duidelijke twijfels over de schending van de marktregels en de bescherming van kleine ondernemingen, en daarom dringen wij erop aan dat de vragen die wij hebben gesteld hier worden beantwoord.</p>
    </intervention>
    <intervention id="2-500-000" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Mevrouw Mazzoni, ik wil u in de allereerste plaats bedanken dat u zich net als ik afvroeg in welk opzicht de twee onderwerpen elkaar overlapten. Dit betekent vanzelfsprekend geen enkele geringschatting mijnerzijds van uw belangrijke vraag, die u bovendien stelt in uw hoedanigheid van voorzitter van de Commissie verzoekschriften. Ik ben zelf lid van deze commissie en dus buitengewoon geïnteresseerd in haar werkzaamheden.</p>
      <p sl="nl">Het zal voor zowel de Commissie als de sprekers niet eenvoudig zijn deze twee zo verschillende onderwerpen te combineren, en de vraag rijst dan ook of het wel verstandig is het debat op deze manier op de agenda te zetten.</p>
    </intervention>
    <intervention id="2-501-000" speaker_id="photo_generic" name="John Dalli" is_mep="True" mode="spoken">
      <p sl="en">lid van de Commissie . − Mijnheer de Voorzitter, geachte leden van het Parlement, ik wil ten eerste het Parlement, in het bijzonder mevrouw Matias, de rapporteur, eer bewijzen voor uw betrokkenheid op het gebied van de ziekte van Alzheimer en andere vormen van dementie.</p>
      <p sl="en">De Commissie deelt uw bezorgdheid volledig. Dementie brengt een groot lijden met zich mee voor miljoenen Europeanen en hun families. Met een snel vergrijzende bevolking is voor Europa nu de tijd gekomen om op te treden.</p>
      <p sl="en">Om deze reden heeft de Commissie in 2009 een mededeling over de ziekte van Alzheimer en andere vormen van dementie opgesteld met maatregelen ter verbetering van preventie en diagnose, onderzoek en de uitwisseling van beste praktijken.</p>
      <p sl="en">Het verheugt me ten zeerste dat het Parlement het lopende werk in dit verband steunt en een uitgebreide reeks aanbevelingen presenteert. Dit verslag en de aanbevelingen erin komen zeer gelegen, aangezien de Commissie op het punt staat om in april een gemeenschappelijke actie met de lidstaten inzake de ziekte van Alzheimer te lanceren, de zogenaamde ALCOVE (ALzheimer COoperative Valuation in Europe).</p>
      <p sl="en">Ik ben ervan overtuigd dat deze gemeenschappelijke actie vele van de aanbevelingen omvat die u vandaag in het Parlement aanneemt.</p>
      <p sl="en">De gemeenschappelijke actie zal gericht zijn op preventie, een gebied dat het Parlement benadrukt in dit verslag, en ook op de verbetering van kennis en gegevens en het delen van beste praktijken. De actie zal ook betrekking hebben op een ander gebied waar het Parlement aandringt op optreden: de rechten van mensen die met dementie leven. Ik ben het met u eens dat we behoefte hebben aan volledig gecoördineerd onderzoek om beter te begrijpen hoe de manifestatie van dementie voorkomen of vertraagd kan worden. Om deze reden heeft de Commissie een gezamenlijk programmeringsinitiatief gelanceerd inzake de bestrijding van neurodegeneratieve ziekten, de ziekte van Alzheimer in het bijzonder.</p>
      <p sl="en">Voor het eerst werken 23 landen samen om de ziekte van Alzheimer te bestrijden. Er worden in heel Europa goede praktijken toegepast met betrekking tot de diagnose en behandeling van de ziekte van Alzheimer en de Commissie bevordert de uitwisseling van kennis en goede praktijken.</p>
      <p sl="en">Ik kan tevens bevestigen dat, zoals het Europees Parlement heeft aanbevolen, het eerste proefpartnerschap van de Innovatie-Unie in het kader van de Europa 2020-strategie betrekking zal hebben op actief en gezond ouder worden.</p>
      <p sl="en">Binnen deze context zouden maatregelen ter ondersteuning van mensen die aan dementie lijden kunnen worden ontwikkeld. Een goed voorbeeld hiervoor zou het lopende initiatief van het Parlement inzake mantelzorgers kunnen zijn. We hopen verdere innovatieve maatregelen op dit gebied te kunnen ondersteunen, die wellicht ook gericht kunnen worden op kwesties in verband met de ziekte van Alzheimer en andere vormen van dementie.</p>
      <p sl="en">Tot slot beoordeelt de Commissie een aantal andere aanbevelingen eveneens positief, waaronder het uitroepen van 2014 tot Europees Jaar voor het brein. Ik zou u willen verzekeren dat de Commissie vastbesloten is om haar bijdrage aan de bestrijding van dementie te leveren.</p>
      <p sl="en">Dan wil ik nu ingaan op het tweede onderwerp in dit debat: het verzoekschrift dat is ingediend door de heer Klein, uitvinder en producent van de inhalator ‘Effecto’.</p>
      <p sl="en">Het in de handel brengen van het hulpmiddel in kwestie werd oorspronkelijk in 1997 in Duitsland afgewezen. Dit besluit werd verder niet aangevochten door de Commissie, de Duitse autoriteiten of de fabrikant. De toenmalige distributeur gaf destijds aan verdere onderzoeken uit te zullen voeren alvorens het product opnieuw in de handel te brengen.</p>
      <p sl="en">Het hulpmiddel werd in 2002 opnieuw op de markt gebracht onder een nieuwe naam. Toen het product opnieuw door de Duitse autoriteiten werd verboden in 2005, analyseerde de Commissie de zaak zorgvuldig en sloot de procedure af met een formeel schrijven aan de Duitse autoriteiten en de fabrikant in juli 2007.</p>
      <p sl="en">De analyse van de Commissie hield in dat het verbod door de Duitse autoriteiten gerechtvaardigd was, omdat de door de fabrikant verstrekte klinische gegevens onvoldoende waren om de veiligheid van het hulpmiddel aan te tonen.</p>
      <p sl="en">Krachtens de richtlijn inzake medische hulpmiddelen moet de veiligheid worden aangetoond door de fabrikant teneinde toestemming te verkrijgen om de CE-markering te gebruiken. Dit betekent dat de toepasselijke wetsbepaling artikel 18 van de richtlijn was, die betrekking heeft op gevallen waarin een product in de handel wordt gebracht met een onrechtmatig aangebrachte CE-markering. In dit geval komt er geen formeel besluit van de Commissie aan te pas.</p>
      <p sl="en">Aangezien op deze zaak naar het oordeel van de Commissie de vrijwaringsclausule niet van toepassing is, heeft zij geen reden om de melding van het door de Duitse autoriteiten in 2005 ingestelde verbod te eisen.</p>
      <p sl="en">De hindernis die de indiener van het verzoekschrift ervaart bij het in de handel brengen van het product is het besluit van de Duitse autoriteiten (het verbod van 2005) en niet een besluit van de Commissie. De indiener van het verzoekschrift had duidelijke verhaalmogelijkheden op nationaal niveau en hij heeft ook inderdaad van deze mogelijkheden gebruikgemaakt. Zijn eisen werden echter door de Duitse rechtbanken afgewezen.</p>
      <p sl="en">Ik zou willen benadrukken dat de Commissie sinds 2007 de indiener van het verzoekschrift heeft uitgenodigd om het hulpmiddel in overeenstemming met de richtlijn te brengen door de ontbrekende klinische gegevens te verstrekken en dat zij voor dit doel contacten tussen hem en de Duitse autoriteiten tot stand heeft gebracht. Voor zover de Commissie weet, heeft de indiener van het verzoekschrift in dit verband tot nu toe niets ondernomen.</p>
    </intervention>
    <intervention id="2-502-000" speaker_id="96702" name="Elena Oana ANTONESCU" is_mep="True" mode="spoken" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">namens de PPE-Fractie. – Mijnheer de Voorzitter, ik ga het hebben over alzheimer en andere vormen van dementie. Ik wil de rapporteur, mevrouw Matias, feliciteren met haar uitstekende werk. Als schaduwrapporteur voor de Fractie van de Europese Volkspartij (Christendemocraten) voor dit dossier, wil ik ook graag alle andere leden bedanken die een bijdrage hebben geleverd. De aandacht die dit vraagstuk heeft gekregen geeft aan hoe belangrijk dit onderwerp is, en tevens hoe ernstig dit fenomeen is.</p>
      <p sl="ro">Het aantal mensen dat lijdt aan dementie bedraagt al 9,9 miljoen. De meerderheid daarvan heeft alzheimer. Wij verwachten dat dit aantal in 2020 dramatisch zal zijn gestegen, terwijl de diagnose voor deze ziekte in de Europese Unie nog steeds te weinig wordt gesteld. Er zijn ongelijkheden tussen de lidstaten op het vlak van preventie, toegang tot behandeling en zorg. Maatregelen zijn gefragmenteerd en er wordt op ongelijke manier met deze ziekte omgegaan voor wat betreft onderzoek en bestrijding.</p>
      <p sl="ro">Dit verslag vormt een belangrijke stap in de bestrijding van deze ziekte in de Europese Unie en is van essentieel belang voor de invoering van een nieuwe vorm van samenwerking tussen de lidstaten, waarbij gecoördineerde maatregelen kunnen worden genomen om bepaalde problemen, die gevolgen hebben voor heel Europa, aan te pakken. Het verslag steunt solidariteit tussen de lidstaten en de uitwisseling van goede praktijken, teneinde dubbel werk en verspilling van middelen te voorkomen. Ik wil graag het belang benadrukken van een preventieve diagnose en vroegtijdig ingrijpen in de eerste fase van de ziekte. Naar mijn mening is dit essentieel om vooruitgang te boeken in de strijd tegen deze ziekte.</p>
      <p sl="ro">Bovendien wil ik graag opnieuw wijzen op het belang van een multidisciplinaire aanpak op het vlak van onderzoek naar deze ziekte. Verkokering van verschillende disciplines en de zwakke verbinding tussen primair en klinisch onderzoek, gezondheids- en maatschappelijk onderzoek, beïnvloeden hoe wetenschappelijke ontdekkingen worden omgezet in de medische praktijk en in de verlening van zorg. Het feit dat al deze vormen van onderzoek op nationaal niveau worden uitgevoerd zorgt slechts voor nog meer fragmentatie. Daarom moeten wij ons richten op een multidisciplinaire aanpak en op het uitwisselen van ontdekkingen en kennis op EU-niveau.</p>
    </intervention>
    <intervention id="2-503-000" speaker_id="96603" name="Nessa CHILDERS" is_mep="True" mode="spoken" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">namens de S&amp;D-Fractie . – Mijnheer de Voorzitter, op dit moment lijden bijna 10 miljoen Europeanen aan dementie, met de ziekte van Alzheimer als de meest voorkomende vorm. Een van hen was mijn moeder, die vorig jaar overleed. Ik verwelkom daarom ten zeerste dit Europese initiatief inzake dementie.</p>
      <p sl="en">Het zou ons grote zorgen moeten baren dat naar schatting slechts de helft van de gevallen gediagnosticeerd is. Het zou ons grote zorgen moeten baren dat tweemaal zoveel vrouwen als mannen aan dementie lijden en dat door de vergrijzing van de Europese bevolking het aantal patiënten in de komende twintig jaar zal verdubbelen.</p>
      <p sl="en">Gezien het feit dat een vertraging van vijf jaar in de manifestatie van de ziekte van Alzheimer leidt tot een verlaging van de prevalentiecijfers met 50 procent, verwelkom ik de aandacht die de Commissie schenkt aan preventie en vroegtijdige opsporing. Ik verwelkom de aandacht voor beter onderzoek in Europa, temeer omdat we weten dat 85 procent van het onderzoek momenteel zonder EU-coördinatie wordt uitgevoerd. Ik verwelkom ook de aandacht voor het delen van beste praktijken en de rechten van patiënten en hun families.</p>
      <p sl="en">Wij, dat wil zeggen ik en de andere sociaaldemocratische leden van het Parlement, hebben ons in onze amendementen geconcentreerd op de sociale aspecten van dementie en we dringen aan op het volgende:</p>
      <p sl="en">We doen het verzoek om op de gebieden medisch en sociaal onderzoek, gezondheid, werkgelegenheid en sociaal beleid nadrukkelijk rekening te houden met de specifieke behoeften van vrouwen, onder wie de ziekte twee keer zo veel voorkomt en die een onevenredig groot deel van de zorgverleners uitmaken.</p>
      <p sl="en">We herhalen onze oproep aan de Commissie om wetgeving op te stellen voor beleidsmaatregelen op het gebied van mentale gezondheid op de werkplek, als onderdeel van haar verantwoordelijkheid met betrekking tot gezondheid en veiligheid op het werk om personen met psychische stoornissen op de best mogelijke wijze in de arbeidsmarkt te integreren.</p>
      <p sl="en">We bevelen aan een onderzoek uit te voeren naar het grensoverschrijdende gebruik van levenstestamenten binnen Europa, waar grote behoefte aan is.</p>
      <p sl="en">Tot slot onderstrepen we dat het belangrijk is in alle bewustmakings- en voorlichtingscampagnes aandacht te</p>
      <p sl="en">besteden aan het vermogen om de symptomen van dementie te herkennen.</p>
      <p sl="en">Ter afsluiting zou ik de rapporteur, mevrouw Matias, willen feliciteren en haar en mijn medeschaduwrapporteurs bedanken voor hun werk aan dit verslag.</p>
    </intervention>
    <intervention id="2-504-000" speaker_id="4253" name="Frédérique RIES" is_mep="True" mode="spoken" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">namens de ALDE-Fractie. – Mijnheer de Voorzitter, de strijd tegen de ziekte van Alzheimer is de laatste jaren in Europa een prioriteit geworden en dat werd tijd. Daar wil ik aan toevoegen dat ik mij verheug in alle initiatieven die commissaris Dalli zojuist heeft aangekondigd.</p>
      <p sl="fr">Deze vorm van hersenveroudering groeit explosief in Europa en in de rest van de wereld. Meer dan zeven miljoen mensen zijn door de ziekte getroffen en als we andere soorten van neurodegeneratieve aandoeningen meetellen, zouden we uitkomen op tien miljoen. We mogen en moeten blij zijn met de huidige Europese financiering van 34 onderzoeksprojecten, maar het moet beter, veel beter zelfs, en vooral op het gebied van coördinatie tussen Alzheimeronderzoeken in het achtste kaderprogramma voor onderzoek dat ingaat vanaf 2014. Dit wordt duidelijk gemaakt onder punt 21 van onze verordening.</p>
      <p sl="fr">Het stimuleren van een multidisciplinaire benadering is evenzeer van essentieel belang, een benadering die de diagnostiek, de preventie, de behandeling en de begeleiding van patiënten en hun familie omvat. Deze onderwerpen worden behandeld onder de uiterst belangrijke punten 2 en 20. Een onlangs in Frankrijk gepubliceerd onderzoek brengt de aanzienlijke sociaal-economische kosten naar voren die het gevolg zijn van deze ziekte. Meer dan tien miljoen euro per maand alleen al voor medische zorg en controle van de patiënten, en dan wordt de enorme toewijding van de naasten, families die dagelijks meer dan zes uur besteden aan zorg en begeleiding van de patiënt, nog buiten beschouwing gelaten.</p>
      <p sl="fr">Het helpen van deze patiënten bestaat ondermeer uit het stellen van de goede diagnose. De wetenschappelijke wereld geeft aan dat de op dit moment geldende internationale criteria moeten worden aangepast, want bij het strikt opvolgen van deze vaak achterhaalde criteria worden te veel mensen ingesloten die lijden aan een andere vorm van dementie.</p>
      <p sl="fr">Op Europees niveau, en dat wordt aangehaald in punt 64 van de verordening, is het essentieel dat ons Parlement eindelijk een antwoord formuleert op de oproep van onderzoekers. Er zijn meer vrijwilligers nodig voor de klinische onderzoeken als men hoopt op een dag, en dat is noodzakelijk, een curatieve behandeling te vinden. De aanstaande herziening van de richtlijn klinische proeven is dus de gedroomde gelegenheid om een concreet antwoord te geven en hoop te bieden aan betrokken families.</p>
    </intervention>
    <intervention id="2-505-000" speaker_id="96758" name="Gerald HÄFNER" is_mep="True" mode="spoken" nationality="Germany" birth_date="03-11-1956" birth_place="München" p_group="Group of the Greens/European Free Alliance" m_state="DE">
      <p sl="de">namens de Verts/ALE-Fractie . – Mijnheer de Voorzitter, degene die op het idee is gekomen om deze debatten samen te voegen heeft het Parlement geen goede dienst bewezen – en de onderwerpen waar we het over hebben al helemaal niet.</p>
      <p sl="de">Overal in Europa stijgen de kosten van medicijnen en ziektekostenverzekeringen en overal denken we erover na hoe we deze kosten kunnen terugdringen. Men zegt dat geneesmiddelen door de medische vooruitgang steeds duurder worden. In het concrete geval dat hier aan de orde is, is het anders. In Europa lijden er 30 miljoen mensen aan astma, en er is een kleine producent die een instrument heeft ontwikkeld waardoor het inhaleren, dat voor astmapatiënten soms levensnoodzakelijk en uit therapeutisch oogpunt uiterst belangrijk is, beter, sneller, efficiënter en vooral goedkoper kan plaatsvinden. Sinds 14 jaar wordt deze producent de toegang tot de markt geweigerd. In 1996 heeft hij een beroep op de Commissie gedaan, sinds 2006 buigt de Commissie verzoekschriften zich over de zaak. Mijnheer Dalli, de Commissie heeft ten taak het recht te helpen handhaven en partij te kiezen voor de burger. In dit geval gebeurt dat echter niet, want de Commissie weigert een duidelijke beslissing te nemen, een beslissing waar de indiener mee gebaat is.</p>
      <p sl="de">Ik wil u er heel persoonlijk op aanspreken, mijnheer Dalli, u herinnert zich immers dat we u hebben uitgenodigd voor een discussie met de Commissie verzoekschriften. U liet ons weten dat u daar geen tijd voor had, maar dat u wel tijd had voor een persoonlijk gesprek. We hebben u opgezocht en u persoonlijk gesproken. U heeft mij persoonlijk beloofd werk van de zaak te zullen maken en voor een snelle oplossing te zullen zorgen. Tot nu toe heb ik niets meer gehoord. Ik heb u nog eens een brief geschreven, waarop ik echter geen antwoord heb gekregen. U heeft geprobeerd om ook het volgende debat te verhinderen. Dit is niet de manier waarop de Commissie dient op te treden.</p>
      <p sl="de">Ik zeg het u in alle duidelijkheid: het Europees Parlement verwacht dat de Commissie het recht en de burgers vertegenwoordigt. Morgen zullen we gezamenlijk over de desbetreffende resolutie stemmen. We verwachten dat u waarborgt dat dergelijke kleine producenten worden beschermd tegen diegenen die hun de toegang tot de markt willen ontzeggen. Het gaat om veel geld, maar het gaat vooral ook om de gezondheid van mensen. We kennen de problematiek, maar we hebben geen begrip voor uw optreden, mijnheer Dalli. We kennen al uw argumenten. Ik heb hele stapels dossiers doorgenomen, maar geen duidelijk argument gevonden dat uw standpunt schraagt. Het gaat om een medisch product. Het is in 30 000 gevallen toegepast, mensen hebben een miljoen maal geïnhaleerd, met uitstekend resultaat. We hebben brieven van ziektekostenverzekeraars, die ons vragen de toelating tot de markt te regelen, zodat zij kosten kunnen besparen. Ik verwacht dat de Commissie eindelijk haar werk doet en hier een positief besluit neemt.</p>
      <a text="(Spreker verklaart zich bereid een “blauwe kaart”-vraag krachtens artikel 149, lid 8 van het Reglement te beantwoorden.)"/>
    </intervention>
    <intervention id="2-506-000" speaker_id="96958" name="William (The Earl of) DARTMOUTH" is_mep="True" mode="spoken" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">Mijnheer de Voorzitter, ik zou de heer Häfner willen vragen of hij het met mij eens is dat de opmerkingen van de commissaris over de zaak van Broncho-Air eerder vandaag totaal ontwijkend en onbehulpzaam waren voor het desbetreffende bedrijf in het bijzonder en astmapatiënten in het algemeen?</p>
    </intervention>
    <intervention id="2-507-000" speaker_id="96758" name="Gerald HÄFNER" is_mep="True" mode="spoken" nationality="Germany" birth_date="03-11-1956" birth_place="München" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, staat u mij toe een kort, maar persoonlijk antwoord te geven: ik heb de indruk dat de commissaris nog niet van de gelegenheid gebruik heeft gemaakt om een persoonlijke en frisse kijk op de zaak te krijgen. Nadat de zaak jarenlang op de lange baan is geschoven, heeft u, mijnheer Dalli, nu juist de kans om de kwestie opnieuw te bezien en tot een nieuw oordeel te komen – en ik zou u willen voorstellen dit met andere ambtenaren te doen dan met degenen die voor het traineren van de zaak verantwoordelijk waren. Ik zou daar graag met u over willen discussiëren, maar ik zou het nog liever zien dat u het gesprek zoekt met de indiener en voor een oplossing zorgt.</p>
      <p sl="de">Ik ben het absoluut met u eens, waarde collega!</p>
    </intervention>
    <intervention id="2-508-000" speaker_id="96944" name="Marina YANNAKOUDAKIS" is_mep="True" mode="spoken" nationality="United Kingdom" birth_date="16-04-1956" birth_place="London" p_group="European Conservatives and Reformists Group" m_state="GB">
      <p sl="en">namens de ECR-Fractie . – Mijnheer de Voorzitter, 750 000 mensen in het Verenigd Koninkrijk lijden aan dementie, van wie meer dan de helft de ziekte van Alzheimer heeft. Er zijn gemeenschappelijke effecten, maar iedereen ervaart de ziekte anders. Deze aandoening kan niet genezen worden en houdt vaak zowel de patiënt als de mantelzorger in gijzeling, ongeacht leeftijd. Wat kan hier in de EU aan worden gedaan? Wetgeving komt duidelijk op de tweede plaats bij iets wat hoofdzakelijk ondersteuning op lokaal niveau nodig heeft.</p>
      <p sl="en">Echter, door ten eerste dit onderwerp in dit Parlement aan de orde te stellen, kunnen we er de aandacht op vestigen, het debat openen en het publieke bewustzijn vergroten. Dit kan ertoe leiden dat lidstaten zelf prioriteiten kunnen stellen en dat beste praktijken gedeeld worden. Ten tweede kan bewustzijn leiden tot een beter begrip van de symptomen en bijgevolg tot vroegtijdige diagnose. Er zijn geneesmiddelen op de markt die hierbij kunnen helpen en die, indien ze op het juiste moment worden ingenomen, het proces kunnen vertragen. Van cruciaal belang is dat patiënten worden geholpen, familieleden informatie en steun ontvangen en dat, uiteindelijk, de patiënten worden geholpen hun waardigheid te behouden tijdens deze moeilijke ziekte.</p>
    </intervention>
    <intervention id="2-509-000" speaker_id="96958" name="William (The Earl of) DARTMOUTH" is_mep="True" mode="spoken" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">namens de EFD-Fractie . – Mijnheer de Voorzitter, klaarblijkelijk heeft een klein Duits bedrijf, Broncho-Air uit München, een inhalator geproduceerd die kan zorgen voor een daadwerkelijke verbetering van het leven van astmapatiënten die op dergelijke hulpmiddelen zijn aangewezen om adem te halen. Dit product is gedurende meer dan veertien jaar uit de handel geweerd en de voorstelling van zaken die de commissaris heeft gegeven ten aanzien van de redenen verschilde zeer van wat de voorzitter van de Commissie verzoekschriften vertelde, toen zij het debat opende. De Commissie juridische zaken heeft verklaard dat het bedrijf, en ik citeer, “het slachtoffer is van ernstige rechtsweigering door de Commissie.”</p>
      <p sl="en">Waarom bevoorrecht de Commissie de grote farmaceutische bedrijven en hun lobbyisten? In deze zaak is de UK Independence Party, die ik de eer heb te mogen vertegenwoordigen, een sterke voorstander van het instellen van een onderzoek naar de manier waarop de Commissie deze zaak heeft behandeld.</p>
    </intervention>
    <intervention id="2-510-000" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Mijnheer de Voorzitter, zoals vandaag al in het Parlement is gezegd, lijden momenteel bijna driekwart miljoen mensen in het Verenigd Koninkrijk aan een vorm van dementie. Zestienduizend van hen wonen in mijn kiesdistrict in Noord-Ierland.</p>
      <p sl="en">De ziekte van Alzheimer is een wrede ziekte. De ziekte ontneemt patiënten hun persoonlijkheid, hun onafhankelijkheid en berooft hen uiteindelijk van hun relaties met familieleden en vrienden. Het is een verwoestende ziekte die leidt tot een enorme belasting van familieleden en mantelzorgers, die vaak geïsoleerd zijn en een slechte gezondheid hebben door de lasten waarmee ze geconfronteerd worden. Zoals vandaag reeds in het Parlement is opgemerkt, zijn vele mantelzorgers vrouwen.</p>
      <p sl="en">Het aantal dementiepatiënten in het Verenigd Koninkrijk zal in 2050 naar schatting sterk gestegen zijn tot ongeveer 1,7 miljoen. De geschatte kosten voor gezondheidszorg en sociale dienstverlening in 2018 zullen 27 miljard Britse pond bedragen. Dit zijn duizelingwekkende cijfers, die duidelijk maken dat het van cruciaal belang is om onderzoek uit te voeren en om middelen gericht in te zetten binnen de medische en sociale zorgverlening. Ik ben ook van mening dat we de bijdrage van vrijwilligers en het maatschappelijk middenveld op dit gebied moeten erkennen.</p>
      <p sl="en">Commissaris, u hebt veel aandacht geschonken aan gezond en actief ouder worden en met trots kan ik het werk van het Mullen Mews-programma in Belfast benadrukken, dat binnen een internationale context prijzen heeft gewonnen vanwege de sociale inclusie en de verbetering van de levens van mensen die met dementie leven en van hun families en mantelzorgers.</p>
    </intervention>
    <intervention id="2-511-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Mijnheer de Voorzitter, geachte commissaris Dalli, ik vind het ook heel vervelend dat we telkens tussen twee onderwerpen heen en weer moeten springen. Ik had het wenselijk gevonden om de onderwerpen een voor een te behandelen.</p>
      <p sl="de">Ik wil het weer over het verzoekschrift van de heer Klein hebben. Ik ben blij dat we de gelegenheid hebben om erover te discussiëren, de Commissie verzoekschriften buigt zich immers al sinds geruime tijd over dit verzoekschrift. Wat is er aan de hand? Het begon met een innovatieve ondernemer die een inhaleerhulpmiddel voor astmapatiënten ontwikkelde. Dat was goed voor de patiënten, omdat het makkelijker in het gebruik was. Dat was goed voor de zorgverzekeraars, omdat het goedkoper was. De ondernemer kreeg dan ook terecht een onderscheiding. Vervolgens kwam de klap: het hulpmiddel werd door de Duitse autoriteiten verboden, waarop bij de Europese Commissie een vrijwaringsprocedure werd ingeleid.</p>
      <p sl="de">Zonder nogmaals op alle details in te gaan, spreek ik de overtuiging uit dat de gang van zaken bij het eerste verbod van het inhaleerhulpmiddel in 1996 niet helemaal rechtmatig was. De Commissie was ertoe verplicht de vrijwaringsprocedure met een besluit af te ronden, om de betrokkenen in staat te stellen een beroep op de rechter te doen. Uiteindelijk is de heer Klein het slachtoffer geworden van – ik citeer hier het advies van onze eigen Commissie juridische zaken – ernstige rechtsweigering. Mijnheer de commissaris, het gaat mij er niet om een schuldige aan te wijzen. Ik vind het alleen belangrijk dat spoedig een oplossing wordt gevonden, om dit probleem nu eindelijk uit de wereld te helpen. Ik verzoek u eenvoudigweg de unanieme stemming in de Commissie verzoekschriften te respecteren. Ik hoop op uw medewerking en steun en verwacht deze ook, in het belang van de indiener van het verzoekschrift, maar ook in het belang van de patiënten in de Europese Unie.</p>
    </intervention>
    <intervention id="2-512-000" speaker_id="33989" name="Daciana Octavia SÂRBU" is_mep="True" mode="spoken" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Mijnheer de Voorzitter, er is nog steeds veel onduidelijkheid en gebrek aan kennis over de ziekte van Alzheimer. Helaas wordt de situatie met de vergrijzing van de Europese bevolking alleen maar erger. We moeten duidelijk meer onderzoek en studies doen naar de oorzaken en de behandelingen van dementie. Net als bij niet-overdraagbare ziekten, zijn er echter aanwijzingen dat een aantal eenvoudige maatregelen op het vlak van levensstijl al vele ziekten kunnen voorkomen. Daarom heb ik in de voorgestelde amendementen verzocht om veel meer belang te hechten aan het doen van onderzoek naar de gevolgen die voeding heeft op het ontstaan van de ziekte.</p>
      <p sl="ro">Velen van ons zullen minimaal één persoon kennen die lijdt aan deze ziekte of aan een andere vorm van dementie. Het is een feit dat de persoonlijke kosten daarvan hoger zijn dan de maatschappelijke of financiële kosten. We zijn allen bezorgd over de zeer wijdverbreide, verwoestende gevolgen die dementie heeft voor zo veel mensen. Als gevolg daarvan hebben we een zeer uitgebreid verslag dat ingaat op alle belangrijke vraagstukken. Wat wij willen is niet alleen een positieve reactie van de Commissie, maar ook van de lidstaten.</p>
    </intervention>
    <intervention id="2-513-000" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="en">Mijnheer de Voorzitter, ook ik betreur het dat we twee debatten door elkaar laten lopen. Het is alsof we een en hetzelfde debat voeren over scheepvaart en visserij omdat beide activiteiten toevallig op zee voorkomen. Ik wil echter wel rapporteur Marisa Matias complimenteren. Het is inderdaad van het grootste belang dat de Europese Unie met concrete middelen het probleem van de ziekte van Alzheimer als een van haar prioriteiten op het gebied van volksgezondheid te lijf gaat.</p>
      <p sl="en">De huidige medische en sociale last van deze ziekte betekent een ernstige bedreiging voor de houdbaarheid van onze sociale en medische zorgstelsels. Diverse andere chronische aandoeningen zullen de komende jaren aanzienlijk toenemen en het is van cruciaal belang dat we ook die alomvattend aanpakken met een goed paraatheidsplan. Ik hoop oprecht dat de Commissie het voortouw zal nemen bij de ontplooiing van het Europese initiatief op het gebied van de ziekte van Alzheimer, en dat zij de lidstaten zal steunen bij de bestrijding van de gezondheidsproblemen van onze vergrijzende bevolking. Wat ik met name toejuich is de nadruk op een multidisciplinaire aanpak.</p>
      <p sl="en">Tot slot wil ik de noodzaak onderstrepen om ons te concentreren op onderzoek, en op gerichte investeringen, met één prioriteit in het achterhoofd: dien niet de belangen van het bedrijfsleven maar zorg voor concrete resultaten in de volksgezondheid, die patiënten en andere burgers ten goede komen.</p>
      <p sl="en">Wat de mondelinge vragen betreft, denk ik dat we hier getuige zijn van een vorm van lobbyen die is gericht op het opvoeren van de druk op de Duitse overheid en het betwisten van de veiligheidseisen en -voorschriften van de EU. Het maakt niet uit of de bedrijven in kwestie groot of klein zijn; het enige dat voor ons telt is de veiligheid van de patiënten.</p>
    </intervention>
    <intervention id="2-514-000" speaker_id="28321" name="Satu HASSI" is_mep="True" mode="spoken" nationality="Finland" birth_date="03-06-1951" birth_place="Helsinki" p_group="Group of the Greens/European Free Alliance" m_state="FI">
      <p sl="fi">Mijnheer de Voorzitter, dames en heren, ik wil de rapporteur, mevrouw Matias, van harte bedanken voor haar uitstekende werk ten behoeve van het verslag over alzheimer. De ziekte van Alzheimer en andere vormen van dementie zijn een zeer groot probleem voor de samenleving. De humane en financiële kosten zijn enorm. Het kost naar schatting meer dan 100 miljard euro per jaar om de ziekte van Alzheimer te behandelen. Dat is meer dan de door de Commissie geschatte kosten van het aanscherpen van de reductie van broeikasgasemissies tot 30 procent. Het aantal alzheimerpatiënten zal naar verwachting elke twintig jaar verdubbelen.</p>
      <p sl="fi">Ik wil het belang benadrukken van een vroege diagnose en geven van voorrang aan preventie. Ik hoop vooral dat er meer onderzoek komt naar de wijze waarop chemicaliën die de ontwikkeling van het zenuwstelsel schaden van invloed zijn op het krijgen van alzheimer en andere ziekten die het zenuwstelsel aantasten. Op basis van het voorzorgsbeginsel moet het gebruik van deze chemicaliën als bestrijdingsmiddelen in onze tuinen en op velden in ieder geval worden verminderd.</p>
    </intervention>
    <intervention id="2-515-000" speaker_id="23705" name="Miroslav OUZKÝ" is_mep="True" mode="spoken" nationality="Czechia" birth_date="18-08-1958" birth_place="Chlumec nad Cidlinou" p_group="European Conservatives and Reformists Group" m_state="CZ">
      <p sl="cs">Mijnheer de Voorzitter, ook ik wil iets zeggen over de ziekte van Alzheimer. Het is ons allemaal duidelijk dat er geen nieuwe wetgeving tot stand komt met dit verslag en dat het ook niet erg veel conflictstof oplevert. Hoe dan ook, ik hoop dat deze vergadering er niet door verdeeld raakt. Maar dit is wel een ernstige aandoening met verstrekkende economische gevolgen en daarom ook een ernstig sociaal probleem. Het hangt nauw samen met de vergrijzing van de Europese bevolking en zo begint het almaar stijgende aantal patiënten met deze aandoening in Europa op een soort van neurologische epidemie te lijken. Wat kunnen we eraan doen? We kunnen ons inzetten voor preventie waardoor geld uitgespaard wordt en de gezondheid van mensen verbetert, we kunnen ook proberen de eetgewoonten van de Europese bevolking te veranderen, we kunnen proberen het wetenschappelijk onderzoek in Europa op dit vlak tot een samenhangend geheel om te smeden en het wetenschappelijk werk in de lidstaten te coördineren, we kunnen maatschappelijke organisaties en families die de handen ineen hebben geslagen ondersteunen en we kunnen helpen gespecialiseerde centra op te richten in Europa.</p>
    </intervention>
    <intervention id="2-516-000" speaker_id="96884" name="Philippe JUVIN" is_mep="True" mode="spoken" nationality="France" birth_date="01-02-1964" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, dames en heren, er valt veel te zeggen over de ziekte van Alzheimer.</p>
      <p sl="fr">Staat u mij toe mijn bijdrage te concentreren op twee aspecten. Ten eerste de kwestie van het thuis verzorgen van ernstig zieke patiënten. Wij weten dat het uit medische overweging verstandig is de patiënt zoveel mogelijk in zijn of haar eigen omgeving te houden. Een vreemde omgeving kan de ziekte en de symptomen versterken en de zaken veel moeilijker maken.</p>
      <p sl="fr">Een van onze prioriteiten moet absoluut zijn om de patiënt zo lang mogelijk in zijn eigen omgeving te laten blijven. Om dit te bereiken moeten de families worden bijgestaan en specifiek de familieleden die de patiënt helpen. De families moeten kortom niet in de steek gelaten worden. Dat is mijn eerste punt.</p>
      <p sl="fr">Het tweede punt betreft het onderzoek. Waarom het onderzoek? In het geval van Alzheimer is de hoop gevestigd op het vinden van een geneesmiddel. Om te komen tot een geneesmiddel is doelmatig onderzoek nodig. Ik hoor hier en daar zeggen dat voor het onderzoek meer middelen moeten worden vrijgemaakt. Beslist waar! Maar voordat gepraat wordt over middelen, moet worden gepraat over het aanwenden van die middelen.</p>
      <p sl="fr">Tot nog toe is het onderzoek te gefragmenteerd en te verstrooid geweest. Er is geen enkele prioriteit vastgesteld. Mensen werken niet samen en onderling wordt niet gesproken. Voortaan zouden de celbioloog, de fysioloog, de radioloog en de neuroloog met elkaar in gesprek moeten gaan. We moeten mensen beter samen laten werken. Ik roep daarom de Commissie op om zich met haar hele gewicht te scharen achter het gemeenschappelijk onderzoeksprogramma, dat is gelanceerd tijdens het Franse voorzitterschap.</p>
      <p sl="fr">Ik wil mij ter afsluiting richten tot de patiënten en hun familie, en ik wil hun zeggen dat de zaken vorderen. Ik wil hun op het hart drukken vertrouwen te hebben. Ze staan niet alleen, ze staan niet langer alleen!</p>
    </intervention>
    <intervention id="2-518-000" speaker_id="35743" name="Dame Glenis WILLMOTT" is_mep="True" mode="spoken" nationality="United Kingdom" birth_date="04-03-1951" birth_place="Horden" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, ik wil de rapporteur en de schaduwrapporteurs bedanken voor hun uitstekende werk aan dit verslag.</p>
      <p sl="en">Hoewel dit verslag heel belangrijk is, weten we dat de macht om beleid uit te voeren voornamelijk bij de lidstaten berust. Maar de vergrijzing van de bevolking is een van de dringendste problemen van de toekomst en we weten dat dementie een van de hoofdoorzaken van invaliditeit en afhankelijkheid onder ouderen is.</p>
      <p sl="en">Momenteel ligt de grootste zorgverantwoordelijkheid meestal bij de partner of een kind van de patiënt met dementie, een verantwoordelijkheid die uiterst zwaar en emotioneel slopend kan zijn. Daarom zijn onze amendementen, waarin de Commissie wordt verzocht de mogelijkheden na te gaan om banen te scheppen ten behoeve van een betere zorgsector in het kader van de EU 2020-strategie, zo belangrijk. Ook is het belangrijk dat we ons niet alleen focussen op het verschaffen van fondsen voor onderzoek naar nieuwe geneesmiddelen voor ziekten, maar ook kijken naar eenvoudige preventieve maatregelen die iedereen kan nemen, zoals veranderingen van dieet en leefwijze. Voeding wordt in toenemende mate beschouwd als een belangrijke factor in de ontwikkeling van de ziekte van Alzheimer en andere vormen van dementie. We zullen een deel van onze middelen moeten aanwenden voor nader onderzoek op dat gebied.</p>
      <p sl="en">Dementie kostte de EU in 2005 een bedrag van 130 miljard euro en trof 19 miljoen mensen – patiënten en zorgverleners. Het is dus moreel en economisch heel zinvol om ervoor te zorgen dat er meer geld wordt besteed aan de strijd tegen deze verschrikkelijke ziekte.</p>
    </intervention>
    <intervention id="2-519-000" speaker_id="28243" name="Jorgo CHATZIMARKAKIS" is_mep="True" mode="spoken" nationality="Germany" birth_date="21-04-1966" birth_place="Duisburg" p_group="Group of the Alliance of Liberals and Democrats for Europe" m_state="DE">
      <p sl="de">Mijnheer de Voorzitter, de mededeling en het verslag zijn allebei erg goed. Daarom gaat mijn dank uit naar commissaris Dalli en collega Matias.</p>
      <p sl="de">Alzheimer is een gesel van deze tijd en ons grootste probleem is dat we domweg te weinig over alzheimer weten. Daarom gaat het hier om onderzoek, onderzoek en nog eens onderzoek. We moeten onze krachten bundelen. Ik ben derhalve verheugd over het initiatief van de Commissie om een innovatiepartnerschap op het gebied van gezond ouder worden in het leven te roepen. Alzheimer past precies in dat kader.</p>
      <p sl="de">Vele jaren geleden heeft de regering van de VS de kankerbestrijding uitgeroepen tot prioritair project. Zij hebben kanker niet weten te overwinnen, maar uit dit project zijn wel tal van behandelingsmethoden en een zeer groot aantal geneesmiddelen voortgekomen. Dat is wat we vandaag de dag nodig hebben, en daarom ben ik verheugd dat we ons op alzheimer concentreren. We moeten erachter zien te komen wat we preventief kunnen ondernemen. Wat kunnen we in de toekomst doen tegen alzheimer? Daarom moet er een eind worden gemaakt de versnippering van middelen in het Europese onderzoeksbeleid en voor een geconcentreerde aanpak worden gezorgd. Alzheimer kan een van de grote vraagstukken zijn waar we iets aan gaan doen.</p>
    </intervention>
    <intervention id="2-520-000" speaker_id="28463" name="Frieda BREPOELS" is_mep="True" mode="spoken" nationality="Belgium" birth_date="07-05-1955" birth_place="Mopertingen" p_group="Group of the Greens/European Free Alliance" m_state="BE">
      <p sl="nl">Voorzitter, als vicevoorzitter van de Alzheimer Alliantie in het Europees Parlement verwelkom ik van harte het verslag van mevrouw Matias. Het bevat de belangrijkste zaken die prioritair moeten worden aangepakt. Ik wil in dit kort tijdsbestek twee punten aanstippen.</p>
      <p sl="nl">Ten eerste het belang van preventie en vroegtijdige diagnose. Bewustwordingscampagnes over de eerste symptomen zijn essentieel, opdat patiënten en hun verzorgers zo snel mogelijk gebruik kunnen maken van de behandeling en steun die momenteel al beschikbaar zijn. Maar daarnaast kan het belang van een gemeenschappelijke programmering van onderzoeksmiddelen niet genoeg worden benadrukt. Veel collega’s hebben het al gezegd: 85 procent van de publieke investeringen in onderzoek gebeurt vandaag de dag zonder enige Europese coördinatie en dit leidt onvermijdelijk tot versnippering en dubbel werk. Dus een gezamenlijke strategische onderzoeksagenda kan zorgen voor een meer efficiënte besteding van de middelen en kan een beter inzicht verschaffen in de oorzaken, behandelingsmogelijkheden en de sociale impact van ziekten als alzheimer.</p>
    </intervention>
    <intervention id="2-521-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Mijnheer de Voorzitter, de mededeling van de Commissie over een Europees initiatief op het gebied van de ziekte van Alzheimer en andere vormen van dementie brengt verbetering in de tot nu toe versnipperde maatregelen en verschillen op het gebied van de toegang tot behandeling en leidt tot verbetering van de medische en sociale omstandigheden van de patiënten, van wie het aantal mede vanwege de vergrijzing in Europa voortdurend toeneemt.</p>
      <p sl="sk">In de richtlijn wordt ook aandacht besteed aan het gezondheidspersoneel op dit gebied en er wordt voorzien in gespecialiseerde scholing, wat ik een heel goede zaak vind, en steun aan gezinsleden. Er zijn nu al problemen, want jaarlijks komen er tot 1,4 miljoen nieuwe gevallen van een bepaalde vorm van dementie bij en we moeten snel in actie komen om te zorgen voor tijdige diagnostisering, preventie en ander kwesties, zoals de waardigheid van de patiënt.</p>
      <p sl="sk">Er zijn hier ook andere getroffenen, vooral familieleden, die vaak te maken krijgen met stigmatisering. De maatschappij zou steun en ook financiële hulp moeten geven aan de mensen die thuis voor deze patiënten zorgen.</p>
    </intervention>
    <intervention id="2-522-000" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Mijnheer de Voorzitter, ik wil de rapporteurs graag bedanken: ze hebben uitstekend werk verricht. We moeten beseffen dat de frequentie van alzheimer en andere vormen van dementie als gevolg van de vergrijzing van de Europese bevolking sterk toeneemt. De symptomen van deze aandoeningen worden niet zelden verkeerd geduid of te laat herkend, waardoor patiënten niet de juiste behandeling krijgen. Het oproep om de verschillende vormen van dementie tot een gezondheidsprioriteit te verklaren is dan ook volkomen gerechtvaardigd. Alleen door zo veel mogelijk informatie te verspreiden en het publiek bewust te maken van deze aandoeningen, de symptomen ervan en de manieren om ze in een vroeg stadium te detecteren, kunnen we iets ondernemen tegen deze vloedgolf van dementie. Helaas is de zorg voor dementiepatiënten in de meeste nieuwe lidstaten – waaronder ook Litouwen – erg onbevredigend. Het zijn vaak de gezinsleden en de naaste verwanten van de patiënten die de zwaarste lasten dragen. De lidstaten doen er goed aan de inspanningen van deze mensen op hun waarde te schatten, en wel door – voor zover mogelijk – de tijd die deze aan de thuiszorg besteden als werk aan te merken, en daarmee corresponderende sociale garanties te bieden.</p>
    </intervention>
    <intervention id="2-523-000" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Mijnheer de Voorzitter, ik wil alleen opmerken dat we hier spreken over de ziekte van Alzheimer bij ouderen, maar dat ik in mijn kiesdistrict het geval heb meegemaakt van een 48-jarige man die door zijn oude vader, een weduwnaar, moest worden verzorgd omdat hij alzheimer had. Ik wil mijn spreektijd niet misbruiken, maar u ervoor bedanken. Ik wil nog zeggen dat ik de innovatie met betrekking tot de vergrijzing steun. Dit is voornamelijk een ouderdomsprobleem, maar niet alleen een ouderdomsprobleem.</p>
    </intervention>
    <intervention id="2-524-000" speaker_id="1935" name="Wolfgang KREISSL-DÖRFLER" is_mep="True" mode="spoken" nationality="Germany" birth_date="01-12-1950" birth_place="Augsburg" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, geachte commissaris, beste collega’s, ik wil het hebben over het verzoekschrift. Sinds het voorjaar van 2007 houd ik mij met deze zaak bezig. In de herfst van 2007 heb ik de Commissie een vraag gesteld. Het antwoord daarop liet veel te wensen over.</p>
      <p sl="de">Ik heb met het Duitse ministerie van Gezondheid en andere instanties een hele reeks gesprekken gevoerd, die telkens een vaag en vrijblijvend karakter hadden. En uit uw antwoord, mijnheer Dalli, uit hetgeen u heeft voorgelezen blijkt dat u helemaal geen zin heeft om deze zaak nader te onderzoeken. De kwestie heeft zich niet tijdens uw ambtstermijn voorgedaan, maar u bent nu eenmaal lid van een collectief orgaan, en ik verzoek u met klem – ook namens de Commissie juridische zaken en de Commissie verzoekschriften – alle documenten beschikbaar te maken op basis waarvan uw besluitvorming tot stand is gekomen. Als ik zo naar het apparaat kijk, zou ik wel eens willen weten waarom bepaalde bedrijven er geen belang bij hebben dat een nieuw product op de markt komt, maar ik kan me het antwoord wel voorstellen. De inhalator kan namelijk met behulp van dit onderdeel van plastic redelijk goedkoop worden geïnstalleerd, maar de winstmarge zit hem in de totale verkoop.</p>
      <p sl="de">Wanneer we bekijken hoe de lobby van de farmaceutische sector functioneert, wanneer we bekijken welke bedrijven er financieel belang bij hebben dat kleine ondernemingen buiten de markt worden gehouden, dan liggen de antwoorden in sommige gevallen voor de hand.</p>
      <p sl="de">Ik verzoek u om hier vandaag eindelijk eens duidelijk te zeggen of u ons de documenten ter beschikking gaat stellen en of u bereid bent om eens een behoorlijke discussie met ons te voeren in de Commissie verzoekschriften en de Commissie juridische zaken, en deze kwestie niet zomaar terzijde te schuiven. De burgers hebben er namelijk recht op behoorlijk te worden behandeld, ook diegenen die niet zo rijk en groot zijn.</p>
    </intervention>
    <intervention id="2-525-000" speaker_id="96791" name="Elżbieta Katarzyna ŁUKACIJEWSKA" is_mep="True" mode="spoken" nationality="Poland" birth_date="25-11-1966" birth_place="Jasło" m_state="PL">
      <p sl="pl">Mijnheer de Voorzitter, de bevolking van de Europese Unie vergrijst en daarmee stijgt het aantal personen met ouderdomsgerelateerde ziekten. Uit statistische gegevens blijkt dat 20 procent van de mensen ouder dan tachtig jaar lijdt aan de ziekte van Alzheimer. Niet iedereen weet dat de gevolgen van deze ongeneeslijke ziekte dankzij goede preventieve maatregelen en een vroege diagnose uitgesteld kunnen worden. Volgens het World Alzheimer Report 2009 is Europa goed voor 28 procent van het totale aantal mensen met dementie, waarmee het alleen Azië voor moet laten gaan. In Polen, het land dat ik vertegenwoordig, lijden ongeveer 250 000 mensen aan de ziekte van Alzheimer. Specialisten schatten dat dit aantal tot 2040 verdrievoudigd zal zijn. Dat zijn zorgwekkende cijfers.</p>
      <p sl="pl">Dementie heeft zowel sociale als economische gevolgen en raakt niet alleen de patiënt zelf, maar ook zijn naasten. Ik ben daarom blij dat dit belangrijke probleem vandaag aan de orde is gesteld. Alleen samenwerking, gespecialiseerd onderzoek en een grootschalige voorlichtingscampagne kunnen zorgen voor snellere diagnose en betere preventie.</p>
    </intervention>
    <intervention id="2-526-000" speaker_id="96681" name="Vilija BLINKEVIČIŪTĖ" is_mep="True" mode="spoken" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Mijnheer de Voorzitter, ik sluit me aan bij gerichte actie die wordt voorgesteld in het initiatief over alzheimer. Het is inderdaad van groot belang dat we een vroege diagnose van deze ziekte bevorderen en ons richten op de bestaanskwaliteit van de patiënten. Samenwerking tussen de lidstaten moet worden aangemoedigd door het uitwisselen van beste werkwijzen en klinische onderzoeken. Van belang is ook dat de rechten van mensen die met deze moeilijke ziekte leven, worden gerespecteerd. De Europese Unie beschikt thans niet over voldoende exacte statistieken inzake alzheimer, reden waarom er onderzoek moet worden uitgevoerd op basis van heel precies vastgelegde indicatoren. Van belang is ook dat er wordt geïnvesteerd in wetenschappelijk onderzoek en efficiënte systemen voor behandeling. Bijzondere aandacht moet daarbij uitgaan naar de gezondheidswerkers; ook familieleden van patiënten die elke dag met alzheimer te maken hebben, moeten training en ondersteuning ontvangen. Ik leg er de nadruk op dat bij het bestrijden van deze gecompliceerde ziekte veel aandacht moet worden geschonken aan preventie en dat de inspanningen gericht moeten zijn op een vroege diagnose. Er is dus behoefte aan een preventieve strategie voor alzheimer, en die moet een verband leggen met gezondere levenswijzen. Mensen moeten informatie krijgen over deze ziekte en informatie over medische werkwijzen moeten worden uitgewisseld.</p>
    </intervention>
    <intervention id="2-527-000" speaker_id="2125" name="Pat the Cope GALLAGHER" is_mep="True" mode="spoken" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="ga">Mijnheer de Voorzitter, ik dank u voor deze gelegenheid om over de ziekte van Alzheimer te spreken.</p>
      <p sl="en">De ziekte van Alzheimer is de vaakst voorkomende oorzaak van dementie. Er lijden 44 000 mensen in Ierland en bijna 10 miljoen mensen in heel Europa aan. Het is een progressieve ziekte, dat wil zeggen dat in de loop van de tijd meer delen van de hersenen beschadigd raken en dat daardoor de symptomen erger worden.</p>
      <p sl="en">Helaas zullen in de toekomst als gevolg van de vergrijzing van de Europese bevolking steeds meer mensen door deze ziekte getroffen worden. Daarom is een betere coördinatie tussen de EU-lidstaten, wat betreft onderzoek naar de oorzaken van dementie en de beste methoden in het zorgstelsel, van essentieel belang. De zorglast komt vaak terecht op de schouders van naaste familieleden en in Ierland zorgen dagelijks 50 000 mensen voor dementiepatiënten.</p>
      <p sl="en">Afrondend wil ik een speciale hulde brengen aan die zorgverleners en aan de Ierse Alzheimervereniging. Zij zijn een ongelooflijke steun voor mensen die door dementie worden getroffen.</p>
    </intervention>
    <intervention id="2-529-000" speaker_id="28161" name="Margrete AUKEN" is_mep="True" mode="spoken" nationality="Denmark" m_state="DK">
      <p sl="da">Mijnheer de Voorzitter, ik richt mij tot commissaris Dalli. U ziet hier het plastic dingetje waar het om gaat. Het is de grote multinationale farmaceutische industrie die in de Duitse zaak heeft bepaald dat dit plastic dingetje en het medicijn bij elkaar horen. Hier ziet u het medicijn. Dit moet de grote test ondergaan! Bij dit plastic dingetje is het net alsof je een injectiespuit gebruikt. Maar het is duidelijk dat de farmaceutische industrie gigantische sommen geld verdient vanwege het feit dat de twee producten altijd gezamenlijk verkocht moeten worden. De samenleving daarentegen bespaart heel veel geld doordat je iets steeds opnieuw kunt gebruiken. Ik vind het een grof schandaal dat de Commissie eraan vasthoudt dat dit eenvoudige product dezelfde uitgebreide testprocedure moet doorlopen – alsof het noodzakelijkerwijs tot hetzelfde testsysteem zou horen – als het medicijn. Niet precies dezelfde als het medicijn zelf, ik weet het, maar nog altijd als een apparaatje dat erbij hoort. Het is gewoon ontstellend dat we hierover geen duidelijk antwoord hebben gehad. Zo veel mensen, inclusief een groot aantal gemeenschappen en ziekteverzekeraars, hebben te lijden van het feit dat dit simpele plastic dingetje niet allang is goedgekeurd. Het heeft nooit andere problemen veroorzaakt dan finan …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-530-000" speaker_id="21818" name="Paolo BARTOLOZZI" is_mep="True" mode="spoken" nationality="Italy" birth_date="12-09-1957" birth_place="Firenze" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, neurodegeneratieve ziekten, en in het bijzonder de ziekte van Alzheimer, zijn een gezondheidsprioriteit van de Europese Unie.</p>
      <p sl="it">De ziekte in kwestie heeft ernstige gevolgen voor wie eraan lijdt, en niet alleen in termen van gezondheid. De kosten voor directe en informele zorg zijn namelijk hoog. De ziekte van Alzheimer raakt dus niet alleen wie aan de ziekte lijdt, maar ook iedereen die voor hem of haar zorgt.</p>
      <p sl="it">Daarom is het noodzakelijk om een Europees antwoord te krijgen op dit probleem, een samenwerking van alle lidstaten, een synergie van op elkaar afgestemde maatregelen die vooral betrekking hebben op het gebied van wetenschap en onderzoek, en waarmee niet alleen de preventie en diagnosestelling versterkt moet worden om de beschikbare behandelingen – ook de innovatieve behandelingen – te verbeteren, maar ook de uitwisseling van informatie tussen de lidstaten over de resultaten die op nationaal niveau behaald zijn, om zo de burgers meer bewust te maken van de ziekte.</p>
    </intervention>
    <intervention id="2-531-000" speaker_id="photo_generic" name="John Dalli" is_mep="True" mode="spoken">
      <p sl="en">lid van de Commissie. – Mijnheer de Voorzitter, geachte afgevaardigden, ik bedank opnieuw het Parlement en de leden die het woord hebben gevoerd voor hun betrokkenheid bij de belangrijke kwestie van de ziekte van Alzheimer en andere vormen van dementie.</p>
      <p sl="en">De Commissie verwelkomt het verslag van het Parlement en de bijbehorende aanbevelingen. Laat ik deze gelegenheid aangrijpen om te onderstrepen dat de Commissie absoluut van plan is haar steentje bij te dragen aan de strijd tegen de ziekte van Alzheimer en andere vormen van dementie. Deze aandoeningen zijn helaas voor veel Europeanen onderdeel van het verouderingsproces.</p>
      <p sl="en">Ik geloof dat het onze collectieve verantwoordelijkheid is om samen te werken om hun last tot een minimum te beperken en te investeren in innovatie voor de preventie, diagnose, behandeling en beheersing van deze verschijnselen.</p>
      <p sl="en">Ik verheug mij erop de lidstaten te steunen bij hun inspanningen om nauw samen te werken met het Parlement in de strijd tegen de ziekte van Alzheimer en andere vormen van dementie.</p>
      <p sl="en">Wat het verzoekschrift van de heer Klein over de Effecto-inhalator betreft, kan ik u allereerst – in reactie op de uitspraak van mevrouw Mazzoni dat het de taak van de Commissie is om achter de burgers te staan – verzekeren dat het mijn taak is om achter de patiënten te staan. Het is voor mij, als commissaris die verantwoordelijk is voor volksgezondheid, heel belangrijk om geen compromissen te sluiten over patiëntveiligheid, geen kortere weg te nemen en geen processen en procedures over te slaan die we hebben ingesteld om te waarborgen dat elk apparaat voor medisch gebruik grondig getest en gegarandeerd veilig is.</p>
      <p sl="en">De vraag is hier niet hoe je een geneesmiddel met een stuk plastic moet leveren, zoals is gezegd. De kwestie is dat we klinisch bewijs nodig hebben dat het product veilig is en daarom is aan de indiener van het verzoekschrift, in casu de heer Klein, gevraagd klinisch onderzoek uit te voeren op 24 patiënten. Dat is de omvang van de klinische proeven waarom is verzocht.</p>
      <p sl="en">Waarom is er verzet tegen deze klinische studie? Wat is de oorzaak van dat verzet? Dat vraag ik mij af. Wat we bijvoorbeeld moeten weten is of dit product universeel gebruikt kan worden. Moet het worden gebruikt met één specifiek medicijn? Kan het worden gebruikt met verschillende soorten medicijnen? Zo ja, zijn voor die medicijnen verschillende doseringen vereist? Heeft het apparaat een stelmechanisme waarmee de dosering kan worden aangepast? Dit zijn de vragen die ik als leek zou stellen als ik een apparaat als dit zou moeten gebruiken. Dit soort zaken hebben de autoriteiten zich afgevraagd. Ze hebben om bewijs gevraagd dat dit apparaat veilig is in de handen van de doorsnee patiënt.</p>
      <p sl="en">Er bestaat, zoals gezegd, een goede procedure voor het waarborgen van de veiligheid, waarmee ik geen loopje zal nemen. Er is gezegd dat ik heb beloofd naar de zaak te kijken. Ik heb beloofd naar de zaak te kijken en dat heb ik ook gedaan. Ik heb veel gedetailleerde informatie over de zaak ontvangen. Uiteraard heb ik die informatie moeten krijgen van anderen die sinds 1987 lid zijn geweest van de Commissie. Toen de heer Klein om een gesprek met mij of mijn staf verzocht, heb ik daar direct mee ingestemd. Mijn kabinetschef liet hem weten dat wij bereid waren tot een ontmoeting om de zaak toe te lichten. Hij stuurde een e-mail terug met een heleboel voorwaarden, onder meer dat de Europese Commissie alle kosten zou dragen, inclusief de vliegtickets en verblijfkosten in Brussel van hem en zijn medewerkers. Aan die eis kon ik niet voldoen.</p>
    </intervention>
    <intervention id="2-532-000" speaker_id="96820" name="Marisa MATIAS" is_mep="True" mode="spoken" role="rapporteur" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">Mijnheer de Voorzitter, allereerst wil ik iedereen bedanken voor de inbreng naar aanleiding van het verslag van het Parlement over de ziekte van Alzheimer en andere vormen van dementie. We weten allemaal dat de situatie waarmee we te maken hebben, uitermate dramatisch is en nog vaak onderschat wordt, zoals we hier hebben aangegeven.</p>
      <p sl="pt">Ik wil hier één aspect aanhalen dat in alle interventies doorklonk, maar waarop waarschijnlijk niet voldoende nadruk gelegd is, namelijk de waardigheid van patiënten, en hun rechten, maar niet alleen van patiënten maar ook van hun familie en – formele en informele – verzorgers, en van de professionals die bij deze patiënten betrokken zijn.</p>
      <p sl="pt">Het verheugt mij dan ook bijzonder, commissaris, dat u zei dat u de zorgen van het Europees Parlement deelt en dat de Commissie positief staat ten opzichte van alle aanbevelingen die het Parlement in het verslag doet en er alles aan zal doen wat in haar macht ligt om deze uit te voeren.</p>
      <p sl="pt">We weten dat elke dag telt op dit gebied, gezien de urgentie van dit onderwerp. We weten ook dat het Parlement zich morgen over dit onderwerp zal uitspreken. We moeten de uitkomst daarvan afwachten, commissaris, maar we weten dat de Europese burgers veel meer van ons verwachten dan solidariteit en morele steun. Ze verwachten van ons concrete en gerichte daden en ik hoop echt, commissaris, dat u en de Commissie – waar het initiatiefrecht ligt dat het Parlement helaas niet heeft – ook echt, zoals u zei, prioriteit zullen geven aan dit onderwerp en dit voornemen zullen omzetten in een wetgevingsinitiatief, om te zorgen dat de rechten van Europeanen en hun families gerespecteerd worden en iedereen de gelijke en waardige behandeling krijgt waar hij of zij recht op heeft.</p>
    </intervention>
    <intervention id="2-533-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Het debat is gesloten.</p>
      <p sl="nl">De stemming vindt morgen plaats (woensdag 19 januari 2011).</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-534-000" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">Naar schatting lijden 9,9 miljoen mensen in Europa aan een neurodegeneratieve ziekte, zoals de ziekte van Alzheimer. Met de vergrijzende bevolking zal het aantal mensen met een neurodegeneratieve ziekte volgens Eurostat in 2050 circa twee keer zo groot zijn als in 1995. Verder wordt ervan uitgegaan dat binnen elke familie van een patiënt gemiddeld drie personen met de zorg belast worden. Er moet dan ook op Europees niveau actie worden ondernomen om lidstaten bij te staan bij het geven van de juiste ondersteuning aan patiënten en hun families.</p>
      <p sl="ga">Ik ben het er volledig mee eens dat we in het EU-gezondheidsbeleid prioriteit moeten geven aan dementie. Patiënten- en mantelzorgersorganisaties moeten erkend worden en betrokken worden bij voorlichtingscampagnes en de voorbereiding van onderzoeksprogramma’s. De EU besteedt een aanzienlijk bedrag – 159 miljoen euro – aan 34 onderzoeksprojecten met betrekking tot neurodegeneratieve ziekten, maar gezien de verwachte sterke toename van deze ziekten moeten onderzoeksprojecten in het kader van het achtste kaderprogramma voor onderzoek en ontwikkeling worden uitgebreid met onderzoek ten aanzien van gedragstherapie, cognitieve therapie en niet-farmaceutische verzorgingsmethoden.</p>
    </intervention>
    <intervention id="2-535-000" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">De gegevens over de incidentie van alzheimer of andere vormen van dementie zijn beschikbaar in de EU-landen en zijn verzameld door Alzheimer Europe. Alzheimer was en is de belangrijkste oorzaak van dementie in alle landen. De ziekte is verantwoordelijk voor 74,5 procent van alle dementiegevallen in Noord-Amerika, 61,4 procent in Europa en 46,5 procent in Azië. Er zijn echter gevallen van alzheimer in de Europese Unie die niet als zodanig worden gediagnosticeerd. Volgens de meest recente epidemiologische gegevens, is bij slechts de helft van de mensen die aan deze ziekte lijdt ook daadwerkelijk de diagnose van alzheimer gesteld. In dit kader denk ik dat de lidstaten beleidsmaatregelen en actieplannen moeten opstellen voor de lange termijn, teneinde snellere toegang te bieden tot financiële middelen voor onderzoek naar dementie en alzheimer, met inbegrip van onderzoek naar preventie, die overeenstemmen met de economische gevolgen van deze ziekte voor de maatschappij. De lidstaten moeten tevens vooruitlopen op sociale en demografische tendensen en deze proberen te voorkomen, zich richten op de steun aan de familieleden van patiënten die door hen worden verzorgd en maatschappelijke bescherming bieden aan kwetsbare mensen die lijden aan dementie.</p>
    </intervention>
    <intervention id="2-536-000" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Met deze resolutie hernieuwen wij onze inzet in de strijd tegen een ernstige ziekte waar nog altijd een op de vijf mensen van ouder dan 85 jaar door wordt getroffen. Ik ben van mening dat een doeltreffende ingreep op Europees niveau vereist is voor het boeken van verdere vooruitgang in het onderzoek naar en het vergaren van epidemiologische gegevens over deze ziekte. Een goede coördinatie tussen de lidstaten kan bijdragen aan de uitwisseling van beste praktijken bij de behandeling van de patiënten en kan burgers beter bewustmaken van het belang van preventie en vroegtijdig ingrijpen. Samenwerking en investeringen zijn op dit gebied essentieel, niet alleen om de sociale kosten van deze ziekten te verlagen, maar ook en bovenal om de patiënten de hoop op een steeds waardiger leven te kunnen garanderen. Wat dat betreft wil ik benadrukken dat dementie, uiteraard, niet alleen van invloed is op de patiënt, maar ook op diens omgeving, zoals familieleden of medewerkers in de gezondheidszorg. Het is daarom wenselijk dat het Europese beleid gericht is op de garantie van een doeltreffendere en praktischere ondersteuning voor wie dagelijks de taak op zich neemt deze mensen te helpen, door bestaande gaten in de beroepsopleiding te dichten en het publiek ervan bewust te maken wat het betekent te leven met alzheimer.</p>
    </intervention>
    <intervention id="2-537-000" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Tot op heden heeft de EU nog geen toereikend antwoord op de ziekte van Alzheimer en evenmin heeft zij besloten tot een gemeenschappelijk preventiebeleid. Bovendien is het verontrustend dat landen zoals Malta nog altijd geen medicijnen vergoeden die lijders aan de ziekte nodig hebben. Hoewel de Commissie zich niet kan mengen in de organisatie van nationale stelsels van zorgverzekering, zou zij intensiever druk moeten uitoefenen op de lidstaten om te garanderen dat iedereen die aan alzheimer lijdt de noodzakelijke behandeling krijgt. Ik doe een beroep op de Commissie om van de strijd tegen dementie echt een Europese prioriteit te maken en binnen een redelijke termijn de volgende voorstellen uit te voeren: (1) de gezondheid van hart en bloedvaten te stimuleren en te investeren in gezondere werknemers; (2) initiatieven te bevorderen die de sociale en intellectuele betrokkenheid van ouderen waarborgen; (3) de lidstaten aan te moedigen systematisch routineonderzoek uit te voeren waarmee de ziekte vroegtijdig kan worden gediagnosticeerd en laagdrempelige toegang te verlenen tot medicijnen en behandeling wanneer de ziekte zich eenmaal heeft geopenbaard; (4) te waarborgen dat op Europees niveau regelmatig epidemiologisch onderzoek wordt uitgevoerd; (5) de lidstaten ertoe te brengen beter gebruik te maken van technologische hulpmiddelen.</p>
    </intervention>
    <intervention id="2-538-000" speaker_id="28117" name="Jim HIGGINS" is_mep="True" mode="written" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Ik verwelkom dit verslag als een belangrijke stap voorwaarts in de strijd tegen dementie. Op het ogenblik lijden een op de twintig mensen van boven de 65 jaar en een op de vijf van boven de 80 jaar aan dementie. Geschat wordt dat meer dan acht miljoen Europeanen tussen de 30 en 99 jaar een neurodegeneratieve ziekte hebben, en wetenschappers verwachten dat dit aantal elke twintig jaar kan verdubbelen. In 50 procent van deze gevallen gaat het om de ziekte van Alzheimer. Bijna tien miljoen Europeanen lijden nu aan dementie, met de ziekte van Alzheimer als de meest voorkomende vorm. In Ierland zijn 44 000 mensen met dementie. Meer dan 50 000 mensen zorgen er voor dementiepatiënten en in totaal worden naar schatting 100 000 mensen rechtstreeks getroffen door dementie. Aangezien vijf jaar uitstel van het begin van alzheimer tot een daling van het aantal ziektegevallen met 50 procent leidt, verwelkom ik de nadruk die de Europese Commissie op preventie en vroegtijdige ontdekking legt. Ook juich ik de nadruk op beter onderzoek in Europa toe, vooral omdat we weten dat 85 procent van het onderzoek nu plaatsvindt zonder coördinatie van de EU. Voor het succes van elke Europese strategie op dit gebied is het van cruciaal belang dat de verschillende landen prioriteit geven aan het opstellen van nationale actieplannen. Een Europese strategie moet bovendien gericht zijn op het waarborgen van diensten waarmee een optimaal bereik en gelijke voorwaarden en behandelingen voor alle patiënten worden gegarandeerd.</p>
    </intervention>
    <intervention id="2-539-000" speaker_id="28314" name="Anneli JÄÄTTEENMÄKI" is_mep="True" mode="written" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Vormen van dementie zijn een algemeen probleem in Europa. Naar schatting tien miljoen Europeanen lijden daar momenteel aan. De meesten van hen hebben de ziekte van Alzheimer. Er zijn veel factoren van invloed op het vermogen van mensen om dingen te onthouden en nieuwe dingen te leren. Voorbeelden van die factoren zijn stress, depressie, verdriet, overmatig alcoholgebruik, slechte voeding en medicijnen. Er moet meer aandacht worden besteed aan het voorkómen van deze ziekten vanaf de jeugd. Beweging, geestelijke activiteit, gezonde voeding en het vermijden van drugs beschermen mensen tegen dementie. Wanneer wij de risicofactoren voor deze ziekten aanpakken, dan pakken wij tegelijkertijd ook de risicofactoren voor cerebrovasculaire en hartziekten aan. In de toekomst moet het belang van informatie en ngo’s in de strijd tegen dementie meer worden benadrukt. Organisaties doen zeer waardevol werk. Zij moeten meer steun krijgen, zodat mensen die aan dementie lijden betere hulp krijgen. Bovendien moet er in de toekomst meer aandacht worden besteed aan behandelcentra en hun kwaliteit. De bestaande behandelcentra kunnen momenteel de vraag niet aan. In Finland, bijvoorbeeld, is vooral een tekort aan collegiale ondersteuning en geschikte centra voor dagbehandeling en langetermijnbehandeling. Tot slot wil ik iedereen wijzen op het belang van de steun aan beroepspersoneel dat gespecialiseerd is in de behandeling van dementie, hun juiste opleiding en de ontwikkeling van hun kennis en vaardigheden. Dank u wel.</p>
    </intervention>
    <intervention id="2-540-000" speaker_id="40599" name="Sirpa PIETIKÄINEN" is_mep="True" mode="written" nationality="Finland" birth_date="19-04-1959" birth_place="Parikkala" m_state="FI">
      <p sl="nl">Ik wil mevrouw Matias bedanken voor haar verdienstelijke initiatiefverslag over een Europees initiatief op het gebied van de ziekte van Alzheimer en andere vormen van dementie. Een op de vijf Europeanen krijgt een ziekte die het geheugen aantast. Deze ziekten leggen voortdurend meer druk op de gezondheidszorgstelsels, die te kampen hebben met de vergrijzing, maar ook op de zieken en hun familieleden wanneer zij te maken krijgen met een situatie die nieuw voor hen is. Er bestaat geen eensgezindheid over het ontstaan van dementie, maar vroeg ingrijpen in de voortgang ervan wordt van wezenlijk belang gevonden. Dit verslag zal bijdragen om van dementie een speerpunt te maken van de gezondheidsdoelstellingen van de Europese Unie. Het resultaat van de stemming geeft de juiste boodschap, namelijk dat onderzoek naar deze ziekten en hun behandeling samenwerking in heel Europa vereisen. Hoewel het vooral ouderen zijn die aan dementie lijden, zullen door betere diagnosen de vroege symptomen van deze ziekten steeds vaker onder de werkende bevolking worden gevonden. Voor nauwere samenwerking in Europa hebben wij ook nationale geheugenprogramma’s nodig, die in sommige landen al zijn gestart. Nationale geheugenprogramma’s spelen een belangrijke rol in de verspreiding van kennis en de beste praktijken en in het verminderen van het aantal overlappende maatregelen.</p>
    </intervention>
    <intervention id="2-541-000" speaker_id="28252" name="Richard SEEBER" is_mep="True" mode="written" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Tien miljoen mensen in Europa lijden aan dementie, de helft van hen is alzheimerpatiënt. Door de stijgende levensverwachting nemen deze aantallen steeds verder toe. Het initiatiefverslag, dat aanspoort tot een doeltreffender aanpak voor de behandeling van dementie, en met name alzheimer, gaat in de goede richting. Bijzondere aandacht moet hierbij worden besteed aan preventie. Vroegtijdige diagnose, kosteloos onderzoek voor risicogroepen en met name betere voorlichting van de bevolking zijn hiervoor van essentieel belang, aangezien alzheimer in de EU vaak te laat wordt vastgesteld. Op grond van de toenemende verspreiding van dementie is een Europese strategie vereist die zo veel mogelijk voor een universeel zorgaanbod zorgt, waardoor alle patiënten gelijke toegang hebben tot informatie en behandelingsmogelijkheden. Hierbij mag de ondersteuning van familieleden en zorgverleners niet uit het oog worden verloren. Breed opgezette epidemiologische en klinische studies en beter onderzoek naar dementie en alzheimer spelen daarnaast een belangrijke rol bij de bestrijding van dementie.</p>
    </intervention>
    <intervention id="2-542-000" speaker_id="96718" name="Olga SEHNALOVÁ" is_mep="True" mode="written" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Dementie en dan met name de ziekte van Alzheimer zijn niet alleen een ernstig medisch probleem, maar even zozeer een uiterst heikel probleem op ethisch en maatschappelijk vlak, dat zich als gevolg van de vergrijzing van de Europese bevolking steeds meer zal doen gelden. In voorliggend document wordt zeer terecht stilgestaan bij de uiteenlopende aspecten van deze ziekte, en dan met name bij de steun voor bevordering van tijdige diagnose, onderzoek en verbetering van de zorg voor de patiënt als de ziekte zich eenmaal heeft geopenbaard. Niet minder belangrijk vind ik het echter dat de familie van mensen die getroffen worden door dementie worden ondersteund, en non-discriminatoire toegang tot hoogwaardige geneeskundige zorg en sociale diensten is mijns inziens van fundamenteel belang. Er is een belangrijke rol weggelegd voor lokale en regionale overheden alsook voor organisaties zonder winstoogmerk die direct in de praktijk kunnen inspelen op de toenemende behoefte aan deze diensten. Het Europees initiatief op het gebied van de ziekte van Alzheimer en andere vormen van dementie is ook een belangrijke impuls om een serieus en open maatschappelijk debat op gang te brengen over deze aandoening in de meest brede zin van het woord. Om die reden ben ik buitengewoon ingenomen met dit initiatief en heeft het mijn volle steun.</p>
    </intervention>
  </section>
  <section id="creitem21" title="15. Vragenuur (vragen aan de Commissie)">
    <intervention id="2-544-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Aan de orde is het vragenuur (B7-0001/2011).</p>
      <p sl="nl">Wij behandelen een reeks vragen aan de Commissie.</p>
      <p sl="nl">Eerste deel</p>
    </intervention>
    <intervention id="2-546-000" speaker_id="photo_generic" name="Johannes Hahn" is_mep="True" mode="spoken">
      <p sl="en">lid van de Commissie. – Mijnheer de Voorzitter, de Commissie juicht de zorgvuldigheid van de Financial Times toe, want deze levert een belangrijke bijdrage aan de initiëring en verbreding van het publieke debat over de doelmatigheid en doeltreffendheid van het cohesiebeleid.</p>
      <p sl="en">De Commissie is zich bewust van de gewoonlijk tragere besteding aan het begin van een programmeringsperiode. Uit de laatste cijfers blijkt echter dat de Commissie in het vierde kwartaal van 2010 meer betalingen in het kader van het cohesiebeleid heeft verricht dan ooit tevoren. Verreweg de meeste daarvan waren tussentijdse betalingen, dat wil zeggen vergoedingen voor uitgaven die al waren gedaan en gewaarmerkt in de lidstaten. Aldus is het zeker dat, net als in voorgaande programmeringsperioden, de betalingen in het kader van het cohesiebeleid steeds sneller plaatsvinden. De absorptiepercentages voor de EU-betalingen aan de lidstaten bedragen thans 21 procent voor het Cohesiefonds, 22 procent voor het Europees Fonds voor Regionale Ontwikkeling (EFRO) en 23 procent voor het Europees Sociaal Fonds (ESF).</p>
      <p sl="en">Wat betreft de steun die wordt verleend aan multinationals en grote ondernemingen, wil de Commissie benadrukken dat het scheppen van groei en werkgelegenheid in bepaalde regio’s en lidstaten een primaire doelstelling van het cohesiebeleid is. Elke steun voor productieve investeringen moet in dat verband worden beschouwd.</p>
      <p sl="en">Stimulering van werkgelegenheid en economische groei kan op vele manieren worden bereikt, van de oprichting van kleine ondernemingen tot de ondersteuning van grotere. Met maatregelen op grond van het cohesiebeleid worden productieve investeringen gesteund die primair gericht zijn op kleine en middelgrote ondernemingen, zoals is voorgeschreven in de EFRO- en ESF-verordeningen. De Commissie heeft ook bij de onderhandelingen over de huidige programmeringsdocumenten de rol van kleine en middelgrote ondernemingen onderstreept. De overgrote meerderheid van de productieve investeringen en de investeringen in de ontwikkeling van het eigen potentieel is gericht op het midden- en kleinbedrijf. Er kunnen zich echter gevallen voordoen waarin, overeenkomstig de verordeningen, medefinanciering wordt toegekend aan grotere ondernemingen als deze steun voldoet aan de doelstellingen van de fondsen en programma’s in kwestie.</p>
      <p sl="en">In totaal is op grond van het cohesiebeleid tussen 2007 en 2013 zo’n 55 miljard euro aan bedrijfssteun uitgekeerd, waarvan een groot deel ter bevordering van de innovatie in het midden- en kleinbedrijf, ofwel kleine en middelgrote ondernemingen. De Commissie wijst erop dat multinationals geen begunstigden zijn van de steun van het ESF. Werknemers zijn de ontvangers van medegefinancierde opleidingen. Het ESF steunt mensen. Het is bedoeld om scholing en bijscholing te bieden, om vaardigheden aan te leren waarmee mensen beter werk kunnen vinden. Een werknemer van een bepaald bedrijf kan daarna best in dienst komen van een ander bedrijf. Het gaat om het geheel van competenties dat werknemers weten op te bouwen om hun integratie op de arbeidsmarkt te versterken, niet om de namen of de grootte van de bedrijven die de opleiding geven.</p>
      <p sl="en">De Commissie is vanuit beleidsoogpunt van mening dat bedrijven geen Europese financiering dienen te ontvangen voor investeringen die kunnen leiden tot verlies van werkgelegenheid bij diezelfde bedrijven in een andere regio van de Europese Unie, omdat het netto-effect van de ESF-investering in dat geval nihil of zelfs negatief is. Wanneer een bedrijf dat cohesiesteun heeft ontvangen, binnen vijf jaar – drie jaar voor kleine en middelgrote ondernemingen – wordt gesloten of een project niet langer steunt, moet het die steun terugbetalen.</p>
      <p sl="en">Mijn laatste maar cruciale punt is dat er weliswaar duidelijk ruimte voor verbetering is, maar dat deze de grote positieve gevolgen van het cohesiebeleid niet kan en mag overschaduwen. Ik wil u graag de verzekering geven dat de Commissie haar ogen niet sluit voor de problemen. Sterker nog, wij hebben in het verleden verbeteringen voorgesteld, waarvan sommige zijn overgenomen, en we zullen initiatieven blijven nemen ter verbetering van het cohesiebeleid. Het cohesiebeleid levert duidelijke voordelen op voor de armere regio’s van de Europese Unie, maar het is ook duidelijk in het voordeel van de rest van Europa.</p>
    </intervention>
    <intervention id="2-547-000" speaker_id="39714" name="Rareș-Lucian NICULESCU" is_mep="True" mode="spoken" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Ik wil de commissaris graag bedanken voor de kwaliteit van de verstrekte informatie. Ik wil echter ook graag een opmerking maken. In een debat als dit, met een dergelijk onderwerp, denk ik dat we ons meer moeten richten op toekomstige maatregelen die ervoor moeten zorgen dat we vergelijkbare situaties voorkomen. Bovendien, als ik zo vrij mag zijn, is het voor ons misschien nog wel belangrijker om ons af te vragen of dergelijke cijfers, zodra ze openbaar worden, het vertrouwen van de burgers in het werk van de EU-instellingen niet op de een of andere manier doen afnemen.</p>
    </intervention>
    <intervention id="2-548-000" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, geachte commissaris, ik wil u vooral danken voor uw toelichting, die immers de basis vormt voor een goede discussie, en ook voor de duidelijke steun die u heeft betuigd aan het midden- en kleinbedrijf, dat voor twee derde van de werkgelegenheid in Europa zorgt en 80 procent van de belastingen betaalt. Daarom vraag ik u: gelooft u dat we de randvoorwaarden voor onderzoek en de onderzoeksinfrastructuur in het kader van deze programma’s in de toekomst nog iets meer kunnen versterken?</p>
    </intervention>
    <intervention id="2-549-000" speaker_id="96681" name="Vilija BLINKEVIČIŪTĖ" is_mep="True" mode="spoken" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Mijnheer de Voorzitter, ik heb een vraag. Middelen uit de structuurfondsen en – vooral – het Europees Sociaal Fonds spelen een heel belangrijke rol. Ze worden ingezet om de vakbekwaamheid van werknemers te verbeteren en banen te behouden, zodat die banen door gekwalificeerde werkers kunnen worden ingevuld. Meent u dat voor rijke internationale concerns en kleine en middelgrote ondernemingen die ook over gekwalificeerd personeel willen beschikken en hun eigen mensen willen trainen gelijke omstandigheden gelden? Zij moeten immers allemaal een eigen bijdrage leveren als ze geld uit de structuurfondsen of het Europees Sociaal Fonds willen ontvangen. Bent u van plan met betrekking tot dit punt voorstellen te doen? Het is toch duidelijk dat grote internationale concerns en kleine en middelgrote ondernemingen niet in dezelfde situatie verkeren.</p>
    </intervention>
    <intervention id="2-550-000" speaker_id="photo_generic" name="Johannes Hahn" is_mep="True" mode="spoken">
      <p sl="de">lid van de Commissie . − Mijnheer de Voorzitter, ik dank u voor uw vragen.</p>
      <p sl="de">Wat betreft de onderzoeksinfrastructuur: met name als het om innovatie gaat ontvangen kleine en middelgrote ondernemingen nu al aanzienlijke EFRO-middelen, ter hoogte van tientallen miljarden, om innovatie aan te moedigen. In de periode 2000-2006 hebben in totaal meer dan 30 000 bedrijven zich specifiek op dit gebied geconcentreerd. Momenteel denken wij na over het feit dat met name in de toekomst ook groot belang dient te worden gehecht aan de onderzoeksinfrastructuur, niet alleen in het bedrijfsleven, maar ook op het gebied van fundamenteel onderzoek. Mogelijk zullen we nog in de lopende periode voor het eerst een project voor onderzoeksinfrastructuur, dat ook deel uitmaakt van de routekaart van het Europees Strategieforum voor onderzoeksinfrastructuren (ESFRI), met die middelen subsidiëren, omdat uit de beoordeling van dit project is gebleken dat het in een bepaalde regio een duurzaam effect zal sorteren dat niet tot het project zelf beperkt blijft, doordat banen worden gecreëerd, niet alleen in het onderzoek, maar ook bij leveranciers, want ook infrastructuur voor fundamenteel onderzoek is aangewezen op toeleveringen en dienstverlening. Hieruit kan dus in een bepaalde sector binnen een bepaalde regio een echt centrum ontstaan – in dit geval gaat het om een regio in Hongarije. Hiermee wordt ook een signaal gegeven voor de komende programmaperiode, bijvoorbeeld aan het adres van universiteiten, die vervolgens ook weer voor concrete effecten zorgen. Inmiddels vindt academisch onderzoek voor bijna een derde plaats op het gebied van toegepast onderzoek, wat uiteindelijk ten goede komt aan het bedrijfsleven en duurzame banen schept.</p>
      <p sl="de">Wat betreft de vraag van mevrouw Blinkevičiūtė: in het kader van het Europees Sociaal Fonds worden in de regel werknemers of tijdelijk werkloze personen middels scholingen geholpen om hun kansen op de arbeidsmarkt te verruimen, zij het binnen het bedrijf waar zij werken, zij het – als zij geen baan hebben – om hun vaardigheden te verbeteren of om meer kwalificaties te verwerven voor mogelijke andere soorten werk. Ik kan u een voorbeeld geven, omdat u daar wellicht op zinspeelt, een geval waarop veel kritiek is geuit, namelijk bijscholing voor medewerkers van McDonald’s. Hier moet echter een duidelijk onderscheid worden gemaakt. Het ging om bijscholingen voor medewerkers van McDonald’s met het doel om hen betere kwalificaties te laten verwerven voor hun baan en voor de arbeidsmarkt als zodanig. U weet, en dat is soms het mikpunt van kritiek, dat de banen bij McDonald’s – die immers ook de bijnaam ‘McJobs’ hebben – vaak deeltijdbanen zijn en deels geen hoge kwalificaties vereisen, banen voor studenten, waarbij het erom gaat de werknemers verder op te leiden. In gevallen waarom het om bedrijfsinterne bijscholing ging, heeft McDonald’s, met name bij dit project, de kosten volledig voor zijn rekening genomen. We streven er dus naar dat de bijscholing op de persoonlijke kwalificaties van de medewerkers is afgestemd. Tegen deze achtergrond meen ik dat we geen onderscheid moeten maken op grond van het bedrijf waar de mensen zijn aangesteld, maar dat de doelstelling moet zijn om de specifieke persoonlijke kwalificaties verder te verbeteren, om de mensen in het licht van een steeds sterker door mobiliteit gekenmerkte arbeidswereld beter toe te rusten voor de arbeidsmarkt, opdat zij werkloosheid zo veel mogelijk kunnen vermijden.</p>
    </intervention>
    <intervention id="2-551-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 16 van Kinga Göncz (H-0639/10)</p>
      <p sl="nl">Betreft: Europese Progress-microfinancieringsfaciliteit</p>
      <p sl="nl">De uitvoering van de Europese Progress-microfinancieringsfaciliteit lijkt langzamer te vorderen dan verwacht, waardoor het beoogde doel in gevaar kan komen. Deze vertraging is in duidelijke tegenspraak met de snelle goedkeuring van de faciliteit in maart jl.</p>
      <p sl="nl">Hoe wil de Commissie de uitvoering versnellen en ervoor zorgen dat de faciliteit de meest kwetsbare bevolkingsgroepen bereikt, waarbij ook gelet wordt op het geografische evenwicht?</p>
      <p sl="nl">Wat is de Commissie voornemens te doen om ervoor te zorgen dat de lidstaten begeleidings- en opleidingsprogramma’s gaan financieren, en ook rentebetalingen subsidiëren uit de ESF-middelen zoals was afgesproken? Hoe zorgt de Commissie ervoor dat de informatie over de faciliteit de doelgroepen bereikt?</p>
    </intervention>
    <intervention id="2-552-000" speaker_id="photo_generic" name="Johannes Hahn" is_mep="True" mode="spoken">
      <p sl="en">lid van de Commissie. – Geachte collega’s, tot mijn genoegen kan ik melden dat beide onderdelen van de Europese Progress-microfinancieringsfaciliteit – de garanties en de liquiditeitsproducten – nu volledig operationeel zijn. Slechts drie maanden na de inwerkingtreding van het besluit heeft de Commissie het Europees Investeringsfonds (EIF) zijn definitieve mandaat verleend om de garantieactiviteiten voor verstrekkers van microfinanciering te starten.</p>
      <p sl="en">In november jongstleden heeft de Commissie een speciaal investeringsvehikel opgericht, met als gevolg dat vanaf deze maand de eerste microkredieten zullen worden verstrekt. Ik ben ook blij te kunnen melden dat de Commissie erin is geslaagd aanvullende financiering voor micro-ondernemers in Europa zeker te stellen. De Europese Investeringsbank zal net als de Europese Unie 100 miljoen euro bijdragen, en meer investeerders worden verwacht. Het gevolg is dat het totale volume aan leningen op grond van de Progress-microfinancieringsfaciliteit volgens plan zal uitkomen op ongeveer 500 miljoen euro. Dit geld komt ten goede aan werklozen, mensen die worden bedreigd door sociale uitsluiting of kwetsbare personen die worden geconfronteerd met moeilijkheden op de conventionele kredietmarkt. Het bereiken van deze doelgroepen en het bevorderen van een geografisch evenwicht zijn belangrijke elementen van het mandaat dat het Europees Investeringsfonds van de Commissie heeft ontvangen.</p>
      <p sl="en">De tot nu toe goedgekeurde of in voorbereiding zijnde activiteiten wekken de indruk dat beide doelstellingen zullen worden gehaald. Vanaf begin 2011 worden microleningen verstrekt via een in België gevestigde microfinancieringsinstelling voor startende ondernemingen, die zich concentreert op stedelijke achterstandsgroepen, en een stichting in Nederland die zich richt op individuen die niet kunnen beschikken over conventionele financiering. Het EIF heeft bekendgemaakt dat de activiteiten die het in voorbereiding heeft ook in termen van geografische dekking evenwichtig zijn. Circa 40 procent van de betrokken intermediairs zal naar verwachting investeren in Europa en ongeveer 60 procent in Midden- en Oost-Europa. Het is algemeen bekend dat microfinanciering het meest effectief is als starters en micro-ondernemingen worden begeleid met bedrijfsondersteunende dienstverlening.</p>
      <p sl="en">De Commissie als zodanig zal maatregelen nemen om beherende instanties en intermediaire instellingen van het Europees Sociaal Fonds te ondersteunen bij de verdere stimulering van zelfstandigheid en micro-ondernemerschap.</p>
      <p sl="en">In de huidige programmeringsperiode van het ESF hebben de lidstaten meer dan 2,7 miljard euro geoormerkt voor de bevordering van ondernemerschap. Voorts kunnen ondernemers worden gesteund met rentekortingen. Of rentekortingen worden gesubsidieerd via het ESF is echter een beslissing die door de afzonderlijke lidstaten wordt genomen. Op het ogenblik heeft slechts één lidstaat, Litouwen, aangegeven van deze mogelijkheid gebruik te maken.</p>
      <p sl="en">Ten slotte zal de Commissie de voorlichting over de Progress-microfinancieringsfaciliteit stimuleren. De verstrekkers van microfinanciering die het dichtst bij de beoogde begunstigden staan zullen informatie geven over de beschikbaarheid van microleningen. De Commissie zal gebruikmaken van bestaande netwerken van openbare arbeidsvoorzieningen, beherende instanties van het ESF en niet-gouvernementele organisaties om voorlichting te verschaffen over de voortgang van de microfinancieringsfaciliteit.</p>
      <p sl="en">Last but not least zal in de campagne ‘Jeugd in beweging’ speciale aandacht worden besteed aan mogelijkheden voor jongeren met verschillende achtergronden om hun eigen bedrijf te beginnen en in aanmerking te komen voor microleningen.</p>
    </intervention>
    <intervention id="2-553-000" speaker_id="96832" name="Kinga GÖNCZ" is_mep="True" mode="spoken" nationality="Hungary" birth_date="08-11-1947" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Mijnheer de Voorzitter, ik ben blij met het verslag van de commissaris en ik wil graag één punt ophelderen. Toen we een paar weken geleden het verslag van de Commissie en het Europees Investeringsfonds ontvingen, was daarin sprake van een totaalbedrag in de orde van grootte van slechts 200 miljoen euro. Een van mijn vragen ging juist daarover: dat er in de oorspronkelijke toezeggingen of plannen sprake was van 500 miljoen euro. Ik zou willen weten waar deze extra middelen vandaan gekomen zijn. Ik vind dit erg belangrijk, gezien de hoge prioriteit van dit programma bij de bestrijding van de gevolgen van de crisis, wat deels de reden was dat we het zo snel hebben aangenomen. De andere belangrijke vraag was of lidstaten rentebetalingen gaan subsidiëren en begeleidings- en opleidingsprogramma’s gaan financieren uit de ESF-middelen. Ook dat stond in het oorspronkelijke plan en de Commissie schijnt die kwestie te negeren. Het is van groot belang dat er informatie wordt verstrekt en dat gezorgd wordt dat die informatie de mensen bereikt.</p>
    </intervention>
    <intervention id="2-554-000" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Mijnheer de Voorzitter, commissaris, ik dank u voor deze informatie. Ik ben het volledig met u eens dat het instrument dat vandaag onderwerp is van het debat bijzonder belangrijk is. Maar we moeten ook antwoord geven op de vraag welke landen gebruikmaken van het microfinancieringsinstrument. Het verontrust mij dat u in uw antwoord heeft gezegd dat er gezorgd moet worden voor verschillende niveaus van verspreiding, afhankelijk van het land en de geografische ligging. Welke landen hebben tot nu toe al gebruik gemaakt van het instrument?</p>
    </intervention>
    <intervention id="2-555-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Mijnheer de Voorzitter, jongeren worden inderdaad het hardst geraakt door de economische en financiële crisis, maar we mogen werklozen boven de 45 ook niet vergeten. Ik wil u graag de volgende vraag stellen, aangezien u aangaf dat 60 procent van de Europese Progress-microfinancieringsfaciliteit naar Midden- en Oost-Europa zal gaan: weet u wat de obstakels zijn geweest die ervoor hebben gezorgd dat de landen in die regio van Europa tot op heden onvoldoende van dit instrument gebruik hebben kunnen maken?</p>
    </intervention>
    <intervention id="2-556-000" speaker_id="photo_generic" name="Johannes Hahn" is_mep="True" mode="spoken">
      <p sl="de">lid van de Commissie . − Hartelijk dank voor uw belangstelling en uw opmerkingen. Het thema microfinanciering valt in feite onder verschillende directoraten-generaal, waarbij de belangrijkste rol inhoudelijk gezien is weggelegd voor mijn collega de heer Andor. Maar ook op het gebied van regionaal beleid houden wij ons met deze kwestie bezig. Wat de rentevoet betreft is het bijvoorbeeld zo dat sommige lidstaten als het ware als voorwaarde de vastlegging van een bovengrens hebben bedongen, die ongeveer tussen de 8 à 9,5 procent ligt. Hierbij moet echter rekening worden gehouden met een punt dat van meet af aan onderwerp van discussie is geweest, namelijk dat overheadkosten in vergelijking tot de daadwerkelijke leningen relatief hoog zijn en er dus kosten ontstaan die ook moeten worden gedekt. Hier moet de juiste balans worden gevonden. Volgens mij is dat gelukt.</p>
      <p sl="de">Met betrekking tot de tweede vraag kan ik u meedelen dat het instrument Jasmine – dat ertoe dient de invoering van microfinanciering te ondersteunen en de intermediairs op te zetten en op te leiden – momenteel wordt gebruikt om vijftien instanties in vijftien verschillende lidstaten, waarvan elf in Midden- en Oost-Europa en vier in West-Europa, voor te bereiden. Ik kan nu niet alle landen uit mijn hoofd noemen, maar in wezen gaat het om het merendeel van de nieuwe lidstaten, en we rekenen erop dat in de komende jaren nog twintig andere intermediairs via het Jasmine-programma zullen worden voorbereid op hun taken.</p>
      <p sl="de">Met betrekking tot de laatste vraag hoop ik dat u begrip heeft voor het feit dat ik uit mijn hoofd geen antwoorden kan geven. We zullen u nog schriftelijk meedelen welke redenen er zijn voor de toegangsbeperkingen. Ik ga er bijna vanuit dat het in dit verband in veel gevallen om communicatieproblemen gaat, dat er vaak ook belemmeringen zijn omdat tal van potentiële kredietnemers personen zijn die bij een ‘normale bank’ geen krediet meer krijgen, zodat er ook sprake is van een zekere drempelvrees en terughoudendheid, die hen ervan kan weerhouden bij dergelijke instellingen aan te kloppen. Als dit het geval mocht blijken en men steeds meer in die situatie vastloopt en vastroest, moeten op dit gebied echter ook de nodige voorlichtingsmaatregelen worden getroffen.</p>
    </intervention>
    <intervention id="2-557-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 15 van Zigmantas Balcytis (H-0636/10)</p>
      <p sl="nl">Betreft: Extra maatregelen ter ondersteuning van het MKB bij de uitvoering van het toerismebeleid</p>
      <p sl="nl">De toeristische industrie is, evengoed als alle andere economische sectoren, al maar meer blootgesteld aan de mondiale concurrentie. Om haar mededingingspositie op deze markt te handhaven, heeft de Europese Unie zich in het Verdrag van Lissabon tot doel gesteld het concurrentievermogen van de sector te verbeteren en een klimaat te creëren dat gunstig is voor de ontwikkeling van de bedrijven. Met het oog hierop zijn de volgende doelstellingen overeengekomen: het bevorderen van de innovatie in de sector toerisme, het verbeteren van de kwaliteit van alle toeristische diensten, het vervolmaken van de beroepskwalificaties van het personeel. Niet alle ondernemingen van de sector – het merendeel kleine en middelgrote bedrijven – zijn echter in staat om op zichzelf deze doelstellingen te verwezenlijken. Hierbij spelen verscheidene factoren een rol, zoals de beperkte financiële middelen, het gebrek aan gekwalificeerde werknemers en de onmogelijkheid om snel in te spelen op veranderingen. Daarom zijn speciaal voor het MKB extra financiële middelen noodzakelijk.</p>
      <p sl="nl">Acht de Commissie het niet wenselijk een coherente strategie en een gedetailleerd actieplan te ontwikkelen dat specifieke steunmaatregelen voor het MKB omvat en financieringsmechanismen die de sector kunnen helpen bij het oplossen van zijn problemen?</p>
    </intervention>
    <intervention id="2-558-000" speaker_id="photo_generic" name="Antonio Tajani" is_mep="True" mode="spoken">
      <p sl="it">vicevoorzitter van de Commissie. – Mijnheer de Voorzitter, dames en heren, de Europese toeristische industrie moet, net als vele andere economische sectoren, de steeds groter wordende uitdaging van de mondialisering aangaan.</p>
      <p sl="it">Dit is een uitdaging die de Commissie al bij meerdere gelegenheden heeft benadrukt en besproken, in het bijzonder in de mededeling ‘Een geïntegreerd industriebeleid in een tijd van mondialisering’. Daarnaast heeft de Commissie op 30 juni van vorig jaar een specifieke mededeling over toerisme goedgekeurd waarin zij, in overeenstemming met het Verdrag van Lissabon en de nieuwe Europa 2020-strategie, een geconsolideerd beleidskader voorstelt om het concurrentievermogen van de sector te versterken, om van het Europese toerisme een concurrerende, moderne, duurzame en verantwoorde sector te maken.</p>
      <p sl="it">Het scheppen van een gunstig klimaat voor de ontwikkeling van kleine, middelgrote en micro-ondernemingen in de toeristische sector is het beginsel waarop dit geconsolideerd beleidskader is gebaseerd. Om deze doelstelling te bereiken hebben we drie concrete maatregelen voorgesteld, die ten eerste zijn gericht op het stimuleren van het concurrentievermogen van de toeristische sector in Europa, ten tweede op het bevorderen van de ontwikkeling van duurzaam, verantwoord en kwaliteitsgericht toerisme, en ten derde op het versterken van het imago en de bekendheid van de verscheidenheid aan duurzame en kwaliteitsgerichte toeristische bestemmingen in Europa, en, natuurlijk het vergroten van het potentieel van het financiële beleid en de financiële instrumenten van de EU voor de ontwikkeling van het toerisme.</p>
      <p sl="it">De voorgestelde initiatieven zouden de sector alle nodige middelen moeten verschaffen, zodat de actoren de uitdaging aan kunnen gaan en gewerkt kan worden aan een duurzame ontwikkeling op het gebied van concurrentievermogen. Er zullen ongetwijfeld concrete maatregelen worden genomen om innovatie in de toeristische sector, de kwaliteit van toeristische diensten en de beroepsvaardigheden te verbeteren. We kunnen toerisme niet langer zien als een sector die volledig bestaat uit familiebedrijven, en we moeten nadenken over een modernere en meer concurrerende organisatie van deze sector.</p>
      <p sl="it">Ik zal een paar voorbeelden geven met betrekking tot de vorming en de beroepsvaardigheden: de stichting van een ICT-toerismeplatform, zodat de toeristische sector en bedrijven zich gemakkelijker kunnen aanpassen aan de marktontwikkelingen op het gebied van nieuwe informatietechnologieën en hun concurrentievermogen kunnen verbeteren. Deze voorstellen en ideeën staan allemaal vermeld in de mededeling van de Commissie, die is goedgekeurd door de Raad en waarover we in het Parlement nu discussiëren – de rapporteur is in de zaal aanwezig.</p>
      <p sl="it">De toeristische actoren zullen worden aangespoord om beter gebruik te maken van de verschillende programma’s van de Unie, zoals Leonardo, het kaderprogramma voor concurrentievermogen en innovatie, Erasmus voor jonge ondernemers, het Europees Sociaal Fonds en andere programma’s. Daarnaast zullen een strategie voor de bevordering van een gediversifieerd toeristisch aanbod en de uitvoering van een virtueel elektronisch waarnemingscentrum voor Europees toerisme op dezelfde manier bijdragen aan de schepping van een gunstig klimaat voor de actoren in de sector.</p>
      <p sl="it">Verder wil ik erop wijzen dat kleine en middelgrote ondernemingen kunnen profiteren van andere horizontale initiatieven om toegang te krijgen tot de financieringen. Ik noem hier Jeremie, een gezamenlijk initiatief van de Commissie, het Europees Investeringsfonds en de Europese Investeringsbank, dat is gericht op het verbeteren van toegang tot financiering voor kleine, middelgrote en micro-ondernemingen, in het bijzonder door middel van durfkapitaal, leningen, garanties, microkrediet en andere vormen van terugvorderbare steun.</p>
      <p sl="it">Tot slot wil ik erop wijzen dat kleine en middelgrote ondernemingen in de toeristische sector veel baat zullen hebben bij de maatregelen die zijn voorgesteld in het kader van de ‘Small Business Act’, die is gericht op de bevordering van het ondernemingsklimaat van deze ondernemingen. Het Parlement zal de bijgewerkte tekst binnen enkele weken ontvangen.</p>
      <p sl="it">De ‘Small Business Act’ wordt dus ook een instrument voor de bescherming van kleine en middelgrote ondernemingen in de toeristische sector, die een zeer groot potentieel hebben voor de ontwikkeling van de sector, die ik de komende jaren hoop te versterken, want ik ben er ten volle van overtuigd dat een Europees beleid, zoals voorzien in het Verdrag, van toegevoegde waarde kan zijn voor het uitstekende werk dat de Europese regio’s en de lidstaten nu al verrichten.</p>
      <p sl="it">Ik kan de heer Balčytis, die de vraag heeft ingediend, geruststellen met de verzekering dat zowel de Commissie als ikzelf ons best zullen doen om ervoor te zorgen dat alle kleine en middelgrote ondernemingen zullen worden gesteund en bijgestaan bij het verkrijgen van toegang tot de Europese economische instrumenten, hetgeen deel uitmaakt van een politieke strategie die als doel heeft om van toerisme een van de belangrijkste sectoren van ons economisch en industriebeleid te maken.</p>
    </intervention>
    <intervention id="2-559-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Mijnheer de Voorzitter, ik vermoed dat iedereen die hier vandaag in dit Parlement aanwezig is, hoopt dat uw voorspelling aangaande de ontwikkeling van het toerisme bewaarheid wordt, en dat deze sector niet alleen ontwikkeld wordt, maar ook investeringen zal aantrekken. Zoals u weet, is het toerisme in de Europese Unie nog steeds onderontwikkeld, en daar zijn zowel objectieve als subjectieve redenen voor. Nu heb ik een vraag. In de strategie voor het Oostzeegebied worden de toegankelijkheid van de regio en de aantrekkelijkheid ervan onder de belangrijkste doelstellingen gerangschikt. Wat is er dit jaar in dit opzicht bereikt?</p>
    </intervention>
    <intervention id="2-560-000" speaker_id="96810" name="Carlo FIDANZA" is_mep="True" mode="spoken" nationality="Italy" birth_date="21-09-1976" birth_place="San Benedetto del Tronto" m_state="IT">
      <p sl="it">Mijnheer de Voorzitter, mijnheer de commissaris, dames en heren, mijn dank gaat uit naar de heer Balčytis voor het stellen van deze vraag, die een aantal onderwerpen in het middelpunt van de discussie zet: onderwerpen die het Parlement de komende maanden nogmaals kan behandelen met een parlementair verslag waarvoor ik verantwoordelijk ben.</p>
      <p sl="it">Allereerst moeten we vicevoorzitter Tajani bedanken voor de sterke impuls die hij heeft gegeven aan het nieuwe Europese toeristisch beleid, waarin wordt voorzien door het Verdrag van Lissabon, met de mededeling van afgelopen juni en het daaraan gerelateerde uitvoeringsplan, dat enkele weken geleden is gepresenteerd. Deze twee handelingen zijn specifiek gericht op de kleine en middelgrote ondernemingen en op het concurrentievermogen van de sector, met speciale aandacht voor de zaken die betrekking hebben op innovatie en opleiding.</p>
      <p sl="it">Wat betreft de financiering moeten we op twee vlakken handelen: ten eerste moeten we zorgen voor een wijdere bekendheid en een grotere benutting van de reeds bestaande fondsen, en ten tweede moet het Parlement – en hiermee sluit ik af, mijnheer de Voorzitter – zich sterk maken voor het opnemen van specifieke begrotingsonderdelen voor toeristisch beleid in de financiële vooruitzichten 2014-2020.</p>
    </intervention>
    <intervention id="2-561-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Er zijn bepaalde landen die gebruikmaken van, bijvoorbeeld, het regionale kaderprogramma voor concurrentievermogen en innovatie of het operationele programma ter ontwikkeling van het toerisme en, in het geval van het Verenigd Koninkrijk of Griekenland, het operationele programma voor regionale ontwikkeling. Ik wil u vragen of u van plan bent een Europees kader op te stellen om de toegang van kleine en middelgrote ondernemingen tot Europese fondsen voor de ontwikkeling van het toerisme te vergroten.</p>
    </intervention>
    <intervention id="2-562-000" speaker_id="photo_generic" name="Antonio Tajani" is_mep="True" mode="spoken">
      <p sl="it">vicevoorzitter van de Commissie. – Mijnheer de Voorzitter, dames en heren, ik wil de heer Balčytis bedanken, omdat hij me de mogelijkheid biedt om te spreken over een onderwerp dat mij, van alle onderwerpen waarvoor ik als Europees commissaris verantwoordelijk voor ben, het meest nauw aan het hart ligt, en als eerste Europees commissaris voor toerisme beschouw ik het toeristisch beleid, samen met het industriebeleid en het ruimtevaartbeleid, als een prioriteit.</p>
      <p sl="it">Maar om een concreet antwoord te geven: buiten de beleidsinitiatieven die ik sinds mijn aanstelling als commissaris heb geprobeerd te nemen, is het belangrijkste punt het onderwerp dat de heer Fidanza reeds in zijn interventie heeft aangekaart. Want aangezien het toeristisch beleid vóór het Verdrag van Lissabon geen verantwoordelijkheid was van de Europese Unie ontbreken in de huidige financiële vooruitzichten de benodigde middelen voor een relevante Europese bijdrage aan de toeristische sector.</p>
      <p sl="it">We hebben interessante programma’s, zoals Calypso, die in Spanje zijn verbeterd met wat mij zeer positieve regionale initiatieven lijken. Maar als ik de woorden van de heer Fidanza goed heb begrepen, zal er in het komende parlementaire verslag voor worden gepleit dat in de volgende financiële vooruitzichten meer middelen beschikbaar zullen zijn voor het toeristisch beleid. Dit kan met het achtste kaderprogramma, of via ad hoc begrotingslijnen. Het is echter wel van belang dat het Parlement dit probleem aanpakt, want zonder economische middelen is het lastig om concrete antwoorden te geven.</p>
      <p sl="it">Dit betekent echter niet dat wij niet vastbesloten te werk zullen gaan. Zoals u weet zijn er al bijzonder veel initiatieven genomen: het Belgische voorzitterschap heeft een groot evenement in Malta georganiseerd, en het Hongaarse voorzitterschap heeft ook al aangekondigd een groot evenement te organiseren, specifiek gewijd aan toerisme. Dit was het onderwerp van gesprek van onze eerste ontmoeting, enkele dagen geleden in Boedapest.</p>
      <p sl="it">Ik ben ook blij dat de heer Balčytis is begonnen over het toerisme in de Baltische regio. Toerisme is niet alleen van belang voor de economieën van de mediterrane landen – Spanje, Frankrijk, Italië, Griekenland en Malta. Het is een uiterst belangrijke bron van inkomsten voor de hele Europese Unie, dus ook voor de landen in Midden- en Oost-Europa, die hun eigen bezienswaardigheden en potentieel hebben.</p>
      <p sl="it">Voor wat betreft de Baltische staten denk ik dat onze verhoudingen met de nieuwe opkomende klassen, zoals de nieuwe middenklasse in Rusland, een belangrijk onderwerp is – dit is trouwens ook aan de orde gesteld in de tekst die op 30 juni van vorig jaar is goedgekeurd. Er zijn miljoenen Russen met toeristische plannen, en die willen daarvoor naar het buitenland gaan.</p>
      <p sl="it">Visa vormen een probleem, naar ik meen ook met betrekking tot China. De Europese Commissie en de ministers van Toerisme zijn vastbesloten een oplossing voor dit probleem te vinden, zowel voor potentiële Russische bezoekers als voor die uit China, zodat we ze zo snel mogelijk kunnen ontvangen. De Baltische staten liggen dicht bij Rusland en kunnen dus economisch profiteren van Russisch toerisme, ook uit de opkomende middenklasse.</p>
      <p sl="it">Dit is het centrale onderdeel van onze activiteiten ter bevordering van het toeristisch beleid. Ik heb de nieuwe Britse minster van Toerisme enkele weken geleden ontmoet in Londen, en ik ben enthousiast over de steun die veel ministers van verschillende lidstaten geven aan het toeristische beleid van de Europese Unie, waaronder dus het Verenigd Koninkrijk, maar ook Frankrijk.</p>
      <p sl="it">Het is belangrijk dat we enkele ‘toegangspoorten’ voor toeristen identificeren, omdat Europa van toegevoegde waarde moet zijn. Ik ben erg tevreden met het feit dat commissaris Vassiliou in de vandaag aangenomen tekst over sport heeft opgenomen dat de grote sportevenementen, zoals de komende Olympische Spelen in Londen, een grote kans bieden aan heel Europa.</p>
      <p sl="it">We moeten er dus voor zorgen dat ieder Europees land een toegangspoort zou kunnen zijn waar toeristen binnenkomen en het desbetreffende land bezoeken, om vervolgens niet op één plek te blijven, maar ook een bezoek te brengen aan andere Europese landen.</p>
      <p sl="it">Dit zijn aanvullende maatregelen die de Commissie zou kunnen nemen, en mijns inziens is de steun van het Parlement daarbij van doorslaggevend belang. Ik dank u voor uw inzet, niet alleen tijdens debatten over het toeristisch beleid, maar ook tijdens de andere debatten over de komende begrotingsactiviteiten.</p>
    </intervention>
    <intervention id="2-563-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Tweede deel</p>
      <p sl="nl">Vraag nr. 17 van Vilija Blinkevičiūtė (H-0625/10)</p>
      <p sl="nl">Betreft: Programma’s en initiatieven voor de modernisering van het hoger onderwijs</p>
      <p sl="nl">In een aantal lidstaten van de Europese Unie is onderzocht hoe instellingen voor hoger onderwijs zich aan de nieuwe arbeidsmarktvereisten hebben aangepast en welke vooruitzichten afgestudeerden na voltooiing van hun studie hebben op het vinden van een baan. Helaas is uit dit onderzoek gebleken dat talrijke universiteiten specialisten opleiden voor een markt die reeds verzadigd is. De programma’s van het hoger onderwijs zijn niet altijd afgestemd op de behoeften van de arbeidsmarkt en degenen die daar het meest onder te lijden hebben zijn jongeren die net zijn afgestudeerd. In het werkprogramma van de Commissie voor 2011 wordt verwezen naar de modernisering van het hoger onderwijs en wordt gepreciseerd dat voorstellen kunnen worden ingediend voor mechanismen voor de beoordeling en de verbetering van de transparantie van de werkzaamheden van de instellingen voor hoger onderwijs.</p>
      <p sl="nl">Welke specifieke programma’s en initiatieven overweegt de Commissie voor de modernisering van het hoger onderwijs in Europa? Gaat de Commissie een speciale strategie uitwerken voor de modernisering van het hoger onderwijs ten einde ervoor te zorgen dat afgestudeerde jongeren zo spoedig mogelijk een baan vinden? Hoeveel is de Commissie bereid in de toekomst uit te trekken voor dergelijke programma’s en initiatieven ten behoeve van jongeren?</p>
    </intervention>
    <intervention id="2-564-000" speaker_id="photo_generic" name="Androulla Vassiliou" is_mep="True" mode="spoken">
      <p sl="en">lid van de Commissie . − Mijnheer de Voorzitter, onderwijs is een van de belangrijkste factoren die de inzetbaarheid bepalen. Het risico van werkloosheid ligt voor hoger opgeleiden 40 procent lager dan voor mensen met alleen secundair onderwijs. Echter, de jeugdwerkloosheid en de verborgen werkloosheid onder jongeren zijn op dit moment onacceptabel hoog. Te veel afgestudeerden hebben moeite met de overgang naar de arbeidsmarkt en naar een vaste kwaliteitsbaan die overeenkomt met hun opleidingsniveau.</p>
      <p sl="en">Uiteraard beginnen de pogingen om de inzetbaarheid te verbeteren al lang voor het hoger onderwijs. De Commissie werkt met de lidstaten samen om de vaardigheden of hoofdcompetenties vast te stellen die jongeren op school moeten leren. Tegenwoordig hebben jongeren een bredere reeks vaardigheden dan ooit nodig om binnen een geglobaliseerde economie succesvol te zijn. Velen zullen werk vinden in banen die nu nog niet bestaan. Velen zullen gevorderde linguïstische, interculturele en ondernemersvaardigheden nodig hebben. Technologieën zullen de wereld blijven veranderen op manieren we ons niet voor kunnen stellen, dus zal het vermogen om te blijven leren en innoveren een cruciale factor worden voor inzetbaarheid.</p>
      <p sl="en">Ook begeleiding is van essentieel belang. Jongeren worden geconfronteerd met een toegenomen aantal onderwijskeuzen. Ze moeten in staat zijn geïnformeerde beslissingen te nemen. Dit vereist betere informatie over onderwijs en opleidingstrajecten, met inbegrip van een duidelijk beeld van de werkgelegenheidskansen. We moeten kwalitatief hoogwaardige diensten voor loopbaanbegeleiding en beroepsoriëntatie ontwikkelen met de sterke betrokkenheid van arbeidsmarktinstellingen.</p>
      <p sl="en">Wat betreft het hoger onderwijs heeft de Commissie onlangs, zoals u weet, Youth on the Move gelanceerd, een vlaggenschipinitiatief in het kader van de Europa 2020-strategie dat als doel heeft onderwijs en opleidingen relevanter te maken voor de behoeften van jongeren. We zijn nu een begin aan het maken met de uitvoering van de diverse onderdelen van deze strategie. De Commissie is voornemens om later dit jaar een nieuwe mededeling over de modernisering van het hoger onderwijs te presenteren. We moeten eerst de balans opmaken om het hoger onderwijs relevanter te maken voor de behoeften van de kennismaatschappij, met inbegrip van de kwestie van inzetbaarheid. We zullen de belangrijkste uitdagingen identificeren en onze respons definiëren.</p>
      <p sl="en">Als onderdeel van deze inspanningen zal de Commissie het EU-forum voor dialoog tussen universiteiten en bedrijven versterken, met het oog op de verhoging van de inzetbaarheid van studenten en de ontwikkeling van de rol van het onderwijs in de kennisdriehoek. In een meer mondiale en mobiele wereld kan transparantie met betrekking tot de prestaties van instellingen voor hoger onderwijs zowel de concurrentie als de samenwerking bevorderen en als een stimulans werken voor verdere verbeteringen en modernisering. Echter, bestaande internationale ranglijsten kunnen een onvolledig beeld geven van de prestaties van universiteiten. Dit jaar zal de Commissie de resultaten presenteren van een haalbaarheidsstudie naar de ontwikkeling van een alternatief multidimensioneel ranglijstsysteem dat de diversiteit van instellingen van hoger onderwijs weerspiegelt.</p>
      <p sl="en">Europa moet beter worden in het anticiperen op de vaardigheden die in de toekomst nodig zijn. Daarom heeft de Commissie de agenda voor nieuwe vaardigheden en banen in het leven geroepen, die hand in hand gaat met ons initiatief Youth on the Move. De agenda voor nieuwe vaardigheden en banen onderzoekt hoe jongeren geholpen kunnen worden om beter inzetbaar te worden. Boven alles moeten we mensen de juiste combinatie van vaardigheden geven waarmee ze zich kunnen aanpassen aan onze snel veranderende samenleving. Ons EU Skills Panorama, dat in 2012 operationeel zal zijn, zal niet alleen helpen voorspellen welke vaardigheden werkgevers vandaag nodig hebben, maar ook welke vaardigheden in de toekomst nodig zijn.</p>
      <p sl="en">In het voorjaar van dit jaar is de Commissie voornemens nieuwe Europese benchmarks voor te stellen voor leermobiliteit en voor de rol van het onderwijs bij de voorbereiding van mensen op inzetbaarheid binnen de op kennis gebaseerde arbeidsmarkt.</p>
      <p sl="en">Tot slot kunnen EU-programma’s ter ondersteuning van het onderwijs, opleidingen en jongeren, met inbegrip van mobiliteitsprogramma’s zoals Erasmus, jongeren helpen hun kansen op de arbeidsmarkt te verbeteren door waardevolle internationale ervaring op te doen en door hun intellectuele vaardigheden te ontwikkelen.</p>
    </intervention>
    <intervention id="2-565-000" speaker_id="96681" name="Vilija BLINKEVIČIŪTĖ" is_mep="True" mode="spoken" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Mijnheer de Voorzitter, dank u voor uw uitgebreide antwoord. Ik zou nu echter graag een aanvullende vraag stellen. De Europese Unie wil alle burgers het recht op een hogere opleiding garanderen. Er bestaan evenwel belangrijke verschillen tussen de lidstaten als het gaat om hoger onderwijs, de kosten van dat onderwijs en de mogelijkheden om voor dat onderwijs leningen aan te gaan. Een hoge rente over zulke leningen en ongunstige voorwaarden voor het terugbetalen van de geleende bedragen weerhouden jonge mensen er vaak van in het eigen land hoger onderwijs te volgen, met als gevolg een braindrain naar andere landen. Is de Europese Commissie voornemens richtsnoeren te publiceren met betrekking tot standaardbepalingen voor het afsluiten van studieleningen.</p>
    </intervention>
    <intervention id="2-566-000" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Mijnheer de Voorzitter, ik wil slechts één vraag stellen, hoewel we op dit punt meerdere onderwerpen aan de orde kunnen stellen. Ik wil de commissaris vragen of er al wordt gewerkt aan verruiming van de middelen voor studentenuitwisselingsprogramma’s in Europa. Ik krijg namelijk de indruk dat de beschikbare fondsen voor Erasmus en andere programma’s al enige jaren op hetzelfde niveau zijn blijven steken. Op dit moment zijn die beurzen erg laag.</p>
    </intervention>
    <intervention id="2-567-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Mevrouw de Voorzitter, inderdaad valt dit vraagstuk onder de subsidiariteit. De lidstaten ontvangen echter financiële middelen van de Europese Unie voor de modernisering van studieprogramma´s in de lidstaten. Ik herinner er bijvoorbeeld aan dat in het kader van het vorige – derde – communautair bestek, heel veel lidstaten middelen hebben opgenomen voor dit doel. Daarom heb ik een specifieke vraag: beschikt de Commissie over gegevens waaruit blijkt hoe effectief de aan de lidstaten verstrekte of nog te verstrekken middelen zijn?</p>
    </intervention>
    <intervention id="2-568-000" speaker_id="photo_generic" name="Androulla Vassiliou" is_mep="True" mode="spoken">
      <p sl="en">lid van de Commissie . − Ten eerste wat betreft de kwestie van de verschillen tussen instellingen voor hoger onderwijs: dat is precies wat ik bedoel. Dat is de reden waarom we transparantie willen in de gegevens van universiteiten. Dat is waarom we nu een haalbaarheidsstudie uitvoeren op basis waarvan we het zullen wagen om naar de ranglijsten van universiteiten, de inventarisatie van universiteiten en de niveaus van universiteiten te kijken om studenten meer geïnformeerde keuzen te bieden. Het doel is om ervoor te zorgen dat zij precies weten waar ze gaan studeren, wat ze gaan studeren en wat het niveau is van de universiteit waar ze zich willen inschrijven.</p>
      <p sl="en">Wat betreft tarieven ben ik het met u eens dat hoge tarieven eerlijke leningen vereisen, maar zoals u ongetwijfeld weet, is dit de verantwoordelijkheid van de lidstaten. We weten dat economen het erover eens zijn dat investeringen in onderwijs op de lange termijn resultaten genereren, groei en banen, dus dring ik er altijd bij regeringen op aan niet te besparen op investeringen in hoger onderwijs of op investeringen in onderwijs in het algemeen.</p>
      <p sl="en">Verder ben ik het eens met de geachte afgevaardigde die de vraag stelde over de ontoereikendheid van mobiliteitsbeurzen zoals Erasmus. Dit is opnieuw een reden waarom we een haalbaarheidsstudie uitvoeren – een studie die wordt uitgevoerd door de London School of Economics en die hopelijk over een aantal maanden zal worden afgerond – op basis waarvan we samen met de Europese Investeringsbank de mogelijkheid zullen onderzoeken om een Europese studentenlening voor mobiliteit te creëren. Ik ben ervan overtuigd dat studenten hierdoor, of ze nu arm of rijk zijn, de mogelijkheid zullen krijgen om van deze uitstekende mobiliteitsbeurzen te profiteren.</p>
      <p sl="en">Wat betreft de vraag van de heer Papanikolaou gaat het hier om de structuurfondsen voor ontwikkeling die regeringen kunnen gebruiken om hun onderwijsinfrastructuur op te bouwen. Helaas zijn de structuurfondsen niet mijn verantwoordelijkheid, maar ik zal bij commissaris Hahn navragen of lidstaten gerapporteerd hebben over de resultaten van deze subsidies en zo ja, dan zal ik het u zeker laten weten.</p>
    </intervention>
    <intervention id="2-569-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 18 van Radvilė Morkūnaitė-Mikulėnienė (H-000009/11)</p>
      <p sl="nl">Betreft: Schoolprestaties in de EU-lidstaten</p>
      <p sl="nl">Uit de onlangs door de OESO gepubliceerde resultaten van het internationaal onderzoek naar de schoolprestaties van 15-jarige scholieren (PISA-studie 2009) blijkt grosso modo dat het concurrentievermogen van de EU in groot gevaar is, aangezien voor wat betreft leesvaardigheid (niveau 5-6) slechts twee EU-landen in de top 10 staan. Voor wat betreft wiskunde staan slechts drie EU-landen in de top 10, doch geen enkele in de top 5. In 2020 zullen deze jongeren en hun jongere medescholieren op de arbeidsmarkt werkzaam zijn dan wel toetreden tot de arbeidsmarkt; het is dan ook absoluut noodzakelijk onmiddellijk adequate maatregelen in de lidstaten te nemen om de kwaliteit van het schoolonderwijs in aanzienlijk mate te verbeteren.</p>
      <p sl="nl">Is de Commissie voornemens voornoemde studie grondig te evalueren en de lidstaten concrete aanbevelingen te doen voor beste praktijken? Zijn er plannen voor de uitwerking van een programma ter verspreiding van deze beste praktijken of voor het opzetten van een forum om van gedachten te wisselen over de komende uitdagingen? Moet met de lidstaten een discussie op gang worden gebracht over de vraag welke maatregelen moeten worden genomen om de resultaten te verbeteren?</p>
    </intervention>
    <intervention id="2-570-000" speaker_id="photo_generic" name="Androulla Vassiliou" is_mep="True" mode="spoken">
      <p sl="en">lid van de Commissie . − Zoals u weet, is het aan iedere lidstaat om te besluiten hoe het eigen onderwijssysteem georganiseerd wordt, krachtens artikel 165 van het Verdrag betreffende de werking van de Europese Unie. Niettemin werkt de Commissie samen met de lidstaten om te bevorderen dat we van elkaar leren en goede praktijken uitwisselen.</p>
      <p sl="en">Zoals we in de Europa 2020-strategie hebben verklaard, is het van essentieel belang voor de toekomst van Europa als een kennismaatschappij en inclusieve maatschappij dat onderwijssystemen worden hervormd en gemoderniseerd om zich te kunnen meten met de beste systemen ter wereld. De PISA-studie van de OESO is een belangrijk hulpmiddel voor deze uitwisselingen tussen de Commissie en de lidstaten. De laatste, in december 2010 gepubliceerde PISA-studie liet een gemengd beeld zien voor de lidstaten van de EU. Er zijn tekenen die wijzen op aanzienlijke verbetering in enkele systemen, maar over het algemeen moet er nog veel vooruitgang worden geboekt. Deze resultaten zullen belangrijke input vormen voor toekomstige utwisselingen tussen de Commissie en de lidstaten.</p>
      <p sl="en">De Europese benchmark, die in mei 2009 door de Raad werd aangenomen, is gericht op een adequaat niveau van basisvaardigheden in lezen, wiskunde en exacte wetenschappen, wat blijkt uit de oproep het aandeel 15-jarige leerlingen met beperkte vaardigheden voor 2020 terug te dringen tot minder dan 15 procent.</p>
      <p sl="en">Nu wil ik graag iets voorlezen uit de PISA-studie wat zeer relevant is. Het aandeel leerlingen met beperkte leesvaardigheden, dat gestegen was van 21 procent in 2000 tot 24 procent in 2006, is verbeterd tot 20 procent in 2009. Niettemin werd de OESO-benchmark voor 2010, die inhield dat het aandeel van het jaar 2000 met 20 procent tot 17 procent moest worden verminderd, niet gehaald.</p>
      <p sl="en">Het aandeel leerlingen met beperkte vaardigheden in wiskunde en exacte wetenschappen is sinds 2006 aan het dalen. Er was meer vooruitgang op het gebied van exacte wetenschappen dan op dat van wiskunde en het aandeel leerlingen met beperkte vaardigheden is op dit moment lager voor exacte wetenschappen dan voor wiskunde.</p>
      <p sl="en">Als we 2006 als een sterk beginpunt nemen, is de EU goed op weg om vooruitgang te bereiken in de richting van de benchmark voor leerlingen met beperkte vaardigheden voor 2020. Voor de drie vakken in de 25 EU-landen waarvoor gegevens beschikbaar zijn, vertegenwoordigden leerlingen met beperkte vaardigheden gemiddeld een aandeel van 22,5 procent in 2006 en in 2009 was hun aandeel gedaald tot 19,6 procent. Dit betekent dus dat we gemiddeld vooruitgang hebben bereikt in de Europese Unie.</p>
      <p sl="en">De Commissie zal natuurlijk de PISA-resultaten analyseren en haar conclusies publiceren in haar volgende jaarlijkse voortgangsverslag inzake benchmarks in 2011. In november 2010 heeft de Raad de Commissie en de lidstaten uitgenodigd om hun gezamenlijke werk te richten op de volgende gebieden: curriculumontwerp, motivatie om te lezen, alfabetisering, wiskunde, exacte wetenschappen en technologie, de impact van nieuwe technologieën op basisvaardigheden en het gebruik ervan om leerlingen te helpen autonomie te verwerven en motivatie te behouden, genderverschillen in prestaties en attitudes, het verband tussen de achtergrond van leerlingen en hun beheersing van basisvaardigheden en, tot slot, kwesties met betrekking tot docenten en docententrainers alsmede de ethische normen en kenmerken van scholen.</p>
      <p sl="en">De Raad nodigde in zijn conclusie tevens de Commissie uit om een groep op hoog niveau inzake alfabetisering op te richten evenals een thematische werkgroep inzake wiskunde, exacte wetenschappen en technologie.</p>
      <p sl="en">Ik ben voornemens de groep op hoog niveau inzake alfabetisering op 1 februari van start te laten gaan. Deze groep zal beleidsmaatregelen voorstellen op basis van beste praktijken en onderzoek, wat de lidstaten zal helpen om de consistentie en doeltreffendheid te verbeteren van het onderwijs in basisvaardigheden binnen hun strategieën voor een leven lang leren en de groep zal midden 2012 zijn werk afronden en zijn verslag presenteren.</p>
      <p sl="en">Voorts is de thematische werkgroep inzake wiskunde, exacte wetenschappen en technologie reeds opgericht. Deze groep bestaat uit nationale beleidsmakers en deskundigen die werken op basis van het beginsel dat men van elkaar leert en goede praktijken uitwisselt. De thematische werkgroep zal beleidsmaatregelen identificeren en verspreiden om de situatie van leerlingen met beperkte vaardigheden op nationaal niveau te verbeteren.</p>
      <p sl="en">Ik moet ook benadrukken dat de Comenius-acties van het programma voor een leven lang leren is gericht op, naast andere prioriteiten, verbetering van de motivatie op het gebied van wiskunde en exacte wetenschappen en de verbetering van lees- en spelvaardigheden.</p>
    </intervention>
    <intervention id="2-571-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Mijnheer de Voorzitter, ik zou u graag willen vragen of er in sommige landen wellicht onderzoek is gedaan dat een verklaring biedt voor de slechte resultaten van leerlingen. Zijn deze het gevolg van financiële of structurele problemen? Wat is in dit opzicht uw mening over het lager onderwijs? Er is onderzoek uitgevoerd naar leerlingen in de hogere klassen, maar hoe zit het met leeftijdscategorieën daaronder die verder willen leren?</p>
    </intervention>
    <intervention id="2-572-000" speaker_id="photo_generic" name="Androulla Vassiliou" is_mep="True" mode="spoken">
      <p sl="en">lid van de Commissie . − Ik kan u voorzien van alle gedetailleerde gegevens die we voor verschillende lidstaten hebben. We hebben ze niet geanalyseerd; het is niet onze taak om te achterhalen waarom bepaalde lidstaten het slechter deden dan andere, maar tijdens ons werk hebben we goede praktijken uitgewisseld. Het verheugt me om te kunnen zeggen dat enkele landen die goede praktijken hebben gevolgd zeer goede vooruitgang hebben geboekt sinds 2006 voor de meeste van deze indicatoren.</p>
      <p sl="en">Voor basisscholen hebben we helaas geen studies die vergelijkbaar zijn met de PISA-studie. Een dergelijke studie bestaat niet.</p>
    </intervention>
    <intervention id="2-573-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 19 van Georgios Papanikolaou (H-0623/10)</p>
      <p sl="nl">Betreft: Versnippering van de ‘digitale markten’ en de gevolgen daarvan voor het onderwijs en onderwijsinvesteringen in de perifere regio’s</p>
      <p sl="nl">Volgens de mededeling van de Commissie inzake het ‘digitale Europa’ is Europa nog altijd niet méér dan een samenraapsel van afzonderlijke nationale markten, en gaan de voordelen van de digitale interne markt aan de neus van de Europese burgers voorbij ten gevolg van problemen die relatief eenvoudig zijn op te lossen, zoals een gebrek aan investeringen in netwerken. Het resultaat is dat het onderwijs in een groot aantal perifere (berg- en eiland-) regio’s op technologisch gebied achterblijft bij dat in andere gebieden, terwijl in de periferie ook bij investeringen slecht wordt gescoord. Kan de Commissie de volgende vragen beantwoorden:</p>
      <p sl="nl">Wat gaat de Commissie doen aan de versnippering van de ‘digitale markten’, in de wetenschap dat ic-technologieën goed zijn voor 5 procent van het Europese bbp, met een volume van EUR 660 miljard per jaar, maar met een veel grotere bijdrage aan de groei van de totale productie (20 procent direct door de ict-sector en 30 procent door ict-investeringen)?</p>
      <p sl="nl">Wordt er gewerkt aan gerichte Europese maatregelen voor het probleem van de lage nationale investeringen in netwerken, in het bijzonder in de perifere regio’s?</p>
    </intervention>
    <intervention id="2-574-000" speaker_id="photo_generic" name="Neelie Kroes" is_mep="True" mode="spoken">
      <p sl="en">vicevoorzitter van de Commissie . − De mededeling van de Commissie over Europa 2020 en haar mededeling over de digitale agenda voor Europa hebben de doelstelling vastgesteld om basisbreedband voor 2013 toegankelijk te maken voor alle Europeanen en het streven om te waarborgen dat alle Europeanen in 2020 toegang hebben tot veel hogere internetsnelheden van meer dan 30 megabyte per seconde alsmede dat 50 procent of meer van de Europese huishoudens een abonnement heeft op een internetverbinding van meer dan 100 megabyte per seconde.</p>
      <p sl="en">Mijnheer de Voorzitter, de Commissie is zich ervan bewust dat zonder krachtige overheidsinterventie er een risico bestaat van een minder dan optimale uitrol, waarbij snelle, bewezen netwerken geconcentreerd zijn in dichtbevolkte gebieden terwijl perifere en plattelandsgebieden achterblijven. Dat zou ook negatieve gevolgen hebben op onderwijssystemen en de integratie van informatie- en communicatietechnologie binnen het onderwijs. Volgens de laatste gegevens voor de gehele EU had slechts 67 procent van de scholen toegang tot breedband en waren er grote verschillen tussen lidstaten en tussen dicht- en dunbevolkte gebieden, respectievelijk 73,7 procent en 60,6 procent.</p>
      <p sl="en">Om het risico van een minder dan optimale uitrol te vermijden heeft de Commissie een breedbandpakket aangenomen waarin een gemeenschappelijk kader is vastgesteld binnen zowel nationale als regionale beleidsmaatregelen die ontwikkeld moeten worden om de doelstellingen te bereiken. Deze beleidsmaatregelen moeten, in het bijzonder, de kosten verlagen van de implementatie van breedband op het gehele grondgebied van de EU door passende planning en coördinatie zeker te stellen en administratieve lasten te verminderen.</p>
      <p sl="en">De Commissie heeft reeds actie ondernomen om investeringen in perifere gebieden en regio’s te verhogen in het kader van het EU-cohesiebeleid met de programmering van ongeveer 2,3 miljard euro in de periode 2007-2013. De mededeling van de Commissie over een Europees economisch herstelplan maakte het tevens mogelijk om 360 miljoen euro te programmeren voor breedbandmaatregelen voor plattelandsgebieden via het Europees Landbouwfonds voor Plattelandsontwikkeling. In haar programmeringspakket kondigde de Commissie aan dat zij de financiering van hogesnelheidsbreedband tot 2014 zal versterken en rationaliseren via EU-instrumenten en zal onderzoeken hoe kapitaal voor breedbandinvesteringen kan worden aangetrokken via kredietverbetering met de steun van de Europese Investeringsbank en de EU-fondsen. Een gezamenlijk voorstel van de Europese Commissie en de EIB inzake dit onderwerp wordt in 2011 verwacht.</p>
      <p sl="en">Een andere pijler uit de digitale agenda heeft betrekking op digitale vaardigheden. Op dit gebied stellen we bijvoorbeeld voor om digitale geletterdheid en digitale vaardigheden te beschouwen als prioritaire doelstellingen in het kader van de verordening inzake het Europees Sociaal Fonds in de volgende programmeringsperiode en om digitale vaardigheden te identificeren als een Europass-supplement om hun transparantie te waarborgen. Zoals u weet, is onderwijs van cruciaal belang voor de ontwikkeling van digitale competenties in onze samenleving en we delen het standpunt dat enkele regio’s zonder passende investeringen achter kunnen blijven.</p>
      <p sl="en">De laatste gegevens voor de gehele EU, die betrekking hebben op 2006, laten zien dat slechts 67 procent van de scholen toegang had tot breedband en dat er grote verschillen waren tussen EU-lidstaten en tussen dicht- en dunbevolkte gebieden. We staan op het punt om een nieuwe studie naar scholen te laten uitvoeren en de resultaten daarvan zullen aan het einde van dit jaar beschikbaar zijn.</p>
    </intervention>
    <intervention id="2-575-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Mevrouw de commissaris, ik dank u voor uw zeer uitvoerige antwoord. Ik wilde bij wijze van aanvulling het volgende hieraan toevoegen. In de EU 2020-strategie wordt gezegd dat ons doel is een digitale interne markt tot stand te brengen voor huishoudens en ondernemingen. Dit betekent dat er gelijke kansen moeten zijn bij toegang, maar ook bij ontwikkeling.</p>
      <p sl="el">U hebt zelf tijdens hoorzittingen in de bevoegde commissies, zoals de Commissie cultuur en onderwijs, gezegd dat er in de komende vijf jaar 500 000 nieuwe banen nodig zijn in deze sectoren. Daarom wil ik u het volgende vragen: nemen wij alle maatregelen die nodig zijn om ervoor te zorgen dat deze nieuwe banen eerlijk worden verdeeld zonder geografisch verafgelegen gebieden daarvan uit te sluiten?</p>
    </intervention>
    <intervention id="2-576-000" speaker_id="photo_generic" name="Neelie Kroes" is_mep="True" mode="spoken">
      <p sl="en">lid van de Commissie . − Mijnheer de Voorzitter, het antwoord is bevestigend.</p>
    </intervention>
    <intervention id="2-577-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Dat was heel goed. Heel erg bedankt!</p>
    </intervention>
    <intervention id="2-579-000" speaker_id="photo_generic" name="Neelie Kroes" is_mep="True" mode="spoken">
      <p sl="en">vicevoorzitter van de Commissie . − Mijnheer de Voorzitter, de Commissie deelt het standpunt van de geachte afgevaardigde dat de implementatie van het alarmnummer 116 000 voor vermiste kinderen in veel lidstaten nadere inspanningen vereist. In dit verband schrijven de herziene telecomregels voor, en ik verwijs met name naar artikel 27, lid a van de universeledienstenrichtlijn, dat lidstaten alle inspanningen moeten doen om ervoor te zorgen dat burgers toegang hebben tot de dienst die de alarmlijn beheert om gevallen van vermiste kinderen te melden. In dit verband controleert en ondersteunt de Commissie de lidstaten zorgvuldig bij de omzetting van die nieuwe bepaling in nationale wetgeving, die uiterlijk op 25 mei 2011 voltooid moet zijn.</p>
      <p sl="en">Op 17 november van vorig jaar nam de Commissie de mededeling aan met de titel ‘Nummer 116 000: het Europese telefonische meldpunt voor vermiste kinderen’. De mededeling heeft ten doel de lidstaten opnieuw te vragen om van de invoering van het telefonische meldpunt voor vermiste kinderen een prioriteit te maken en ervoor te zorgen dat overal in de Unie dezelfde kwalitatief hoogwaardige dienstverlening wordt geboden om de lidstaten praktische steun te verlenen.</p>
      <p sl="en">De mededeling benadrukt bestaande beste praktijken die door de lidstaten zijn ontwikkeld om de belangrijkste problemen op te lossen die verbonden zijn met de exploitatie- en telecomkosten voor het alarmnummer 116 000. De Commissie stelt voor deze beste praktijken te gebruiken om een aantal gemeenschappelijke minimumnormen uit te werken die een hoog kwaliteitsniveau van de dienstverlening in de gehele EU zouden waarborgen, zodat ouders en kinderen kunnen rekenen op dezelfde bijstand, waar ze zich ook bevinden. Dit veelomvattende werk gaat verder dan alleen kwesties op het gebied van elektronische communicatie waarvoor ik verantwoordelijk ben en wordt gecoördineerd door mijn collega, mevrouw Reding.</p>
    </intervention>
    <intervention id="2-580-000" speaker_id="28114" name="Liam AYLWARD" is_mep="True" mode="spoken" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="en">Commissaris, in het verleden hebt u kosten en gebrek aan informatie genoemd als hindernissen voor de implementatie van het alarmnummer in enkele lidstaten. Welke maatregelen bent u voornemens te treffen om deze hindernissen weg te nemen en verwacht u dat deze dienst volledig wordt geïmplementeerd in alle lidstaten? Tot slot, welke opties staan lidstaten ter beschikking die problemen hebben om deze alarmlijn te financieren teneinde te waarborgen dat de lijn in de gehele Europese Unie operationeel wordt?</p>
    </intervention>
    <intervention id="2-581-000" speaker_id="photo_generic" name="Neelie Kroes" is_mep="True" mode="spoken">
      <p sl="en">vicevoorzitter van de Commissie . − Natuurlijk doen we ons uiterste best. Het standpunt van de geachte afgevaardigde snijdt hout. Inderdaad heb ik eerder laten weten dat de kosten een van de problemen vormden. De alarmlijn zelf is het minst problematisch. Het probleem is de uitvoering. Waar we ons op moeten concentreren, is niet alleen de alarmlijn zelf, maar vooral de uitvoering.</p>
      <p sl="en">We controleren en ondersteunen de lidstaten zorgvuldig bij de implementatie en we zijn ons ervan bewust dat het aan hen is om het initiatief te nemen wat betreft nationale wetgeving. We zijn ons er ook van bewust dat het in de huidige economische crisis nog moeilijker is voor lidstaten om mogelijkheden te vinden om de uitvoering te financieren.</p>
      <p sl="en">Enkele van deze organisaties zijn de begunstigden geweest van EU-financiering voor bepaalde projecten. De beschikbare EU-financiering is niet bedoeld om de volledige exploitatiekosten van de dienstverlening te dekken, maar is bedoeld om de diensten van het alarmnummer 116 000 te helpen ontwikkelen door middel van concrete projecten.</p>
      <p sl="en">Natuurlijk moeten we creatief zijn. Degenen die bij dergelijke projecten betrokken zijn evenals nationale regeringen moeten ook creatief zijn in de zin dat ze een beroep moeten doen op begrotingsmiddelen, de sociale verantwoordelijkheid van bedrijven en donaties van particulieren om de nodige middelen te vinden, zodat uiteindelijk gedaan kan worden wat iedereen graag wil zien gebeuren.</p>
    </intervention>
    <intervention id="2-583-000" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . − Mijnheer de Voorzitter, de kwestie van het verkeer door de Alpen is een uitermate ernstige kwestie, maar de situatie ziet er in deze fase niet al te slecht uit. Ondanks een moeilijke financiële context wordt er vooruitgang geboekt bij de Brenner-basistunnel en de noordelijke en zuidelijke toegangswegen naar de tunnel. Dit project heeft de hoogste prioriteit en de Commissie heeft besloten om een begroting van bijna 1 miljard euro toe te kennen.</p>
      <p sl="en">Ten eerste, wat betreft de Brenner-basistunnel zelf heeft de vergadering van de Oostenrijks-Italiaanse intergouvernementele commissie op 19 november 2010, in aanwezigheid van EU-coördinator Pat Cox, geleid tot onmiskenbare vooruitgang. Oostenrijk en Italië bevestigden een overeenkomst over de totale kosten van het project voor de Brenner-basistunnel, die zijn vastgesteld op 8 miljard euro. Oostenrijk heeft een geoptimaliseerd werkplan goedgekeurd, waardoor de voorbereidende werkzaamheden voor de hoofdtunnel in 2011 kunnen beginnen. De Italiaanse regering heeft de start van de werkzaamheden goedgekeurd met een toezegging die inhoudt dat alle kosten van de gehele bouwperiode gegarandeerd gedekt zijn.</p>
      <p sl="en">Ten tweede kan positieve vooruitgang gemeld worden voor de toegangswegen aan beide zijden. Italië heeft de start van de werkzaamheden aan de zuidelijke toegangsweg goedgekeurd, beginnend met het eerste gedeelte, Fortezza-Ponte Gardena. Ook Oostenrijk heeft positieve vooruitgang bereikt wat betreft de noordelijke toegangsweg. Oostenrijk heeft een gedeelte in de benedenloop van het Inn-dal dat in 2013 of zelfs eerder voltooid zal worden.</p>
      <p sl="en">Tot slot, wat betreft de grensoverschrijdende verbindingen tussen Oostenrijk en Duitsland: het oorspronkelijke doel om de werkzaamheden uiterlijk in 2012 af te ronden, zal niet worden bereikt. Aan de Duitse zijde zullen de werkzaamheden niet beginnen voor 2012 en naar schatting drie jaar in beslag nemen. Echter, in november 2010 publiceerde Duitsland zijn nationale raming van investeringen, die onder andere voorziet in de positieve ontwikkeling van de noordelijke toegangsweg tussen München en de Oostenrijkse grens. Het tracé met één spoor zal worden verbeterd en het gehele tracé zal op elektriciteit worden omgeschakeld. De volgende stap zal zijn een memorandum van overeenstemming tussen Duitsland en Oostenrijk inzake dit tracé, en het planningsproces voor het beheer van de infrastructuur zal van start moeten gaan.</p>
    </intervention>
    <intervention id="2-584-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Dank u voor uw goede antwoord, commissaris, maar u heeft nog geen antwoord gegeven op het tweede deel van mijn vraag, waarin ik het tracé München-Mühldorf-Freilassing heb aangestipt, dat deel uitmaakt van het spoortraject Parijs-Boedapest en vooral belangrijk is vanwege de zogeheten Beierse chemiedriehoek en vanwege de ontlasting van het aanvoerlijn naar de Brennerpas.</p>
      <p sl="de">Als de Brenner-basistunnel af is zal namelijk het traject via Rosenheim overbelast raken, zodat het dan belangrijk is om de spoorlijn München-Mühldorf-Freilassing-Salzburg te ontwikkelen, wat ook een absoluut prioritair project van de Commissie is. Ik vraag u of u het mogelijk acht om hiervoor in de volgende financiële vooruitzichten aanvullende middelen ter beschikking te stellen, omdat het immers om een grensoverschrijdend project gaat.</p>
    </intervention>
    <intervention id="2-585-000" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Mijnheer de commissaris, dat is allemaal heel fraai wat er in de Alpen gebeurt maar in Griekenland doekt de regering spoorwegverbindingen op of maakt die korter, omdat zij gehouden is aan het memorandum. Daardoor wordt Griekenland afgesloten van het Europees spoorwegnetwerk en van dat van de Balkanlanden. De regering gebruikt daarbij, evenals de Commissie, het argument dat de Griekse spoorwegonderneming grote schulden heeft.</p>
      <p sl="el">Daarom wil ik u het volgende vragen. Hoe beoordeelt u deze ontwikkelingen, dat wil zeggen het opdoeken en korter maken van spoorwegverbindingen? Ten tweede, worden in de schulden van de Griekse spoorwegonderneming ook de EU-middelen meegerekend die zijn verstrekt in de vorm van medefinanciering van infrastructuurwerken?</p>
    </intervention>
    <intervention id="2-586-000" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . − Wat betreft Griekenland kan ik niet antwoorden, omdat ik de details niet ken. Ik heb geen enkele informatie ontvangen over deze problemen.</p>
      <p sl="en">Wat betreft het prioriteitsproject nummer 17, het tracé München-Mühldorf-Freilassing-Salzburg, kan ik melden dat het project lopende is. De initiële werkzaamheden zijn in 2007 begonnen. Het werk is gedeeltelijk voltooid. Op 19 april 2010 is het werk aan de nieuwe brugverbinding met dubbel spoor over de rivier in Mühldorf van start gegaan en dit werk zal afgerond worden. Het is volledig gefinancierd door het Duitse herstelpan. De kosten bedragen 11,7 miljoen euro en het project is gaande, dus zien we het op dit moment niet als een ernstig probleem.</p>
    </intervention>
    <intervention id="2-587-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 23 van Jim Higgins (H-0621/10)</p>
      <p sl="nl">Betreft: Versturen van sms’jes tijdens het rijden – verkeersveiligheid</p>
      <p sl="nl">Een autobestuurder die tijdens het rijden een sms’je verstuurt, loopt een 23 keer grotere kans op een ongeluk dan een chauffeur die dat niet doet. Het versturen van sms’jes tijdens het rijden is vermoedelijk de oorzaak van duizenden verkeersdoden per jaar, terwijl ook het aantal gewonden door dit verschijnsel elk jaar spectaculair stijgt.</p>
      <p sl="nl">De Commissie erkent dat het belangrijk is de verkeersveiligheid te vergroten en voor een goede handhaving van de verkeersveiligheidsregels te zorgen, maar er is nog geen EU-wetgeving die het versturen van sms’jes en e-mails, en het surfen op het web tijdens het besturen van een motorvoertuig boven een bepaalde snelheid verbiedt.</p>
      <p sl="nl">De techniek om het versturen van sms’jes en e-mails, en het surfen op het web tijdens het rijden onmogelijk te maken, bestaat reeds, en de vraag aan de Commissie is dus gerechtvaardigd of zij plannen heeft om een voorstel voor wetgeving te presenteren dat deze uitermate gevaarlijke praktijken verbiedt?</p>
    </intervention>
    <intervention id="2-588-000" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . − Meneer de Voorzitter, de Commissie deelt het standpunt van het geachte Parlementslid dat sms’en tijdens het rijden, net als alle onnodige activiteiten, uiterst gevaarlijk is. In 2009 heeft de Commissie een verslag uitgebracht over het gebruik van mobiele telefoons tijdens het rijden. Dit verslag is gepubliceerd op de Europese website over verkeersveiligheid. We hebben echter geen statistische gegevens over het aantal ongevallen dat wordt veroorzaakt door deze gewoonte.</p>
      <p sl="en">Alle lidstaten hebben wetgeving die, op zijn minst impliciet, sms’en, e-mailen en surfen op het web tijdens het autorijden verbiedt. Er wordt weliswaar niet specifiek verwezen naar het gebruik van mobiele telefoons, maar wetsbepalingen in de binnenlandse wetgeving stellen dat bestuurders zich volledig moeten concentreren op het autorijden. Tegen deze achtergrond is de Commissie niet van plan een extra laag van wetgeving op EU-niveau toe te voegen om sms’en, e-mailen en surfen op het web tijdens het besturen van een motorvoertuig te verbieden. We hopen dat de lidstaten deze kwestie afdoende zullen aanpakken.</p>
    </intervention>
    <intervention id="2-589-000" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="ga">Mijnheer de Voorzitter, ik ben teleurgesteld over het antwoord van commissaris Kallas. Het is van groot belang dat de lidstaten met elkaar samenwerken. We moeten alles in het werk stellen om het aantal doden en ernstig gewonden in het verkeer terug te brengen. Een van de nieuwe ontwikkelingen is dat bestuurders tijdens het rijden sms’jes versturen. Alle lidstaten hanteren hiervoor andere regels. Er moet meer worden samengewerkt; ik vind het jammer dat de commissaris op dit punt niet meer toezeggingen kan doen.</p>
    </intervention>
    <intervention id="2-590-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Meneer de Voorzitter, ik wil mijn collega, de heer Higgins, complimenteren met het ter sprake brengen van dit zeer belangrijke onderwerp. Ik deel ook zijn zorg over het gebrek aan enthousiasme dat de commissaris aan den dag legt om ervoor te zorgen dat in de hele Europese Unie de beste werkwijze wordt gehanteerd. Ik wil hem vragen waarom de Commissie niet op zijn minst probeert de lidstaten te stimuleren dezelfde regels en verordeningen te hanteren in de hele Europese Unie en ervoor te zorgen dat ze worden gehandhaafd in het belang van de veiligheid en het behoud van levens.</p>
    </intervention>
    <intervention id="2-591-000" speaker_id="28292" name="Inés AYALA SENDER" is_mep="True" mode="spoken" nationality="Spain" birth_date="28-03-1957" birth_place="Zaragoza" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, ik neem slechts het woord om u te zeggen dat ik rapporteur ben voor de kwestie van grensoverschrijdende sancties, waarbij de Raad de mogelijkheid is gegeven de lijst van overtredingen te openen – wat in feite deel uitmaakte van het aanvankelijke voorstel van de Commissie – en waarbij het probleem van het gebruik van mobiele telefoons zich voordeed. Helaas schijnt noch het Verenigd Koninkrijk noch Ierland mee te doen aan de wijziging van de rechtsgrond waarin wordt voorzien door de overeenkomst van de Raad, aangezien zij daartoe een opt-out-recht hebben. Dat is een van de problemen die we hebben en waarin wij in het Parlement misschien verbetering kunnen brengen. Ik hoop dat deze landen in het debat met de Raad duidelijk zullen maken waar zij staan – het Verenigd Koninkrijk lijkt inmiddels toch te willen meedoen –, hoewel ons niets bekend is.</p>
    </intervention>
    <intervention id="2-592-000" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . − Meneer de Voorzitter, een breed actieplan voor veiligheid en de tenuitvoerlegging van dat actieplan zijn zeer belangrijke prioriteiten voor de Commissie en er is echt enorme vooruitgang geboekt: we hebben het aantal ongevallen in Europa aanzienlijk verkleind. Ik kan u vertellen dat in mijn eigen land het jaarlijkse dodental aan het begin van de jaren negentig 400 was, terwijl het afgelopen jaar 78 bedroeg – en dat natuurlijk met een vertienvoudiging van het aantal voertuigen op de wegen. Dat is een substantiële verandering.</p>
      <p sl="en">Dit is belangrijk en ik bedank mevrouw Ayala Sender hartelijk voor het feit dat ze ons heeft herinnerd aan de grensoverschrijdende handhaving van verkeersovertredingen, die een zeer belangrijke stap vormt voor het verbeteren van de verkeersveiligheid. Dat besluit is in december aangenomen door de Raad en zal nu ten uitvoer worden gelegd.</p>
      <p sl="en">Ik geloof niet dat het vergroten van het aantal wetgevingshandelingen op Europees niveau een wondermiddel is en dat we voor elk probleem Europese wetgeving nodig hebben.</p>
      <p sl="en">Maar hoewel iedereen kritiek heeft op het feit dat we te veel EU-wetgeving hebben, is dit naar mijn mening een kwestie waarover de lidstaten zich net zo veel zorgen maken als het Europese publiek in het algemeen en als grensoverschrijdende handhaving van verkeersovertredingen een Europese ruimte voor verkeersveiligheid kan creëren, is dat heel belangrijk.</p>
    </intervention>
    <intervention id="2-593-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">De vragen die wegens tijdgebrek niet zijn beantwoord, zullen schriftelijk worden beantwoord (zie bijlage).</p>
      <p sl="nl">Hiermee is het vragenuur beëindigd.</p>
      <a text="(De vergadering wordt om 20.15 uur onderbroken en om 21.00 hervat)"/>
    </intervention>
  </section>
  <section id="creitem22" title="16. De situatie in Haïti een jaar na de aardbeving: humanitaire hulp en wederopbouw (debat)">
    <intervention id="2-596-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Voordat we beginnen, moet ik u meedelen dat tijdens een vuurgevecht dat vandaag heeft plaatsgevonden in Afghanistan helaas een Italiaanse soldaat is omgekomen en een andere soldaat ernstig gewond is geraakt. Wij betuigen onze deelneming aan de familie van het slachtoffer, Luca Sanna.</p>
      <p sl="nl">Aan de orde is de verklaring van de Commissie over de situatie in Haïti een jaar na de aardbeving: humanitaire hulp en wederopbouw.</p>
    </intervention>
    <intervention id="2-597-000" speaker_id="photo_generic" name="Kristalina Georgieva" is_mep="True" mode="spoken">
      <p sl="en">lid van de Commissie . − Mevrouw de Voorzitter, ik sluit me bij u aan en betuig mijn medeleven aan de getroffenen en hun families.</p>
      <p sl="en">Een jaar geleden zagen we in Haïti een van de ergste natuurrampen in de recente geschiedenis, maar dit was ook aanleiding voor een van de beste uitingen van solidariteit, waarbij het herstellingsvermogen van de mensen die werden geconfronteerd met een ramp en chaos een voorbeeld van moed is voor ons allemaal. Een jaar na de ramp willen we eer bewijzen aan degenen die zijn omgekomen, maar ook aan degenen die het hebben overleefd. We hebben beloofd dat we hen zouden helpen en we houden ons aan onze beloften.</p>
      <p sl="en">De EU maakt een essentieel deel uit van de wereldwijde solidariteitsinspanning voor Haïti. We hebben alle beschikbare middelen gemobiliseerd om zowel humanitaire hulp te leveren als, zoals commissaris Piebalgs later zal toelichten, ontwikkelingshulp om het land weer op te bouwen.</p>
      <p sl="en">Na de aardbeving beloofde de EU meer dan 320 miljoen euro aan zuivere humanitaire hulp, waarvan de Commissie het afgelopen jaar, 2010, 130 miljoen euro heeft geleverd.</p>
      <p sl="en">Met deze fondsen konden we iets doen voor meer dan vier miljoen Haïtianen door middel van voedselhulp, sanitatie en opvang. Bijna 1,5 miljoen mensen hebben een verblijfplaats gekregen: een basis van waaruit ze hun leven kunnen oppakken. Onze hulp was niet alleen gericht op Port-au-Prince, maar ook op andere getroffen steden – Léogâne en Jacmel – en we zijn de 500 000 Haïtianen die Port-au-Prince hebben verlaten om bij familie op het platteland te gaan wonen gevolgd met hulp, door hen te voorzien van voedsel, water en medische zorg, de wegen begaanbaar te maken en ‘cash-for-work’-programma’s te ondersteunen.</p>
      <p sl="en">Op dit moment richt onze humanitaire hulp zich op cholera, waarbij 22 miljoen euro wordt gebruikt om in de meest essentiële behoeften te voorzien op het gebied van gezondheidszorg, toegang tot deugdelijke watervoorziening en sanitatie, informatiecampagnes, epidemiologisch toezicht en logistiek. We hebben tot nu toe de behandeling van 158 000 mensen gefinancierd, maar wat nog belangrijker is, is dat we een half miljoen mensen schoon water hebben gegeven en 900 000 mensen toegang tot veiligere sanitaire voorzieningen, dat we een miljoen Haïtianen ervan bewust hebben gemaakt wat cholera is, hoe ze kunnen voorkomen dat ze ziek worden en hoe cholera kan worden behandeld en dat we 1,3 miljoen stukken zeep en chloortabletten hebben verstrekt aan getroffen gemeenschappen.</p>
      <p sl="en">We hadden gehoopt dat de situatie een jaar na de aardbeving beter zou zijn, maar dat is niet zo. Daarom begroten we voor dit jaar, 2011, 33 miljoen euro. We staan klaar om meer hulp te bieden als dat nodig is.</p>
      <p sl="en">Voor 2011 zijn onze prioriteiten huisvesting, sanitatie en gezondheidszorg. We zullen de slechte sanitatie blijven aanpakken, want dat is duidelijk een risico als het gaat om de verspreiding van cholera in gemeenschappen. We zullen ook blijven helpen met gezondheidszorg, maar het gezondheidszorgstelsel van Haïti is een puinhoop. Het is er niet om de mensen te helpen.</p>
      <p sl="en">In dit proces zijn we afhankelijk geweest van humanitaire hulpverleners en ik wil mijn dank uitspreken aan degenen die hun leven hebben gewaagd om de bevolking van Haïti te helpen.</p>
      <p sl="en">We steunen ook commissaris Piebalgs bij het koppelen van noodhulp aan wederopbouw en ontwikkeling. Sommige van de fondsen uit de B-envelop van het negende Europees Ontwikkelingsfonds zullen bijvoorbeeld worden gebruikt voor huisvestingsprogramma’s, die nauw zullen worden gecoördineerd met onze humanitaire steun. Ik wil hier benadrukken dat we de situatie in Haïti uitgebreid hebben bekeken om niet alleen de mensen in directe nood te helpen, maar ook de basis te leggen voor een herstel op de langere termijn.</p>
    </intervention>
    <intervention id="2-598-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Mevrouw de Voorzitter, we bereiken ook resultaten op het gebied van wederopbouw. De EU als geheel – dat wil zeggen de Unie en de lidstaten – heeft al 600 miljoen van de in New York toegezegde 1,2 miljard euro toegewezen en heeft al 330 miljoen euro betaald.</p>
      <p sl="en">Als onderdeel van de totale inzet van de EU beloofde de Unie aanvankelijk 460 miljoen euro en we achten het noodzakelijk dat te verhogen naar 522 miljoen euro. Van deze belofte hebben we al 327 miljoen euro toegewezen. Lopende programma’s werden aangepast door de duur ervan te verlengen en/of door de financiële enveloppen te vergroten om beter te kunnen inspelen op de herziene prioriteiten. Er zijn nieuwe programma’s ingesteld om aanvullende behoeften aan te pakken.</p>
      <p sl="en">De uitbetalingen die strikt gekoppeld zijn aan de belofte bedroegen in 2010 74 miljoen euro. Ik ben van mening dat dat, gezien de situatie in Haïti, een tamelijk goed resultaat is. Men moet zich realiseren dat de situatie daar, die voor de aardbeving al heel moeilijk was, in de periode daarna een immense uitdaging is geworden en later zelfs nog gecompliceerder – als gevolg van de orkaan Tomas, de cholera-epidemie en de politieke instabiliteit. Hulpverleners en technische experts moesten vaak in moeilijke omstandigheden hun werk doen.</p>
      <p sl="en">Andere factoren waarmee we rekening moeten houden zijn allereerst het feit dat de hulp bij de wederopbouw op de middellange en lange termijn wordt uitgevoerd in een periode van drie tot vijf jaar en dat de betalingen zijn gespreid over de duur van het programma: 2010 werd hoofdzakelijk gebruikt voor het toewijzen van fondsen en het opstarten van projectvoorbereidingen, waaronder alle noodzakelijke technische onderzoeken en aanbestedingen. In 2011 zullen er meer concrete activiteiten van start gaan en we zijn ervan overtuigd dat de betalingen in het kader van de belofte gedurende dit jaar zullen verdubbelen tot 150 miljoen euro.</p>
      <p sl="en">De ontwikkelingshulp van de EU richtte zich tot nu toe allereerst op het leveren van de noodzakelijke functies voor de regering om te helpen de basisdiensten van de staat te leveren, zoals de uitvoering van het onderwijsstelsel, het gezondheidszorgstelsel en de politie en het vermogen om personeel te leveren in de publieke sector. De tweede prioriteit was directe versterking en wederopbouw van strategische infrastructuur en wegen en de derde prioriteit was het versterken van de voorbereiding van Haïti op rampen en de mechanismen en structuren voor de bescherming van de burgers.</p>
      <p sl="en">We hebben onszelf tot doel gesteld een sterker Haïti op te bouwen na de aardbeving, op een sterkere fundering. Het is heel duidelijk dat we een sterke Haïtiaanse regering nodig hebben en dat we ons moeten richten op de prioriteiten. Daarom volgen we heel sterk de prioriteiten die de Haïtiaanse regering voor ons heeft aangewezen. Ze willen heel graag het bestuur versterken – met een bijzondere nadruk op onder meer begrotingsondersteuning en rekening houdend met de beperkte overheidsinkomsten – en substantieel investeren in infrastructuur, in het bijzonder in wegen.</p>
      <p sl="en">Waar kunnen we lessen leren om de situatie te verbeteren? Wel, we kunnen de hulp beter coördineren en de samenwerking tussen de Commissie en de lidstaten versterken. We zijn nu bezig met het afronden van het gezamenlijke programma in een proces waarbij de EU-lidstaten betrokken zijn.</p>
      <p sl="en">We hebben ook goede ervaringen met de samenwerking met al onze partners in de Interim Haiti Reconstruction Commission en dat helpt zeker om het proces te versnellen. Ik ben echter van mening dat we werk moeten maken van onze sterke wens om stabiliteit te bereiken op het gebied van zowel hulp als het democratisch functioneren van Haïti, want dat is duidelijk een voorwaarde voor het succes van de inspanningen van de EU en de volledige internationale gemeenschap.</p>
      <p sl="en">Geachte Parlementsleden, we doen ons best, maar het is duidelijk dat we beter werk kunnen leveren. We hebben geleerd van onze ervaringen: de EU komt zeker haar beloften na. Daarom ben ik ervan overtuigd dat we, hoewel de situatie zoals die soms wordt weergegeven in de media vanuit een bepaald perspectief tamelijk juist is, vooruitgang boeken. Ik denk dat we in 2011 belangrijke veranderingen zullen zien in het land – op voorwaarde dat er politieke stabiliteit tot stand wordt gebracht in Haïti, want instabiliteit belemmert zeker onze inspanningen – en we zullen onze inspanningen richten op de wederopbouw van Haïti.</p>
    </intervention>
    <intervention id="2-599-000" speaker_id="96860" name="Michèle STRIFFLER" is_mep="True" mode="spoken" nationality="France" birth_date="23-08-1957" birth_place="Mulhouse" p_group="Group of the European People's Party (Christian Democrats)" m_state="FR">
      <p sl="fr">namens de PPE-Fractie . – Mevrouw de Voorzitter, commissarissen, een jaar na de aardbeving bevindt Haïti zich nog steeds in een noodsituatie en is de wederopbouw nauwelijks op gang gekomen, een situatie die te wijten is aan de structurele gebreken waar het land mee kampt, het gebrek aan politieke wil en besluitvaardigheid bij de Haïtiaanse autoriteiten en een gebrek aan begeleiding van de internationale gemeenschap. Zonder een aantal doorslaggevende beslissingen van de Haïtiaanse autoriteiten, met name wat betreft onteigening, zullen de miljoenen resten van huizen die de wederopbouw verhinderen niet kunnen worden verwijderd.</p>
      <p sl="fr">Niettemin verwelkom ik alle inspanningen en het werk dat humanitaire organisaties zich getroosten. Er is vooruitgang geboekt en miljoenen levens zijn gered.</p>
      <p sl="fr">Ondertussen echter kunnen humanitaire organisaties de zwakheden van de Haïtiaanse staat niet langer compenseren. Daarom moet de Europese Unie alles doen wat in haar macht ligt om een legitiem en transparant verkiezingsproces krachtig te ondersteunen, om zo de stabiliteit en de politieke wil te verzekeren die vereist is voor de wederopbouw van Haïti. Het is beslist noodzakelijk dat gedurende het hele wederopbouwproces de toekomstige autoriteiten van Haïti worden ondersteund bij de organisatie van de instellingen, om te komen tot een nieuw evenwicht op alle niveaus en een volledig functionerende democratie.</p>
      <p sl="fr">Het is daarnaast van essentieel belang dat de Europese Commissie, in de hoedanigheid van lid van de tijdelijke commissie voor de wederopbouw van Haïti en gezien haar financiële bijdrage, intervenieert om de inwerkingtreding van het mandaat van die commissie te versnellen en het functioneren ervan mogelijk te maken.</p>
      <p sl="fr">Na de aardbeving heeft de internationale gemeenschap besloten om Haïti op te bouwen op een andere manier, waarbij men de fouten uit het verleden wilde vermijden. Het is tijd om voor eens en voor altijd de strijd aan te binden met de diepere oorzaken van de armoede in Haïti.</p>
    </intervention>
    <intervention id="2-600-000" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">namens de S&amp;D-Fractie. – Mevrouw de Voorzitter, een jaar na de verwoestende aardbeving van Haïti blijft de beoordeling van het wederopbouwproces ver achter bij niet alleen de verwachtingen van de bevolking, maar ook de beloften van de internationale gemeenschap. Bovendien lijken de inspanningen om het land opnieuw op te bouwen, gezien de tegenslagen in de afgelopen maanden, een impasse te hebben bereikt. Dit land, dat is verwoest door een aardbeving en getroffen door een cholera-epidemie waarvoor men de blauwhelmen van de VN verantwoordelijk houdt, is ook nog eens in een ernstige politieke crisis beland.</p>
      <p sl="ro">Ik ben van mening dat er drie gebieden zijn in de crisis van Haïti waarop wij in de komende periode actie moeten ondernemen. Anders zouden de inspanningen die tot op heden zijn geleverd voor niets kunnen zijn geweest. De resultaten van het onderzoek naar de oorzaak van de cholera-epidemie moeten zo spoedig mogelijk worden gepubliceerd, teneinde de woede van de bevolking over de aanwezigheid van de VN te bedaren. In de tweede plaats moet er alles aan worden gedaan om verlenging van de interim-periode, die zal worden veroorzaakt door het eind van mandaat van president Préval op 7 februari, te voorkomen. Nieuwe verkiezingen onder strikt internationaal toezicht zijn de enige haalbare, democratische oplossing. Ten slotte ben ik van mening dat deze actuele beoordeling een omslagpunt moet zijn in de wederopbouwinspanningen, omdat deze zijn ondermijnd door inefficiëntie, vertragingen en tegenstrijdige belangen van de landen in de regio.</p>
      <p sl="ro">Laten we niet vergeten dat van de 10 miljard dollar die op de conferentie van donoren in New York in maart 2010 is toegezegd, tot op heden slechts 1,2 miljard dollar is betaald, waarvan een aanzienlijk deel afkomstig is van de Europese Unie. Bovenop onze zorgen over het oplossen van de problemen van de miljoenen Haïtianen die overleven in noodkampen waar armoede, wanhoop en seksueel geweld alarmerende niveaus bereiken, moeten we ook nog aan het langetermijnvooruitzicht van duurzame investeringen in Haïti en concrete steun voor het opbouwen van een levensvatbare overheidsstructuur denken.</p>
    </intervention>
    <intervention id="2-601-000" speaker_id="840" name="Charles GOERENS" is_mep="True" mode="spoken" nationality="Luxembourg" birth_date="06-02-1952" birth_place="Ettelbruck" m_state="LU">
      <p sl="fr">namens de ALDE-Fractie. – Mevrouw de Voorzitter, door de kwaliteit van de interventies van beide commissarissen kan ik mij hier beperken tot twee opmerkingen.</p>
      <p sl="fr">Om te beginnen is Haïti een jaar na de aardbeving nog niet veel meer dan een verwoest land. We wisten dat het land, gesteld voor een ramp van deze omvang, aanzienlijke problemen zou ondervinden. Bovendien wisten we dat naast de vele burgerslachtoffers ook het hart van de staat zelf slachtoffer was, zo zwaar waren de verwoestingen die zijn aangericht door deze natuurramp. Als we hier de structurele problemen van Haïti aan toevoegen en met name de bestuurlijke gebreken, dan mag duidelijk zijn voor welke uitdagingen de hulpverleners staan.</p>
      <p sl="fr">Wie is er in de eerste plaats verantwoordelijk voor deze situatie? Ook rekening houdend met de verzachtende omstandigheden, blijft de eerst verantwoordelijke, zonder wie niets kan worden bereikt, de staat Haïti zelf. Een alternatief zou zijn om de controle over het land over te nemen, maar dat is iets dat niemand wil.</p>
      <p sl="fr">Mijn tweede opmerking. We kunnen, en moeten zelfs, een aanvulling vormen op de activiteiten van Haïti zelf. De Europese Unie heeft op dit punt in ieder geval kosten noch moeite gespaard. De Europese Unie heeft zich niet beperkt tot verklaringen, maar heeft hier ook gevolg aan gegeven. Wat wij voor de toekomst van de Europese Unie verlangen, is zeker dat zij haar betrokkenheid zonder mankeren voortzet, maar vooral dat zij Haïti helpt haar notoire zwakheden te overwinnen en zich los te maken uit haar afhankelijkheidspositie. Ik onderken dat zoiets niet in enkele maanden gebeurd is.</p>
    </intervention>
    <intervention id="2-602-000" speaker_id="96815" name="Judith SARGENTINI" is_mep="True" mode="spoken" nationality="Netherlands" birth_date="13-03-1974" birth_place="Amsterdam" p_group="Group of the Greens/European Free Alliance" m_state="NL">
      <p sl="nl">namens de Verts/ALE-Fractie . – Voorzitter, de vraag is eigenlijk, hoe bouwen we een staat op die gefaald heeft? Haïti is een falende staat. Is er eigenlijk wel sprake van wederopbouw, als er al geen democratie was? Dat is de taak die wij voor ons zien. Met alle moeite die de Europese Commissie zich heeft getroost, hebben wij daar nog niet zomaar een antwoord op. Dat er cholera uitbreekt, dat er fraude was bij de verkiezingen in november en mensen geïntimideerd werden, helpt ons natuurlijk niet bij het zogenaamd wederopbouwen van deze staat. Dat de positie van vrouwen en meisjes vóór de aardbeving al verschrikkelijk was, leidt ertoe dat seksueel geweld tegen vrouwen en meisjes in de opvangkampen nog steeds ongelooflijk is.</p>
      <p sl="nl">Dan komt er nu nog bij dat Baby Doc terug is in Haïti en dat die misschien denkt een graantje te kunnen meepikken van de ellende waarin de burgers zich nu bevinden, omdat – zo gaat het gerucht – zijn geld eindelijk op is. Dat gunnen wij de Haïtianen niet.</p>
      <p sl="nl">Wat is ons antwoord na de ramp, nu ze al een jaar lang proberen iets op te bouwen, maar het ze eigenlijk ontbreekt aan de organisatiecapaciteit, ze zitten nu dus nog steeds met noodhulp en we moeten naar ontwikkelingssamenwerking. Daartussen ontbreekt iets. Ik denk niet dat dat ook zo maar uitgevonden kan worden, maar het is wel iets waar wij moeite voor moeten gaan doen omdat dit land geen gebouwen kan neerzetten, als het land geen democratie of op z’n minst goed bestuur kent. Ik wens de commissarissen Georgieva en Piebalgs daarin sterkte. Succes!</p>
    </intervention>
    <intervention id="2-603-000" speaker_id="4556" name="Nirj DEVA" is_mep="True" mode="spoken" nationality="United Kingdom" birth_date="11-05-1948" birth_place="Colombo " p_group="European Conservatives and Reformists Group" m_state="GB">
      <p sl="en">namens de ECR-Fractie . – Mevrouw de Voorzitter, het is goed dat we dit debat weer voeren; we hebben hier onlangs ook al over gedebatteerd. Het laat zien dat we betrokken zijn bij de bevolking van Haïti – wij maken ons duidelijk meer zorgen over de bevolking van Haïti dan de regering van Haïti.</p>
      <p sl="en">We hebben het over de verantwoordelijkheid voor bescherming. We hebben het over verantwoordelijkheid voor bescherming tegen massamoordenaars en genocidale dictators – maar hoe zit het met de verantwoordelijkheid voor bescherming tegen inefficiënte en corrupte regeringen die zich niet om hun eigen bevolking bekommeren? Er zijn een miljoen mensen dakloos in Haïti, 230 000 mensen zijn omgekomen en 300 000 mensen zijn gewond geraakt. Maar slechts 5 procent van het puin is opgeruimd, slechts 15 procent van de huizen is op de een of andere manier herbouwd.</p>
      <p sl="en">Als de regering van Haïti zich niet bekommert om haar eigen bevolking, moeten we gebruikmaken van het concept van verantwoordelijkheid voor bescherming. Zolang we dat niet doen, is het tamelijk absurd om onze twee uitstekende commissarissen te vragen elke keer opnieuw in het Parlement te verschijnen om te proberen ons te vertellen wat ze wel en niet kunnen doen, terwijl het lokale vermogen om iets te doen zo precair en fragiel is.</p>
      <p sl="en">Als er een aardbeving plaatsvindt, is het eerste wat je moet doen het puin opruimen. Om het puin op te ruimen, heb je zware graafmachines, hijskranen, helikopters en bulldozers nodig en mensen die ze kunnen besturen. Als er niemand met deze machines overweg kan, moeten de mensen die dat wel kunnen van elders worden aangevoerd om ze te besturen. Maar de linkervleugel verzet zich tegen elke inzet van de land- of luchtmacht of marine van lidstaten om daarbij te helpen. We kunnen niet van de mensen van Oxfam en Save the Children en soortgelijke organisaties verwachten dat ze trekkers gaan besturen en zwaar puin gaan opruimen. We moeten ons argument depolitiseren en praktisch zijn over het helpen van deze mensen.</p>
    </intervention>
    <intervention id="2-604-000" speaker_id="28215" name="Jacky HÉNIN" is_mep="True" mode="spoken" nationality="France" birth_date="12-11-1960" birth_place="Douai" p_group="Confederal Group of the European United Left - Nordic Green Left" m_state="FR">
      <p sl="fr">namens de GUE/NGL-Fractie. – Mevrouw de Voorzitter, nauwelijks een jaar geleden zijn Haïti en de bevolking van dit land getroffen door een verschrikkelijke ramp. Overal dood en verwoesting.</p>
      <p sl="fr">Laat ons de moed van het Haïtiaanse volk prijzen, evenals de solidariteit van volkeren wereldwijd ten aanzien van de getroffenen. Een solidariteit van het volk, want zowel in Europa als elders wordt vaak het meest gegeven door degenen die niet veel hebben.</p>
      <p sl="fr">Ik wil hier ook mijn dank uitspreken aan de staat Cuba en de Cubanen voor hun hulp. Een efficiënte betrokkenheid zonder bijgedachten en met overtuigend resultaat. Tot nog toe heeft de Cubaanse medische hulpdienst meer dan 50 000 gevallen van cholera behandeld, de wederopbouw van 76 gezondheidscentra en ziekenhuizen mogelijk gemaakt en vele Haïtianen geopereerd. De hulp van Cuba is door vele deskundigen beoordeeld als bijzonder doelmatig. Zo doelmatig zelfs, dat een land als Noorwegen Cuba heeft gevraagd namens Noorwegen op te treden in Haïti.</p>
      <p sl="fr">De Europese Unie en de Verenigde Staten zouden er goed aan doen zich te laten inspireren door het Cubaanse voorbeeld en zouden zich niet moeten laten kennen in zelfgenoegzame mediaoptredens, die weinig verhullen van hun opvatting van hulp als een vorm van liefdadigheid die uiteindelijk vooral de eigen economische en politieke belangen dient ten koste van een duurzame wederopbouw van Haïti en de Haïtiaanse economie.</p>
      <p sl="fr">Ten aanzien van de historische verantwoordelijkheid die Frankrijk en de Verenigde Staten dragen voor het leed van Haïti, is het onbehoorlijk dat deze landen zich opstellen als leermeester. Laat ons bovendien in herinnering roepen dat het ergste eerst moest plaatsvinden voordat de Wereldbank en het IMF besloten om de schulden van Haïti kwijt te schelden.</p>
      <p sl="fr">Momenteel toont dat wat zich afspeelt in Haïti de beperkingen aan van het functioneren van de Verenigde Naties. Haïti is een voorbeeld van hoe moeizaam humanitaire hulp wordt omgezet in duurzame oplossingen voor de bevolking. Erger zelfs, op middellange en lange termijn verhindert deze humanitaire inmenging de wederopbouw van een democratische staat en een economie die voorziet in de ontwikkelingsbehoeften van het Haïtiaanse volk.</p>
      <p sl="fr">Er is 11,5 miljard dollar toegezegd door de internationale gemeenschap voor de wederopbouw van het land. Maar over welk soort wederopbouw gaat het hier? Welk deel van deze hulp is werkelijk ter plaatse gekomen? Wie beslist er over de projecten? Zullen we net als in Kosovo getuige zijn van een bevolking zonder werk, die moet toeziet hoe de grote multinationals de wederopbouw van het land ter hand nemen, omdat die multinationals de enige zijn die de internationale aanbestedingen naar zich toe kunnen halen?</p>
      <p sl="fr">De Europese Unie moet zich niet verlaten op een paternalistische of neokoloniale visie, maar moet in tegendeel bijdragen aan een democratische opleving in de republiek Haïti, die door de Haïtianen zelf tot stand wordt gebracht. Het Haïtiaanse volk is het eerste volk ter wereld dat zich heeft losgemaakt van koloniaal Frankrijk. Naast de verwoestingen van de oorlog heeft dit Haïti omgerekend meer dan 20 miljard euro gekost om de Europese kolonisten en slavenhouders "schadeloos te stellen".</p>
      <p sl="fr">Vandaag de dag hebben de Europese Unie en Frankrijk in het bijzonder, vanwege de misdaden tegen de menselijkheid waar slavernij en kolonialisme op neerkomen, een morele, politieke en economische schuld ten opzichte van Haïti. Deze ereschuld moet worden ingelost.</p>
    </intervention>
    <intervention id="2-605-000" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">namens de EFD-Fractie . – Mevrouw de Voorzitter, een jaar na de verschrikkelijke aardbeving in Haïti verloopt de wederopbouw van het land pijnlijk traag. Toch wordt stapsgewijs vooruitgang geboekt. De bevolking van Haïti heeft onze hulp hard nodig, zeker nu ook de cholera-epidemie haar tol eist. Nadruk moet gelegd worden op voedselzekerheid. De landbouwsector ter plekke heeft zware klappen gehad, waardoor het land te veel afhankelijk is van voedselimporten. Het is van belang om veel energie en geld te steken in het herontwikkelen van de landbouw en lokale infrastructuur. Microkredieten zijn daarbij van eminent belang, daar zij de economische ontwikkeling van onderop stimuleren. Deelt de Commissie deze opvatting?</p>
      <p sl="nl">Intussen blijft de politieke situatie in Haïti zorgelijk na de eerste ronde van de presidentsverkiezingen. Het vorige week verschenen evaluatierapport van de Organization of American States is daar duidelijk over. Hoe beoordeelt de Commissie de huidige politieke situatie in Haïti en de invloed die zij heeft op de wederopbouw van het land?</p>
      <p sl="nl">Ten slotte, mevrouw de Voorzitter, er is vorige week een indrukwekkend boek over Haïti verschenen van een Nederlandse journalist en er is mij één beeld bijgebleven: puinruimers in Haïti hadden een T-shirt aan met het opschrift “Haïti komt niet om”. Dat moet ons inspireren om er inderdaad voor te zorgen dat de Haïtiaanse bevolking in leven blijft en een goed toekomstperspectief krijgt dankzij onze steun.</p>
    </intervention>
    <intervention id="2-606-000" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, de Europese Unie is Haïti niet vergeten. Tot nu toe zijn wij de grootste bron van humanitaire hulp. Het is echter ontmoedigend dat het land nog steeds verzonken is in economische en politieke chaos.</p>
      <p sl="pl">De humanitaire hulp op Haïti is in twee klassieke fasen uitgevoerd. De eerste fase betrof het verlenen van noodhulp om de ergste noden van de mensen te lenigen. De tweede fase was gericht op de economisch en sociaal-politieke wederopbouw van het land. Het uitbreken van een cholera-epidemie, de orkaan, de instabiele politieke en maatschappelijke situatie en zelfs interreligieuze spanningen en conflicten hebben er echter voor gezorgd dat de periode van het verlenen van humanitaire hulp langer duurt dan we in eerste instantie hadden verwacht. Ook konden we hierdoor minder snel en minder uitgebreid overgaan op de tweede fase van de hulpverlening dan we hadden gewild.</p>
      <p sl="pl">De crisis op Haïti duurt nog voort en onze betrokkenheid is nog steeds nodig. We kunnen niet terugkomen op onze verplichtingen. De heer Piebalgs heeft zelf ook al aangegeven dat de Europese Commissie de helft van de middelen die op de donorconferentie in New York zijn toegezegd al heeft overgemaakt. Wat dat betreft verloopt de uitvoering van onze plannen uitstekend.</p>
      <p sl="pl">Het doel van de resolutie die we morgen in dit huis zullen aannemen is het mobiliseren van de lidstaten en de Commissie om door te gaan met het uitvoeren van de gedane beloften. Er wonen immers nog duizenden mensen in tijdelijke kampen en meer dan 3 500 personen zijn gestorven aan cholera. Vanaf het eerste begin zijn we ervan uitgegaan dat de Haïtianen zelf verantwoordelijk moeten zijn voor de wederopbouw. Het Haïtiaanse plan van wederopbouw is gebaseerd op decentralisatie en legt de nadruk op lokale landbouwproductie en voedselzekerheid. Wij respecteren deze Haïtiaanse prioriteiten. Er is ook nog een verzoek om onze humanitaire inspanningen te versterken en ik weet dat de commissaris daar al mee bezig is.</p>
    </intervention>
    <intervention id="2-607-000" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mevrouw de Voorzitter, geachte commissarissen, Haïti is inderdaad een uniek geval. Dat moeten wij allen beseffen. Het gaat hier niet om een humanitaire crisis waarin wij bepaalde hoeveelheden geld beschikbaar stellen en de regering besluit hoe zij het werk doet. Haïti is een land dat geheel op instorten staat. Wij kunnen maar één ding verwachten, namelijk dat door de situatie in dit land de corruptie zal toenemen en het steeds moeilijker zal worden om de crisis aan te pakken en de noodzakelijke maatregelen te nemen. Dit is een land waarin wij met meer kracht en consistentie moeten optreden. Wij zullen hier veel actiever moeten worden dan in ongeacht welk ander geval.</p>
      <p sl="el">De heer Deva had het over het puin dat nog niet is opgeruimd en zei dat daarom de schade nog niet hersteld kan worden. Het puin moet worden verwijderd van de wegen. Dat zal onze prioriteit moeten zijn. In het huidig tempo zouden er nog eens vijf jaar nodig zijn. Dat werk moet zo spoedig mogelijk worden afgesloten. Er moeten zo veel dingen worden gedaan in dit land dat er eigenlijk geen werkloosheid had mogen zijn, tenminste niet als alles naar behoren zou verlopen.</p>
      <p sl="el">Wij moeten echt daadkrachtig optreden om ervoor te zorgen dat de ruïnes worden opgeruimd en de water- en levensmiddelenvoorziening wordt hersteld. Anders zal het land nooit meer op eigen benen kunnen staan en dan zullen de burgers van dit land elke dag weer gedwongen worden om al hun gedachten te concentreren op het overleven in plaats van op de toekomst.</p>
    </intervention>
    <intervention id="2-608-000" speaker_id="97229" name="Niccolò RINALDI" is_mep="True" mode="spoken" nationality="Italy" birth_date="03-12-1962" birth_place="Firenze" p_group="Group of the Alliance of Liberals and Democrats for Europe - Vice" m_state="IT">
      <p sl="it">Mevrouw de Voorzitter, commissarissen, dames en heren, Haïti is inderdaad een geval apart. We gebruiken de herdenking van rampen altijd om de slachtoffers te herdenken, of om over gemaakte fouten na te denken en ervan te leren, maar in het geval van Haïti gaat het anders: daar is niets om te herdenken, omdat de ramp nog niet voorbij is.</p>
      <p sl="it">In plaats van een jaar ná de aardbeving, zouden we het moeten hebben over het jaar ván de aardbevingen. Eerst was er de seismische aardbeving, toen de aardbeving van chaotische hulpverlening, daarna de gezondheidsaardbeving van cholera, vervolgens de politieke aardbeving met de niet-transparante verkiezingen die op waarschijnlijk het slechts denkbare moment plaatsvonden, en nu, tot slot, een aardbeving die op bepaalde punten historisch genoemd kan worden, met de vroegere dictator en miljardair die als dubieuze toerist terugkeert.</p>
      <p sl="it">De Commissie verricht goed werk, zeer goed werk. Ik ben afgelopen juni op Haïti geweest met de Commissie ontwikkelingssamenwerking en heb het uitstekende werk gezien dat daar wordt verricht, en daarvoor bedanken we de Commissie. Er is echter behoefte aan een grotere politieke bescherming, met een grotere rol van de internationale gemeenschap, die doelstellingen en termijnen moet stellen en zich direct over een deel van de wederopbouw moet ontfermen.</p>
      <p sl="it">Dit moet gecompenseerd worden met een grotere betrokkenheid van de plaatselijke bevolking en particuliere organisaties, die nu nog vaak worden buitengesloten. Een kleinere rol dus voor de nationale politiek en nationale overheidsinstellingen, en een grotere rol voor het tot nog toe breekbare partnerschap tussen de bevolking en de internationale gemeenschap.</p>
    </intervention>
    <intervention id="2-609-000" speaker_id="96743" name="Michèle RIVASI" is_mep="True" mode="spoken" nationality="France" birth_date="09-02-1953" birth_place="Montélimar" m_state="FR">
      <p sl="fr">Mevrouw de Voorzitter, tijdens mijn waarnemingsmissie afgelopen september in Haïti heb ik mij op de hoogte kunnen stellen van de acute nood die het hoofd moest worden geboden. Nu moeten we verder gaan en ons concentreren op het bereiken van het ontwikkelingsstadium. Eerder dan wederopbouw van een land, is hier sprake van de opbouw van een land waarvan de fundamenten en het bestuur nooit stevig zijn geweest.</p>
      <p sl="fr">Om te beginnen moet worden vastgesteld, en dat hebben mijn collega’s ook gezegd, dat er twintig miljoen ton puin ligt, waarvan in een jaar tijd nog slechts een miniem gedeelte, 5 procent, is geruimd. In dit tempo duurt het zes jaar om het puin in Port-au-Prince weg te halen. Dat is dus in wezen een politiek project en de Commissie zal hieraan haar bijdrage moeten leveren.</p>
      <p sl="fr">Een andere prioriteit is het bestuur en ik ben blij dat de Europese Unie een grote bijdrage levert aan de budgettaire ondersteuning van het land. We moeten deze financiële inspanning versterken, omdat dat de enige manier is om het land en het Haïtiaanse volk de eigen bevoegdheden weer terug te geven. De huidige afhankelijkheid van Haïti van NGO’s is zichtbaar op het niveau van de publieke basisdiensten zoals gezondheidszorg en onderwijs. Maar we mogen niet alle publieke diensten uitbesteden aan NGO’s.</p>
      <p sl="fr">We moeten vooral een snelle organisatie en afronding van verkiezingen ondersteunen. Verkiezingen die, dat hoop ik, de mogelijkheid bieden om een corrupte politieke elite te vervangen. De huidige oligarchie, het gaat over twintig families, verhindert elke economische ontwikkeling, omdat ze de handel controleert zonder de productiecapaciteit van het land te ontwikkelen.</p>
      <p sl="fr">Tenslotte moet Haïti de middelen krijgen om zich te onttrekken aan de afhankelijkheid die het land ook voor de aardbeving al ondermijnde. Ik roep dus de Europese instellingen op zich te concentreren op prioriteiten en volledige steun te geven aan de opzet van publieke diensten, dit alles met het volle engagement van de toekomstige Haïtiaanse regering.</p>
    </intervention>
    <intervention id="2-610-000" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Mevrouw de Voorzitter, ik had de eer, denk ik, om in september samen met mevrouw Rivasi een ACS-delegatie naar Haïti te mogen leiden. Ik heb destijds al gezegd dat ik totaal niet voorbereid was op wat we daar aantroffen.</p>
      <p sl="en">Ik wil vanavond een aantal dingen zeggen. Een daarvan is dat we onmiddellijk over moeten gaan van humanitaire hulp op wederopbouw. Op dat gebied is het probleem niet verbeterd. Ik heb u vanavond een aantal goede dingen horen zeggen, maar die dingen zijn ter plaatse niet mogelijk tenzij er meer hulp komt.</p>
      <p sl="en">We moeten meer druk uitoefenen op degenen die hun steun hebben toegezegd om die steun ook daadwerkelijk te leveren en we moeten druk uitoefenen op de wederopbouw onder leiding van Bill Clinton en op de Verenigde Naties om sneller te handelen. Dat is heel duidelijk nodig.</p>
      <p sl="en">Ik heb geluisterd naar de commissaris en hij heeft gelijk. We hebben politieke stabiliteit nodig. Ik hoop en bid dat we politieke stabiliteit krijgen, maar ik ben er niet zeker van dat dat gaat lukken.</p>
      <p sl="en">Toen we daar waren, heb ik gezien – en dat wil ik zeggen zodat het wordt vastgelegd – dat het Haïtiaanse volk heel trots is. Het is een geweldig volk. We hebben gezien, Michèle Rivasi en ik, dat ze om zes uur ‘s ochtends blinkend schoon uit hun tenten kwamen, hun kinderen gewassen. Geweldige mensen die glimlachen terwijl je je afvraagt hoe ze dat nog kunnen.</p>
      <p sl="en">Wat ik ook graag vastgelegd wil hebben, is een eerbetoon aan de vele mensen daar van onze ngo’s die hun leven riskeren en aan onze medewerkers van de Commissie aan wie ik respect heb betuigd toen we daar waren. We vonden hen fantastisch en we mogen niet vergeten dat deze mensen iedere dag opnieuw hun leven wagen om de bevolking van Haïti te helpen. We mogen de mensen in Haïti niet vergeten. We moeten werken voor de mensen in Haïti en we moeten de mensen in Haïti helpen. Als we tien keer terug moeten naar dit Parlement om dat te bereiken, dan moeten we dat doen en blijven doen.</p>
    </intervention>
    <intervention id="2-611-000" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Mevrouw de Voorzitter, zoals zoveel andere leden al hebben aangegeven, werd Haïti op 12 januari 2010 letterlijk weggeblazen. Een jaar na deze verschrikkelijke aardbeving wacht het land nog steeds op wederopbouw. In de tussentijd zijn daar nog de zorgen over een cholera-epidemie en verkiezingen bijgekomen, wat de situatie alleen maar gecompliceerder heeft gemaakt.</p>
      <p sl="ro">In de praktijk is Port-au-Prince op dit moment één groot vluchtelingenkamp. De Haïtiaanse bevolking overleeft alleen dankzij de inspanningen van humanitaire organisaties. We moeten deze organisaties dankbaar zijn. Zoals de speciaal vertegenwoordiger van de VN Haïti heeft gezegd, is Haïti een republiek van ngo’s geworden. Maar hoe lang kan deze situatie nog voortduren? Het is duidelijk dat de gezondheidssituatie rampzalig is, de wederopbouw van het onderwijssysteem een absolute must en dan heb ik het nog niet eens over het uitwissen van de sporen van de ramp. Dit alles vraagt om de wederopbouw van de Haïtiaanse staat. Los van de aardbeving, is het gebrek aan overheidsinstanties en goed bestuur op dit moment een enorm probleem.</p>
      <p sl="ro">De inspanningen moeten dan ook gericht zijn op het herstellen van de regeringscapaciteit en het opbouwen van democratie in Haïti. Deze noodzaak moet in zeer duidelijk termen worden uitgelegd, voor een geloofwaardig en transparant verkiezingsproces, met het vooruitzicht van een tweede verkiezingsronde in februari.</p>
      <p sl="ro">Het laatste punt dat ik wil maken is dat de wederopbouw van Haïti, als ik het zo mag zeggen, anders moet zijn. Met ‘anders’ bedoel ik dat de wederopbouw van betere kwaliteit moet zijn dan voorheen, om te voorkomen dat soortgelijke rampen zich opnieuw voordoen. Met ‘anders’ bedoel ik ook dat de lokale gemeenschappen betrokken moeten zijn bij onze inspanningen om het land weer op te bouwen. Ik ben van mening dat de belangrijkste belanghebbenden, de Haïtiaanse burgers, gedurende dit wederopbouwproces moeten worden geraadpleegd.</p>
    </intervention>
    <intervention id="2-612-000" speaker_id="96987" name="Ricardo CORTÉS LASTRA" is_mep="True" mode="spoken" nationality="Spain" birth_date="23-09-1969" birth_place="Castro Urdiales" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mevrouw de Voorzitter, commissaris, dames en heren, ik zou mijn toespraak niet willen beginnen zonder hulde te brengen aan de ngo’s die in het veld staan. Ik denk dat het werk dat zij doen lovenswaardig is en dat zij het beste van onze waarden, het beste van de waarden van de mens vertegenwoordigen.</p>
      <p sl="es">Er is een jaar verstreken sinds de aardbeving in Haïti en het is nu waarschijnlijk tijd om doeltreffender te werk te gaan. Er zijn veel problemen die we dringend en onmiddellijk moeten aanpakken. Daarover bestaat niet de minste twijfel.</p>
      <p sl="es">Het eerste probleem is waarschijnlijk het aanleggen van een behoorlijk rioolstelsel. Dat is denk ik de belangrijkste kwestie die op dit moment het leven in Haïti bedreigt. Wanneer dat probleem eenmaal is opgelost, moeten we ons richten op het probleem van de huisvesting en dringend een oplossing vinden voor de kwestie van landeigendom.</p>
      <p sl="es">Daarnaast moet er een legitieme, democratisch gekozen regering komen die in staat is te onderhandelen. Ik weet dat de omstandigheden niet eenvoudig zijn, maar we hebben een legitieme gesprekspartner nodig om vaart te maken met de verbetering van de situatie in Haïti.</p>
      <p sl="es">Bovendien is er het niet geringe probleem van het puin, dat veel collega’s al hebben genoemd en dat op zich een groot politiek probleem vormt. Daarnaast moeten we vooruit blijven kijken en beginnen met het opzetten van een onderwijsstrategie voor de langere termijn. Wat er in Haïti is gebeurd, zou waarschijnlijk niet zijn gebeurd als er een stelsel voor openbaar onderwijs was geweest en als er behoorlijk voor de kinderen was gezorgd.</p>
      <p sl="es">We moeten niet alleen aan de armoede een eind maken maar ook aan de afhankelijkheid.</p>
    </intervention>
    <intervention id="2-613-000" speaker_id="96803" name="Zbigniew ZIOBRO" is_mep="True" mode="spoken" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">Mevrouw de Voorzitter, een jaar geleden werd Haïti door een vreselijke ramp getroffen, een enorme aardbeving, waardoor 200 000 inwoners omkwamen en meer dan 1 300 000 mensen hun huis verloren. Er zijn al meer dan een jaar hulp- en wederopbouwacties aan de gang. Dit is ongetwijfeld een grote en heel ingewikkelde humanitaire hulpactie. Het eiland heeft echter niet alleen materiële en financiële hulp nodig, maar ook wederopbouw van de administratie en politieke stabilisering, die noodzakelijk zijn voor verdere ontwikkeling. Bovendien is er ook nog de recente cholera-epidemie, die al meer dan 3 500 slachtoffers heeft gemaakt en nog steeds duizenden mensen bedreigt. De ervaring van Haïti toont dat zelfs grote financiële middelen niet helpen, als ze niet op de juiste wijze worden uitgegeven. Het geval van Haïti moet ons aanzetten tot nadenken en wijst er duidelijk op dat er behoefte is aan een doeltreffend systeem voor internationale hulpverlening bij grote natuurrampen die in de toekomst kunnen plaatsvinden.</p>
    </intervention>
    <intervention id="2-614-000" speaker_id="1122" name="Ria OOMEN-RUIJTEN" is_mep="True" mode="spoken" nationality="Netherlands" birth_date="06-09-1950" birth_place="Echt" p_group="Group of the European People's Party (Christian Democrats)" m_state="NL">
      <p sl="nl">Mevrouw de Voorzitter, mevrouw en mijnheer de commissaris, geachte collega’s, als ik aan Haïti denk, denk ik aan burgers in Haïti, maar denk ik ook aan Europese burgers die ongelooflijk veel steun verleend hebben voor de mensen in Haïti. Ik denk ook aan de hulpverleners die ongelooflijk veel gedaan hebben. Voorzitter, dat is het positieve van het verhaal. We moeten lessen trekken. De lessen die we moeten trekken, zijn er wat mij betreft drie.</p>
      <p sl="nl">Ten eerste, coördinatie. In de fase van humanitaire hulp is de coördinatie niet goed gelukt – we hebben vandaag een verslag daarover aangekomen. Bij wederopbouw moet het beter. Dan denk ik aan effectiviteit van hulpverlening, want dat heeft ook met coördinatie te maken. Wat kunt u daar meer en effectiever doen?</p>
      <p sl="nl">Voorzitter, het tweede punt is de corruptie. Als we willen dat onze Europese burgers steun geven, dan willen ze niet dat die steun niet goed wordt gebruikt. Dat willen we niet als overheden, dat willen we ook niet als burgers. Wat kunnen we doen om ervoor te zorgen dat door een betere coördinatie die corruptie geen vat krijgt op die systemen?</p>
      <p sl="nl">Dan het derde punt, Voorzitter, dat is het politieke aspect. Zonder politieke stabiliteit en ook een heel daadkrachtig openbaar bestuur kan die duurzame opbouw überhaupt niet lukken. We hebben een betwiste eerste ronde van de verkiezingen gehad. Ik zou u willen vragen: hoe verloopt de coördinatie met de organisatie van Amerikaanse staten en andere spelers om ervoor te zorgen dat die komende verkiezingen wel goed gaan? We hebben als Europeanen op korte termijn een commitment voor Haïti uitgesproken en ik vind dat we solidair moeten blijven.</p>
    </intervention>
    <intervention id="2-615-000" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mevrouw de Voorzitter, de aardbeving heeft Haïti in een van de ergst mogelijke humanitaire crises gestort: duizenden doden en gewonden, miljoenen daklozen en enorme schade. De internationale gemeenschap heeft een heleboel toezeggingen gedaan, maar daarvan zijn er nog maar weinig waargemaakt en het is onbegrijpelijk dat de wederopbouw zo traag op gang komt, ondanks de goede wil van de Europese Unie en het werk van de ngo’s.</p>
      <p sl="pt">De situatie is nog verder verslechterd door de uitbraak van cholera en de politieke instabiliteit na de verkiezingen die tot een geweldsexplosie geleid hebben waarvan met name vrouwen en kinderen het slachtoffer zijn. De Europese Unie moet steun blijven geven bij de wederopbouw en een bijdrage blijven leveren aan de verbetering van de humanitaire situatie van kwetsbare groepen binnen de Haïtiaanse samenleving, maar ook blijven bijdragen aan het vermogen om op langere termijn rampen te voorkomen.</p>
      <p sl="pt">Ik wil in dat kader de voorstellen verwelkomen die de Commissie onlangs heeft gedaan om een Europese responscapaciteit voor noodsituaties in te stellen, onder andere door het vormen van een collectieve pool van vooraf omschreven middelen die op vrijwillige basis beschikbaar worden gesteld en door het opmaken van rampenplannen, en ook door het ontwikkelen van een Europees Centrum voor respons in noodsituaties – door samenvoeging van de humanitaire crisiscentra en de civiele bescherming – dat gevaarlijke situaties moet monitoren, snelle waarschuwingen afgeven en de EU-respons bij rampen coördineren.</p>
    </intervention>
    <intervention id="2-616-000" speaker_id="96774" name="Jarosław WAŁĘSA" is_mep="True" mode="spoken" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, binnenkort is het een jaar geleden dat we ons vorige debat over de coördinatie van de hulpverlening en wederopbouw in Haïti hebben gehouden. Vandaag kunnen we bepaalde zaken samenvatten en zien we één duidelijke conclusie: sinds de ramp is er een jaar verstreken, maar het aantal slachtoffers stijgt nog steeds. We moeten hier twee zaken benadrukken, die van even groot belang zijn, en misschien nog belangrijker dan de bouw van nieuwe huizen en nieuwe wegen. Ten eerste moet dit Parlement luid en duidelijk ‘stop’ zeggen tegen de epidemie van seksueel geweld. Onze bronnen tonen aan dat er al enkele dagen na de aardbeving tweehonderdvijftig vrouwen en meisjes waren verkracht, en dat de situatie steeds erger wordt. Dit soort geweld stijgt voortdurend. Het is hoog tijd om dit schandelijke onderwerp hardop te bespreken, dit onmenselijk fenomeen aan te pakken en doeltreffend het seksueel geweld in Haïti te bestrijden.</p>
      <p sl="pl">Ten tweede is er de kwestie van de cholera-epidemie, die hier al is vermeld. Het aantal besmettingen daalt, maar dat heeft natuurlijk te maken met het jaargetijde. We hebben hier ook te maken met het vreemde, maar verontrustende fenomeen van patiënten die cholerasymptomen veinzen. We vinden dat moeilijk te geloven, want we slapen vannacht in een comfortabel bed, maar voor deze personen is een nacht in het ziekenhuis veel beter dan een nacht in hun eigen huis, dat vaak niet meer is dan een hut. We mogen ook niet vergeten dat de cholera-epidemie zeker in intensiteit zal toenemen als het jaargetijde verandert. Daarom moeten we hiermee rekening houden en de situatie in het bijzonder op dit gebied verbeteren.</p>
    </intervention>
    <intervention id="2-617-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mevrouw de Voorzitter, ze zeggen dat God helpt wie zichzelf helpt, maar de Europese Unie gaat nog verder, want de Europese Unie helpt degenen die zichzelf niet helpen, in het bijzonder als het gaat om Haïti, waar de regering – zoals de heer Deva en anderen al hebben gezegd – corrupt is en zich niet lijkt te bekommeren om haar eigen volk. Toch is het belangrijk dat we doorgaan met het goede werk in samenwerking met de VN en de ngo’s enzovoort. Ik weet dat een van onze succesvolste Ierse zakenmensen, Denis O’Brien, daar een leidende rol in speelt.</p>
      <p sl="en">Dat zal echter allemaal een druppel op een gloeiende plaat zijn in vergelijking met wat er kan worden bereikt als er een goed functionerende regering is. De boodschap aan de Haïtiaanse regering moet dus luid en duidelijk zijn dat zij zichzelf tot de orde moet roepen of – hopelijk – plaats moet maken voor een competentere regering en dan kunnen we echte vooruitgang zien.</p>
    </intervention>
    <intervention id="2-618-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Mevrouw de Voorzitter, hoewel het gelukt is de gevolgen van de vernietigende aardbeving geleidelijk te verzachten en teniet te doen, heeft de bevolking nog steeds te kampen met ernstige problemen. Er is een tekort aan drinkwater, voedsel en andere elementaire middelen. Dat zijn hun dagelijkse problemen en moeilijkheden. Daar komt nog de situatie met een instabiele regering zonder democratische waarden bij en natuurlijk de cholera-epidemie, toenemende criminaliteit, plundering, ontvoering en verkrachting van vrouwen en kinderen.</p>
      <p sl="sk">Daarom moeten we stappen ondernemen om deze verwerpelijke misdrijven aan banden te leggen. De Europese instellingen moeten blijven proberen de gevolgen van de ramp te verzachten. In 2011 moet de hulp gericht zijn op complexe uitdagingen, vooral de heropbouw van woningen, het voorzien in basisbehoeften binnen de gemeenschappen en stabilisering van de situatie in de opvangkampen.</p>
      <p sl="sk">Tegelijkertijd moeten we proberen langetermijndoelen te behalen, zoals steun bij het opzetten van overheidsinstanties, lokale autoriteiten, scholen, ziekenhuizen enzovoort.</p>
    </intervention>
    <intervention id="2-619-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Mevrouw de Voorzitter, we willen nogmaals uitdrukking geven aan onze solidariteit met de bewoners van Haïti die een jaar geleden getroffen werden door een aardbeving en onlangs door cholera. Er moet dringend meer hulp komen, meer steun voor de bevolking die getroffen is door de ramp van een jaar geleden en door de recente uitbraak van ziekten. Het is onacceptabel dat sommige hulp nog steeds niet is aangekomen. Er moet worden nagegaan hoe het staat met de hulp die al is goedgekeurd, met name van de Europese Unie, en we kijken naar de voorbeeldige solidariteitsacties van sommige landen in de regio. Ik doel daarbij met name op Cuba. De Cubaanse regering heeft artsen en gespecialiseerd personeel gestuurd die al meer dan 50 000 mensen hebben behandeld tegen cholera. Maar ook wijs ik op de financiële steun van de Alianza Bolivariana para los Pueblos de América Latina (ALBA) en andere vormen van steun op het gebied van energie, landbouw en voedsel.</p>
      <p sl="pt">De Europese Unie moet dit ook voor ogen houden en zich actiever opstellen. Het is dringend noodzakelijk dat de benodigde maatregelen genomen worden om de wederopbouw van Haïti te versnellen en de levensomstandigheden van de bevolking te verbeteren, maar we dringen erop aan dat daarbij de beginselen van soevereiniteit en territoriale integriteit gerespecteerd worden, zoals het moedige en nobele Haïtiaanse volk verdient.</p>
    </intervention>
    <intervention id="2-620-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Mevrouw de Voorzitter, een jaar na de verwoestende aardbeving in Haïti is er nog steeds geen bewijs van specifieke resultaten van het wederopbouwproces. De impasse is met name het gevolg van het feit dat de Haïtiaanse overheid geen capaciteit heeft om met eigen middelen basale overheidsdiensten te verlenen. Er is een gebrek aan politieke wil en de Haïtiaanse autoriteiten geven geen uitvoering aan de besluiten die gericht zijn op wederopbouw van het land.</p>
      <p sl="ro">Dit vormt een aanzienlijke belemmering van het werk van de interim-commissie voor de wederopbouw van Haïti, het belangrijkste orgaan dat belast is met het efficiënte beheer van de middelen die door de internationale gemeenschap ter beschikking zijn gesteld. Deze situatie zal blijven voortduren, behalve als het land erin slaagt tot politieke stabiliteit te komen, de capaciteit van de staat wordt hersteld en een daadkrachtige regering wordt benoemd. Dit is waarom ik van oordeel ben dat de EU er alles aan moet doen om legitieme en transparante verkiezingen te steunen. Alleen door ervoor te zorgen dat de, voor februari geplande, tweede verkiezingsronde op de juiste wijze verloopt, kan een einde worden gemaakt aan de politieke crisis.</p>
    </intervention>
    <intervention id="2-621-000" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Mevrouw de Voorzitter, ik zou willen dat ik goed word begrepen. Ik heb geen belangrijke bedenkingen wat de huidige hulp van de Europese Unie aan Haïti betreft. De Europese Unie verleent Haïti inderdaad grote materiële hulp en het verwondert me dat vele andere landen dit niet op dezelfde schaal als de Europese Unie doen.</p>
      <p sl="pl">Ik wil eraan herinneren dat er heel wat kritiek is geweest op de acties van de Europese Unie vlak na de ramp. De Europese Unie kwam te langzaam in actie en de humanitaire hulpverlening was duidelijk slecht gecoördineerd. Daarom wil ik vragen welke concrete conclusies de Europese Commissie uit deze zeer traag werkende hulpverlening heeft getrokken. Ik denk dat dit van heel groot belang is, omdat de snelheid van de hulpverlening voor sommigen een kwestie van leven en dood is.</p>
    </intervention>
    <intervention id="2-622-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Mevrouw de Voorzitter, mevrouw de commissaris, uit de situatie in Haïti blijkt overduidelijk dat de eigenlijke rampen door de mens veroorzaakt worden. De hulpvaardigheid van de internationale gemeenschap en met name de Europese Unie is enorm. Maar niet het geld is het probleem, maar de onstabiele politieke situatie. Momenteel zijn alle landen huiverig om geld te steken in een corrupt politiek systeem. Natuurlijk moeten we Haïti blijven helpen, maar ik wil de Commissie verzoeken om ook in de politieke infrastructuur te investeren. Zolang er geen functionerend regeringsstelsel en geen functionerend bestuurlijk apparaat is, moeten we gebruikmaken van de diensten van de bestaande hulporganisaties, omdat er eigenlijk geen echt alternatief voor bestaat.</p>
    </intervention>
    <intervention id="2-623-000" speaker_id="photo_generic" name="Kristalina Georgieva" is_mep="True" mode="spoken">
      <p sl="en">lid van de Commissie . − Mevrouw de Voorzitter, ik dank de leden van het Parlement hartelijk voor al hun opmerkingen vanavond. Ter afsluiting wil ik vijf punten bespreken.</p>
      <p sl="en">Ten eerste ben ik het erg eens met alle sprekers die hebben benadrukt dat het falen op het gebied van het bestuur de meest significante factor is die ten grondslag ligt aan de problemen waarmee Haïti op dit moment te maken heeft. Dat was mijn eerste indruk na de aardbeving en dat denk ik nog steeds: hoe erg die aardbeving ook was, het is niet het grootste probleem van Haïti. Het grootste probleem van dat land zijn de vele decennia van slecht bestuur die ervoor hebben gezorgd dat er vrijwel geen sociale structuren en overheidsstructuren meer zijn om de mensen van Haïti te helpen en dat zorgt voor een groot gebrek aan vertrouwen van de Haïtiaanse burgers in hun regering.</p>
      <p sl="en">Ik herinner met nog heel goed dat alle Haïtianen met wie ik sprak toen ik daar was dezelfde boodschap voor mij hadden, namelijk: “Geef geen geld aan de regering.” Aan de humanitaire zijde geven we ook geen geld; we leveren rechtstreekse hulp. Maar we moeten wel nadenken over de vraag hoe lang de wederopbouw van Haïti gaat duren: die zal heel lang duren, want het gebeurt niet zolang deze institutionele infrastructuur er niet is.</p>
      <p sl="en">Dat gezegd hebbende is mijn tweede punt dat de Haïtiaanse samenleving ook een positieve kant heeft die de Haïtiaanse bevolking heeft helpen overleven: hun eigen herstellingsvermogen en dat van hun gemeenschappen. Ik heb mensen ontmoet die samenleefden: ze waren samen hun huis kwijtgeraakt, ze waren samen naar kampen verhuisd en ze hadden in die kampen samen een ondersteuningssysteem voor elkaar georganiseerd, waarbij sommigen de verantwoordelijkheid namen om op de kinderen te passen en anderen om geïmproviseerd onderwijs voor hen te regelen; weer anderen namen de verantwoordelijkheid om werk te zoeken en nog anderen, de vrouwen, namen de verantwoordelijkheid om voor iedereen te koken. Dat herstellingsvermogen geeft ons enige hoop voor de toekomst van Haïti.</p>
      <p sl="en">Dat brengt me bij mijn derde punt, namelijk dat we bij onze steunprogramma’s voor Haïti rekening moeten houden met wat het land wel en niet heeft. Daarom hebben we aan de humanitaire kant de nadruk gelegd op ‘cash for work’, bonnenprogramma’s en innovaties zoals het verstrekken van zaden en gereedschap op gemeenschapsniveau zodat de mensen beter voor zichzelf kunnen zorgen.</p>
      <p sl="en">Ten vierde ben ik dankbaar voor de opmerkingen die zijn gemaakt over welke lessen we hebben geleerd van Haïti. Ik ben het er niet mee eens dat we langzaam hebben gereageerd: de hulp van de Europese Unie kwam binnen 24 uur op gang. Maar ik ben het er wel mee eens dat de coördinatie beter had gekund en dat ons vermogen om ons te organiseren voordat er een ramp gebeurt absoluut essentieel is. In dat opzicht ben ik dankbaar voor de opmerking die werd gemaakt dat we op basis van de lessen van Haïti een stap dichter bij de instelling van een Europese responscapaciteit bij rampen en sterkere coördinatie door middel van het Europees Centrum voor respons in noodsituaties zijn gekomen.</p>
      <p sl="en">Dan kom ik nu bij het laatste punt, vooruitkijken aan de humanitaire zijde. Waar maken we ons ernstig zorgen over? Dat is de kwestie van bescherming, in het bijzonder van vrouwen, en van het vergroten van onze steun voor het omgaan met de tragedie van hoofdzakelijk door vrouwen geleide huishoudens die vastzitten in de kampen. Ik kan u verzekeren dat we dit jaar, net als bij de financiering van volgend jaar, er nadrukkelijk voor zullen zorgen dat deze kwestie van bescherming wordt aangepakt en dat de EU er is voor de mensen.</p>
      <p sl="en">Tot slot wil ik iedereen nogmaals bedanken voor hun opmerkingen en vooral degenen van u die de opoffering van de humanitaire hulpverleners ten gunste van de bevolking van Haïti hebben erkend.</p>
    </intervention>
    <intervention id="2-624-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Mevrouw de Voorzitter, als eerste wil ik de leden van dit Parlement bedanken voor hun solidariteit en steun. Ik wil beginnen met de politieke dimensie. De situatie is zeker niet gemakkelijk in Haïti, maar de Hoge Vertegenwoordiger volgt deze nauwlettend en verleent alle noodzakelijke diplomatieke steun om ervoor te zorgen dat er stabiliteit is. De tweede ronde van de presidentsverkiezingen zal helpen de geloofwaardigheid op te bouwen als hij zonder geweld plaatsvindt, dus we leveren ook alle noodzakelijke diplomatieke inspanningen; maar diplomatieke inspanningen leveren soms direct resultaat op en soms duurt het een tijdje voordat het resultaat zichtbaar wordt.</p>
      <p sl="en">Sommigen van u noemden het bezoek van Baby Doc. We kunnen zeggen dat dit, hoewel iedereen zich vrij kan bewegen, zeker niet het beste teken van het hele politieke proces was. Maar we mogen ons hier niet door laten misleiden. Ik denk dat er een gezonde politieke kern is in Haïti waarin we moeten geloven. Onze hoop is dat de mensen die bij de parlementsverkiezingen worden gekozen en de president de noodzakelijke capaciteiten zullen hebben om de wederopbouw van het land te leiden.</p>
      <p sl="en">Het tweede punt dat ik wil benadrukken is dat ontwikkelingssamenwerking om harde keuzen draait. Eén keuze is iets doen wat zeer zichtbaar is en geen structurele verandering inhoudt. Het zou geen probleem zijn om duizenden artsen uit de EU te financieren of een nieuwe universiteit te bouwen namens de EU; dat zou zichtbaar zijn en iedereen zou het prima vinden. Maar hoe zit het met de onveiligheid op straat? We financieren veiligheid in tamelijk moeilijke omstandigheden via de regering. Dus als er gedeeltelijk veiligheid wordt geleverd, is deze gefinancierd door de Europese Unie. Is dit zichtbaar? Niet zo erg, want er hangt geen kaartje aan waarop staat dat de EU heeft meebetaald, maar ik denk dat het vaststaat dat we hebben bijgedragen aan de stabiliteit van het land.</p>
      <p sl="en">Een ander punt is waar het geld moet worden geïnvesteerd. Wederom zou het herbouwen van de huizen de eenvoudigste politieke keuze zijn, maar wat voor hulp is dat als de verbindingen in het land niet worden hersteld, als er geen infrastructuur is? En infrastructuur vereist enorme investeringen. Een kilometer weg kost ruwweg 1 miljoen dollar en in Haïti nog meer, want er is onderhoud nodig en we moeten ook de lokale gemeenschappen helpen waar de weg doorheen loopt. De kosten zijn dus zeer substantieel. Haïti heeft geen geld voor zulke investeringen. Vreemd genoeg zijn wij in Haïti de enigen die ons bezighouden met weginfrastructuur. Normaliter werken veel andere landen mee aan de weginfrastructuur, maar in Haïti zijn we de enigen die hiervoor geld ter beschikking stellen. Het is een moeilijke keuze, maar ik denk dat hij het land zal helpen een structurele verandering teweeg te brengen.</p>
      <p sl="en">Een laatste punt dat vandaag niet veel is genoemd, is de snelheid van de toezegging en betaling van fondsen. Er mag geen misbruik worden gemaakt van de fondsen en begrotingssteun kost tijd. Het is niet zo dat de regering ons een rekeningnummer geeft en wij het geld gewoon overmaken. Nee. We controleren de rekening, we weten waar de betalingen heen gaan, dus het is nogal een procedure. Je kunt niet zomaar direct 1,2 miljard euro op een rekening storten en verwachten dat alles geregeld wordt. We hebben ook een verantwoordelijkheid ten aanzien van onze belastingbetalers. Dezelfde overwegingen gelden voor de wegen: we moeten een aanbestedingsprocedure starten, we moeten hier transparant over zijn en dat kost wat tijd. Maar ik ben van mening dat deze tijd goed besteed is, want er hoeft maar één keer misbruik van de fondsen te worden gemaakt om de wederopbouw van Haïti in de ogen van de Europese burgers in diskrediet te brengen. Ik kan u verzekeren dat we ook in dat verband alle noodzakelijke maatregelen nemen.</p>
      <p sl="en">Ik dank u nogmaals voor uw steun. Het was een nuttig en bemoedigend debat en ik denk dat we zullen proberen resultaten te boeken met betrekking tot de punten die u vandaag hebt genoemd.</p>
    </intervention>
    <intervention id="2-625-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Tot besluit van het debat zijn er zes ontwerpresoluties ingediend overeenkomstig artikel 110, lid 2 van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt woensdag 19 januari 2011 plaats.</p>
    </intervention>
  </section>
  <section id="creitem23" title="17. Afvalcrisis in Campanië (debat)">
    <intervention id="2-627-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Aan de orde is het debat over:</p>
      <p sl="nl">Mondelinge vraag (O-0188/2010) van Margrete Auken en Eva Lichtenberger, namens de Verts/ALE-Fractie, aan de Commissie: Afvalcrisis in Campanië (B7-0667/2010);</p>
      <p sl="nl">Mondelinge vraag (O-0197/2010) van Bairbre de Brún en Willy Meyer, namens de GUE/NGL-Fractie, aan de Commissie: Afvalcrisis in Campanië (B7-0801/2010);</p>
      <p sl="nl">Mondelinge vraag (O-0208/2010) van Judith A. Merkies en Victor Boştinaru, namens de S&amp;D-Fractie, aan de Commissie: Afvalcrisis in het Italiaanse Campanië (B7-0805/2010); en</p>
      <p sl="nl">Mondelinge vraag (O-0209/2010) van Mara Bizzotto en Lorenzo Fontana, namens de EFD-Fractie, aan de Commissie: Noodsituatie rond afval in Napels en regio Campanië en gebruik Europese fondsen (B7-0806/2010).</p>
    </intervention>
    <intervention id="2-628-000" speaker_id="28161" name="Margrete AUKEN" is_mep="True" mode="spoken" nationality="Denmark" m_state="DK">
      <p sl="da">auteur . − Mevrouw de Voorzitter, ik zou commissaris Potočnik hartelijk willen bedanken voor het feit dat er aan de zijde van de Commissie eindelijk sprake lijkt van enige consistentie. Ik zou de oproep willen doen dit ook zichtbaar te maken. Ik verwacht veel van het antwoord dat we vandaag zullen krijgen omdat we ook veelal elders tegen dit probleem zullen aanlopen als er nu geen duidelijkheid wordt geschapen en Italië hier geen hoge boete voor krijgt wanneer dat wel nodig is. Niet alleen Italië kampt met grote afvalproblemen. Mocht iemand de indruk hebben dat er niets aan de hand is als ze maar stortplaatsen gebruiken, dan staat ons een zeer grote catastrofe te wachten. Ik kijk dus uit naar het antwoord.</p>
      <p sl="da">De rest van mijn spreektijd wil ik graag gebruiken om me tot Italië te richten. Ik weet heel goed dat de Italiaanse regering hier niet rechtstreeks is vertegenwoordigd, maar even zo goed is het van belang dat Italië zelf gaat inzien dat dit probleem nu moet worden opgelost. Het is een opmerkelijk land, dat bezig is te verdrinken in afval. Er ontstaan talloze conflicten en de situatie is recentelijk nog verder verslechterd. Italië moet nu niet in een situatie belanden waarin de bevolking in de vorm van boetes nog meer lasten te dragen krijgt. Het moet daarentegen zorgen voor een geloofwaardig plan en als deel van de oplossing gebruikmaken van de vele actieve burgers in plaats van hen steeds weer te criminaliseren, enz. We kunnen het afvalprobleem niet oplossen als we de burgers niet achter ons hebben en er zijn talloze burgers die maar al te graag een positieve bijdrage in Italië zouden willen leveren.</p>
      <p sl="da">Zet het leger en de politie in – niet om de burgers te onderdrukken, niet om de plaatselijke autoriteiten buiten te sluiten, maar om de echte boosdoeners te pakken. Eén partij die immers flink profiteert van het feit dat men op goedkope manier van het afval afkomt in plaats van te betalen wat het kost, is de grote industrie in Noord-Italië. Anderen zijn onder meer de gangsters van de maffia, die ook hieraan veel verdienen. Daarom moet dat nu afgelopen zijn en ik hoop dat Italië daar serieus werk van zal maken.</p>
    </intervention>
    <intervention id="2-629-000" speaker_id="37676" name="Søren Bo SØNDERGAARD" is_mep="True" mode="spoken" nationality="Denmark" birth_date="16-08-1955" birth_place="Kyndby" p_group="Confederal Group of the European United Left - Nordic Green Left" m_state="DK">
      <p sl="da">auteur . − Mevrouw de Voorzitter, toen een delegatie van de Commissie begrotingscontrole dit najaar een bezoek aan Italië bracht, hadden we een ontmoeting met de president van de regio Campanië. Toen we hem vroegen waarom de catastrofale afvalsituatie in Campanië nog niet was opgelost, antwoordde hij dat het een politiek probleem was.</p>
      <p sl="da">Dat antwoord maakt heel wat duidelijk. Want hij had natuurlijk ook tal van andere antwoorden kunnen geven – dat het om een technisch, een logistiek of een financieel probleem ging. Maar nee, het probleem was politiek. Het probleem is dat de politieke wil ontbreekt. Het is vanwege dit gebrek aan politieke wil dat Italië zijn verplichtingen volgens de afvalstoffenrichtlijn niet is nagekomen. Het is ook vanwege dit gebrek aan politieke wil dat in oktober kon worden vastgesteld dat geen van de door het Europees Hof van Justitie geëiste verbeteringen was doorgevoerd. En het is door dit gebrek aan politieke wil dat de EU aan het eind van het jaar nog altijd geen afvalscheidingsplan had ontvangen.</p>
      <p sl="da">Aan de andere kant konden we constateren dat de autoriteiten wel de politieke wil hadden om deze schandalen verborgen te houden door ze als geheim te bestempelen. Daarom heeft mijn fractie een helder standpunt in deze zaak. Wij steunen alle – en dat zijn er heel wat – goede Italiaanse mannen en vrouwen die strijden voor openheid in deze zaak en die willen dat iedereen verantwoording moet afleggen die er verantwoordelijk voor is dat de situatie zover uit de hand is gelopen. Maar daarnaast verwerpen we nog voordat het zover is volledig de gedachte dat Europese belastingbetalers ook maar één euro meer zouden moeten betalen voor het afvaldebacle in Italië. Je moet je goeie geld niet verspillen aan slechte zaken.</p>
    </intervention>
    <intervention id="2-630-000" speaker_id="96910" name="Judith A. MERKIES" is_mep="True" mode="spoken" nationality="Netherlands" birth_date="28-09-1966" birth_place="London " p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">auteur . − Voorzitter, geachte commissaris, wij waren vorig jaar met de Commissie verzoekschriften in Campanië en in Napels om de situatie van de vuilniscrisis, de situatie die vele indieners van de verzoekschriften ons hadden beschreven als zeer ernstig, daar zelf met eigen ogen te zien. Ook wij vonden de situatie ter plekke zeer ernstig. Wij zagen een vuilstortplaats in een nationaal park boven op de Vesuvius. Wij zagen vele illegale dumpingsites, we zagen brandende puinhopen. Ik haalde zelfs industrieel afval uit een berg die was bestempeld als huishoudafval en we zagen ook een niet functionerende – althans zo leek het – verbrandingsoven.</p>
      <p sl="nl">Een ding is duidelijk: het werkt daar op dit moment niet en ik ben het met voorgaande sprekers eens dat er erg veel politiek gesteggel lijkt te zijn over wie het nu precies heeft gedaan. Inderdaad, wij hebben daar opgeroepen om uiteindelijk alle politieke verschillen achter zich te laten, de handen ineen te slaan, politici en burgers, om de situatie op te lossen.</p>
      <p sl="nl">Ik merk ondertussen nog niets van een oplossing. Ik heb ook hier – althans in de openbaarheid – nog geen plan zien langskomen en ik hoop dat u duidelijkheid kunt geven over de vraag of er daadwerkelijk een plan is. De burgers van Campanië hebben ons heel duidelijk vorig jaar gezegd: “wij hebben bij iedereen aangeklopt, wij hebben bij allerlei deuren aangeklopt, bij ons in de provincie, bij ons in de regio, bij ons in Italië, bij de Italiaanse regering en we hebben overal nul op het rekest gekregen. Onze laatste hoop is de Europese Unie en terwijl niemand naar ons luisterde is de Europese Unie naar ons toegekomen om te luisteren.”</p>
      <p sl="nl">Ze hebben de hoop op u en ons gevestigd in de hoop dat wij uiteindelijk toch op de een of andere manier kunnen bijdragen aan een oplossing in hun regio. Natuurlijk moeten zij zelf de situatie ter plaatse oplossen. Wij kunnen daar jammer genoeg niet met eigen handen het vuil gaan opruimen; u bekleedt daarentegen een sleutelpositie in dezen. Kunt u duidelijk aangeven of er een plan is, of het een kwaliteitsplan is en zo neen, wat u van plan bent daaraan te doen. Wat zijn de deadlines? Wanneer moet het geïmplementeerd worden en hoe lang bent u bereid te wachten? Wanneer gaat u uiteindelijk voor sancties naar het Europese Hof en wat gebeurt er met de structuurfondsen die op dit moment nog bevroren zijn?</p>
      <p sl="nl">Het gaat hier niet alleen om een vuilniscrisis; een en ander kan ook leiden tot gevaarlijke gezondheidssituaties. Hoe gaat de Europese Commissie daarmee om? Dit is weliswaar niet uw terrein, maar misschien kunt u toch antwoorden op de vraag of u zich hierover buigt.</p>
      <p sl="nl">De maffia speelt uiteraard ook een duidelijke rol. Het is inderdaad niet direct aan de Europese Commissie, noch aan ons om daaraan iets te doen; uiteindelijk kunnen wij alleen maar toezien op de implementatie van onze richtlijnen in de Europese Unie. Op welke manier kunnen wij daar verder nog steun geven, misschien door best practices uit te delen? Op welke manier kunnen de lidstaten onderling elkaar hier helpen? Denkt u niet dat in dit geval vuilnis geen probleem is, maar juist een kans. Campanië kan in een keer een enorme sprong voorwaarts maken richting recycle-maatschappij. Ik ben van mening dat we op Europees niveau eigenlijk zouden moeten gaan voor een compleet verbod op storten en een verbod op stortplaatsen.</p>
    </intervention>
    <intervention id="2-631-000" speaker_id="97198" name="Mara BIZZOTTO" is_mep="True" mode="spoken" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">auteur. – Mevrouw de Voorzitter, dames en heren, helaas is inmiddels de hele wereld op de hoogte van de situatie waarin Campanië, en vooral de stad Napels, al jaren verkeert, en de Europese Unie heeft zich al meerdere malen over deze kwestie moeten buigen.</p>
      <p sl="it">In het licht van deze inmiddels paradoxale derdewereldsituatie vraag ik de Commissie daarom welke consequenties Italië tegemoet kan zien uit het oogpunt van het Europees recht, en welke boetes eventueel aan Italië opgelegd zullen worden als voor de afvalcrisis in Campanië niet op korte termijn een definitieve oplossing gevonden wordt.</p>
      <p sl="it">Ik wil de Commissie ook vragen om gedetailleerde informatie over de Europese middelen die de regio Campanië tot nog toe heeft ontvangen voor de ontwikkeling van een geïntegreerd systeem voor afvalinzameling en -verwijdering. Ziet u, mijnheer de commissaris, bij een noodsituatie spreekt men gewoonlijk over dramatische en extreme omstandigheden, waarvoor desalniettemin binnen een redelijk tijdsbestek een oplossing voor wordt gevonden. Wanneer een zogenaamde ‘noodsituatie’ meer dan vijftien jaar duurt, gaat er duidelijk iets niet goed.</p>
      <p sl="it">In de afgelopen jaren heeft de Italiaanse regering er alles aan gedaan om tot een oplossing te komen voor deze eeuwigdurende problemen met afvalinzameling en -verwijdering. Als de straten van Napels vandaag de dag echter overspoeld blijven worden door tonnen en tonnen afval ligt de schuld duidelijk in de eerste plaats bij de plaatselijke autoriteiten in Campanië en bij hun totale onkunde of onwil om moeite te doen voor het vinden van een oplossing.</p>
      <p sl="it">Er mag absoluut geen schijn van twijfel over bestaan dat de huidige situatie in Napels en Campanië te wijten is aan het feit dat het niet nemen van verantwoordelijkheid voor de verwerking van afval al jarenlang kenmerkend is voor de gemeente, de provincie en de regio. Het kan niet de schuld van de centrale overheid zijn als de gescheiden inzameling van afval, het eerste onmisbare onderdeel van een goed werkend afvalverwerkingsplan, niet naar behoren wordt verricht. Het kan duidelijk niet de schuld zijn van de centrale overheid dat de Italiaanse regering enkele weken geleden – maar het is ook al eerder voorgevallen – het leger moest inzetten om honderden vuilnismannen te vervangen die plotseling en allemaal tegelijkertijd ziek werden.</p>
      <p sl="it">Het feit dat Napels in een noodsituatie verkeert, terwijl het in de rest van Italië heel anders gaat – zoals in mijn regio, Veneto, waar gescheiden inzameling al jaren probleemloos verloopt, en met een zeer hoog recyclingspercentage – betekent dat de verantwoordelijkheid voor deze noodsituatie ligt bij het beleid in Campanië en bij de plaatselijke ambtenaren, en bovenal bij de laakbare relaties met de onderwereld, die sinds mensenheugenis probeert een fortuin te verdienen aan de afvalverwerking en daarin slaagt dankzij de infiltratie van de Camorra, de georganiseerde misdaad, in de politiek en het plaatselijke bestuur.</p>
    </intervention>
    <intervention id="2-632-000" speaker_id="photo_generic" name="Janez Potočnik" is_mep="True" mode="spoken">
      <p sl="en">lid van de Commissie . − Mevrouw de Voorzitter, op de eerste plaats wil ik de Parlementsleden bedanken die mij en mijn diensten op dit belangrijke probleem hebben gewezen. Ik ben blij dat het Europees Parlement de situatie rond de afvalverwerking in Campanië zo actief in het oog houdt. Dat blijkt bijvoorbeeld uit het verslag dat de Commissie verzoekschriften heeft goedgekeurd naar aanleiding van het bezoek dat die commissie in april vorig jaar heeft afgelegd. Het Parlement heeft hier een belangrijke rol te vervullen en heeft die ook ten volle op zich genomen.</p>
      <p sl="en">Onmiddellijk na het arrest van het Europees Hof op 4 maart 2010 heeft de Commissie de Italiaanse autoriteiten aangeschreven met de vraag welke maatregelen ze van plan waren te nemen of al hadden genomen om uitvoering te geven aan het arrest. Daarna heeft de Commissie meerdere malen contacten en ontmoetingen gehad met de Italiaanse autoriteiten, voor het laatst tijdens het dienstbezoek van een delegatie van het directoraat-generaal Milieu aan Napels op 22 en 23 november 2010.</p>
      <p sl="en">Wij zijn van mening dat de Italiaanse autoriteiten nog een lange weg te gaan hebben voordat ze het arrest hebben uitgevoerd. Met name moeten ze op de eerste plaats in heel Campanië de afvalverwerkingsinstallaties uitbreiden en verbeteren en op de tweede plaats een effectief beheersplan opstellen voor stedelijk afval in Campanië, waarbij onder andere rekening gehouden moet worden met de afvalbeheershiërarchie van de EU.</p>
      <p sl="en">De Commissie is niet tevreden met de maatregelen die de Italiaanse autoriteiten hebben medegedeeld sinds het arrest van het Hof, aangezien daarin geen gedetailleerd tijdschema staat met de mijlpalen voor de bouw van de voorziene installaties.</p>
      <p sl="en">Wij denken dat het afvalbeheersplan voor Campanië volledig moet voldoen aan de Europese milieuwetgeving en dat er voorrang gegeven moet worden aan het terugdringen, hergebruiken en recyclen van afval. Het plan moet ervoor zorgen dat het afval in de hele regio apart wordt opgehaald en dat Campanië de nodige composteringscapaciteit krijgt. Tot slot moet het afvalbeheersplan voorzien in maatregelen om de meer dan zeven miljoen ton balen geperst afval die in verschillende steden in Campanië liggen opgeslagen, binnen een redelijk tijdsbestek veilig te verwijderen. Dat houdt tevens in dat de Italiaanse autoriteiten een analyse moeten uitvoeren van die balen, die zogenaamde ‘ecoballe’, voordat ze beslissen hoe die het veiligst verwijderd kunnen worden.</p>
      <p sl="en">Als er geen adequaat en effectief afvalbeheersplan ligt, zal de Commissie weer naar het Hof stappen en vragen boetes op te leggen. Daarom moeten we het ontwerp-afvalbeheersplan dat de autoriteiten van Campanië kort geleden bij de Commissie hebben ingediend – en met ‘kort geleden’ bedoel ik ook echt ‘kort geleden’ – zorgvuldig bestuderen en er goed op toezien dat ze dat plan ook echt goedkeuren en uitvoeren. De beslissing of en wanneer er een artikel 260-procedure wordt opgestart tegen Italië, zal hoofdzakelijk afhangen van de inhoud van het afvalbeheersplan en de timing van de maatregelen om het probleem onmiddellijk en overtuigend aan te pakken.</p>
      <p sl="en">De Commissie heeft een onderzoek opgestart naar de bestaande stortplaatsen en de Italiaanse autoriteiten gevraagd verslag uit te brengen over de werking van de stortplaatsen in Terziano en Cicciano. We wachten nog steeds op het antwoord van Italië en zodra dat binnen is, zal de Commissie het gaan bestuderen.</p>
      <p sl="en">In dit stadium beschikt de Commissie niet over bewijs dat de milieuwetgeving van de Europese Unie is overtreden. Dat de stortplaats in beschermd natuurgebied ligt, is op zich geen overtreding van EU-wetgeving, op voorwaarde natuurlijk dat andere regels worden nageleefd, dat de bevoegde nationale autoriteiten een gepaste milieueffectrapportage uitvoeren en de nodige matigende en compenserende maatregelen getroffen worden.</p>
      <p sl="en">Wat de medefinanciering van de afvalbeheersmaatregelen in Campanië betreft, werd er in de programmeringsperiode 1994-1999 88,1 miljoen euro uitgetrokken voor afvalbeheersprojecten, die voor bijna 49 procent werd medegefinancierd door het Europees Fonds voor regionale ontwikkeling (EFRO). Er werd slechts 90 procent van de toewijzing gebruikt vanwege problemen die ook verband hielden met de afvalcrisis en vanwege het feit dat de Italiaanse autoriteiten in 1994 buitengewone beheersmaatregelen namen.</p>
      <p sl="en">In de programmeringsperiode 2002-2006 werd er in totaal 140 miljoen euro aan financieringstoewijzing, weer voor 50 procent medegefinancierd door het EFRO, uitgetrokken voor afvalbeheersprojecten. Naar aanleiding van de afvalcrisis besloot de Commissie echter specifieke maatregelen te nemen om ervoor te zorgen dat de EFRO-middelen die aan Campanië waren toegewezen, correct werden gebruikt.</p>
      <p sl="en">Ten eerste kwam per 1 januari 2005 uitgavenbeheer niet meer in aanmerking voor medefinanciering. Ten tweede: na de officiële kennisgeving aan Italië op 29 juni 2007 dat er vanwege het afvalbeheer een inbreukprocedure geopend werd, deelde de Commissie de Italiaanse autoriteiten mee dat er verder geen medefinanciering aanvaard zou worden voor afvalbeheer.</p>
      <p sl="en">Het regionaal operationeel programma voor Campanië voor 2007-2013 voorzag in een totale investering van 270 miljoen euro, wederom voor 50 procent meegefinancierd door het EFRO, voor afvalbeheer. De Commissie zal de steun voor projecten in de afvalsector echter alleen uitbetalen indien de Italiaanse autoriteiten een regionaal afvalbeheersplan aannemen, dat natuurlijk moet worden goedgekeurd door de Commissie.</p>
      <p sl="en">Morgen zullen we binnen de Commissie het verslag publiceren over de tenuitvoerlegging van de thematische strategie inzake afvalpreventie en afvalrecycling. Uit dit verslag blijkt dat de prestaties van de lidstaten op het gebied van afvalbeheer sterk uiteenlopen. Het verslag laat duidelijk zien dat met een gepaste afvalbeheersstrategie het storten van afval tot bijna nul kan worden teruggebracht en dat afvalverbranding drastisch gereduceerd kan worden door meer afval te composteren en te recyclen. Niet alleen maakt dat van afval een hulpbron, het creëert ook banen en economische activiteit, terwijl het tegelijkertijd de milieueffecten van afvalverwerking vermindert. Ik hoop dus echt dat de bevoegde autoriteiten de crisis uiteindelijk aangrijpen als een kans om nu echt systemen in te voeren voor het gescheiden ophalen en recyclen van afval in Campanië.</p>
      <p sl="en">Kortom, de Commissie hoopt dat het afvalbeheersplan voor Campanië overtuigend is. Totdat we er zeker van zijn dat er daadwerkelijk een plan ligt om een systeem op te zetten met de nodige infrastructuur en totdat we spijkerharde garanties hebben dat de die projecten ook echt uitgevoerd zullen worden, wordt de Commissiesteun voor desbetreffende afvalbeheersprojecten in Campanië opgeschort.</p>
      <p sl="en">In zal in mijn afsluitende opmerkingen ingaan op enkele vragen die u reeds gesteld heeft.</p>
    </intervention>
    <intervention id="2-633-000" speaker_id="96817" name="Erminia MAZZONI" is_mep="True" mode="spoken" nationality="Italy" birth_date="28-04-1965" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">namens de PPE-Fractie. – Mevrouw de Voorzitter, dames en heren, ik wil de commissaris bedanken voor het feit dat hij ons eraan heeft herinnerd dat de Commissie verzoekschriften dit Parlement een actieve rol heeft gegeven, om aan te geven dat iedereen die hier spreekt, en de fracties die zij vertegenwoordigen, er alle belang bij hebben verantwoordelijk met deze situatie om te gaan, alle procedures transparant te houden en het publiek te betrekken bij een dialoog die iedereen een gevoel van verantwoordelijkheid geeft.</p>
      <p sl="it">Zoals reeds is gezegd, heeft het regionaal parlement, dat – daar herinner ik u nog maar eens aan – pas in mei van dit jaar is gevormd, in de afgelopen maanden een gesloten dialoog met de Commissie ontwikkeld, en is zo begonnen aan een proces dat zonder twijfel verschilt van dat van de afgelopen jaren. Er zijn geen wonderen verricht, maar er is simpelweg verantwoordelijkheid genomen voor een dramatische situatie die tijdens vijftien jaar van inefficiënte of niet-bestaande maatregelen tot stand is gekomen. Ik herinner u eraan dat Italië door het Hof van Justitie in maart 2010 is veroordeeld, maar dat was voor feiten die al in 2007 vastgesteld en stopgezet zijn.</p>
      <p sl="it">Sindsdien is de situatie veranderd: de plaatselijke wethouder is al drie keer naar Brussel gekomen en heeft al een groot deel van de geplande werkzaamheden verricht, wat in juli in een hoorzitting voor de Commissie verzoekschriften is aangetoond. Ik loop even snel door de lijst heen: hij heeft het speciaal afvalplan goedgekeurd, het vast stedelijk afvalplan voltooid, en op 31 december heeft hij het zoveelste plan gepresenteerd, met de correcties waarom de Commissie had verzocht, dat tegen 30 april zal worden goedgekeurd, zoals al is aangekondigd.</p>
      <p sl="it">Het plan is al gedeeltelijk uitgevoerd: de afvalverwerkingsinstallatie in Acerra is in werking gesteld, de aanbestedingsprocedures voor die in Salerno zijn voltooid, het contract voor de installatie in Napels-Oost is aangekondigd, en 182 milieueilanden, zeven installaties voor nuttige toepassing, negen composteringsinstallaties, vier multimateriële scheidingsinstallaties, een verwerkingsinstallatie voor afgedankte elektrische en elektronische apparatuur, twee installaties voor aerobe afvalverwerking, vierendertig goedgekeurde platformen en vijf stortplaatsen zijn nu volledig in werking, en ik ben blij dat de Commissie daarop kan toezien.</p>
      <p sl="it">Er is overeenstemming bereikt met de vijf provincies over een gezamenlijke afvalverwerking, en ook zijn er overeenkomsten gesloten met vijf regio’s voor een tijdelijke verplaatsing van het afval, totdat het plan definitief ten uitvoer zal worden gelegd. Het buitengewone beheer is nu afgelopen en er zijn middelen gevonden in de provinciebegroting.</p>
      <p sl="it">Zoals mevrouw Bucella recentelijk tijdens haar hoorzitting voor de Commissie milieubeheer, volksgezondheid en voedselveiligheid heeft gezegd, ligt de termijn voor het eerbiedigen van een arrest normaal gesproken tussen de twaalf en vierentwintig maanden, dus loopt alles volgens schema. De Commissie zou echter op grond van haar discretionaire bevoegdheid kunnen bekijken of de termijn verlengd kan worden, zodat die op realistische wijze op de voortgang van het werk kan worden afgestemd.</p>
      <p sl="it">Ik geloof dat alle vragen op dit moment zijn beantwoord en dat er, zoals de commissaris al zei, geen grond is voor verdere boetes. De Commissie is terecht op haar hoede, en ik hoop dat dit debat niet gebruikt zal worden om de instellingen en de politieke partijen nog verder tegen te werken.</p>
      <p sl="it">Als dit een serieus debat is, dat bedoeld is om Campanië te helpen en om een oplossing te vinden voor een al lang bestaand probleem, zal de resolutie waarover we in februari verwachten te stemmen zonder twijfel een gezamenlijke resolutie zijn. Zo niet, dan zal dat het zoveelste tijdverlies zijn en nog meer schade aanrichten.</p>
    </intervention>
    <intervention id="2-634-000" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">namens de S&amp;D-Fractie. – Mevrouw de Voorzitter, dames en heren, de zware crisis waarin de afvalverwerking in de regio Campanië al jaren verkeert is bijzonder zorgwekkend, vooral vanwege de ernstige gevolgen die de crisis heeft voor de levenskwaliteit van de plaatselijke bevolking.</p>
      <p sl="it">Als Europese instelling is het onze plicht om in te grijpen zodat deze situatie zich niet bovenmatig blijft voortslepen. We moeten waakzaam blijven en de plaatselijke autoriteiten in het oog houden, en ze vastbesloten aansporen geloofwaardige maatregelen te nemen opdat Campanië een einde kan maken aan deze ernstige crisis.</p>
      <p sl="it">De waarheid is dat we veel over de afvalcrisis hebben gesproken, zonder echt te weten hoe de zaken ervoor staan. De regio Campanië zou tegen 2010 een regionaal plan presenteren, maar heeft dat nu uitgesteld tot maart 2011. Bij verdere vertragingen zal de situatie onhoudbaar worden: het risico voor de volksgezondheid stijgt en de georganiseerde misdaad blijft aan de crisis verdienen.</p>
      <p sl="it">Met wetsbesluit nr. 195/2009 heeft de Italiaanse regering de crisis voor beëindigd verklaard, en de verantwoordelijkheid voor afvalbeheer aan de provincies gedelegeerd. Dit is een beslissing waar wij niet achter staan, en die moeilijk uitvoerbaar is in een provincie als Napels, waar 52 procent van de bevolking van Campanië woont.</p>
      <p sl="it">Het is zaak de gemeenten centraal te stellen, want alleen die zijn in staat om doelgerichte en doeltreffende antwoorden te geven. Al verschillende Campaanse vakbonden zijn met een aanzienlijke inzet en goede resultaten begonnen met gescheiden afvalinzameling, en zij zouden de middelen moeten krijgen die aan de regio ter beschikking zijn gesteld.</p>
      <p sl="it">Het is belangrijker dan ooit om naar de plaatselijke autoriteiten te luisteren: zij staan op de eerste rij en hebben een realistisch en compleet overzicht van hun eigen gebied. Zij zijn het ook die alarm slaan over de overvolle stortplaatsen. In de komende jaren zullen nieuwe stortplaatsen en nieuwe verbrandingsinstallaties nodig zijn en zullen de daarvoor bedoelde plaatsen aangewezen moeten worden. Dit laatste komt ook doordat de Cava Tiviello-stortplaats in Terzigno, op verzoek van de gemeente en het Europees Parlement, is uitgesloten om te voorkomen dat het gehele stedelijke afvalverwerkingssysteem zou worden platgelegd.</p>
      <p sl="it">We wachten het antwoord van de Commissie met betrekking tot het door de regio Campanië gepresenteerde plan af.</p>
    </intervention>
    <intervention id="2-635-000" speaker_id="97086" name="Sonia ALFANO" is_mep="True" mode="spoken" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">namens de ALDE-Fractie. – Mevrouw de Voorzitter, commissaris, dames en heren, ondanks de propaganda van de Italiaanse regering, die al snel werd weerlegd door de Commissie, is de afvalcrisis in Campanië een structureel probleem dat nog lang niet is opgelost.</p>
      <p sl="it">Los van discutabele lijsten, moeten we ons één ding realiseren: de bevolking van Campanië leeft – en sterft – nog steeds tussen het afval. De lokale, regionale en nationale politici, zowel van links als van rechts, hebben een enorme verantwoordelijkheid. Het oplossen van het probleem kan niet worden afgeschoven op de burgers, die al te lijden hebben onder volstrekt ongezonde leefomstandigheden. De Europese Unie moet aandringen op het vinden van een waardevolle oplossing, anders heeft ze voor niets ingegrepen.</p>
      <p sl="it">Het probleem zal niet opgelost worden door de bouw van afvalverbrandingsinstallaties, die overigens worden gefinancierd als hernieuwbare energiebronnen, wat een schending inhoudt van de huidige EU-regelgeving. Het afval zou worden omgezet in as, wat schadelijke en dodelijke emissies veroorzaakt. Volgens de afvalstoffenrichtlijn zijn afvalverbrandingsinstallaties de laatste optie in een hiërarchie van geïntegreerde afvalsystemen waarin waardevolle alternatieven voorkomen die geen gevolgen hebben voor de volksgezondheid of het milieu, maar wel zorgen voor werkgelegenheid.</p>
      <p sl="it">Wat de infiltratie van de maffia betreft, denk ik dat we moeten erkennen dat deze infiltratie, met name op het gebied van afval, plaatsvindt in het zuiden, maar vooral in het noorden. Dit is met name het geval geweest in de afgelopen jaren.</p>
      <p sl="it">Daarom wil ik de Commissie drie vragen stellen: welke maatregelen is zij van plan te nemen om ervoor te zorgen dat de oplossing van het probleem geen negatieve invloed heeft op de volksgezondheid en hoe is zij van plan te voorkomen dat beslissingen worden opgedrongen aan de burgers en dat gebieden daadwerkelijk worden gemilitariseerd?</p>
      <p sl="it">Denkt zij dat het onmiddellijk opzetten van een kankerregister voor de gehele regio een van de voorwaarden moet zijn voor het beëindigen van de inbreukprocedure?</p>
      <p sl="it">Wat is het oordeel van de Commissie over wet nr. 210 uit 2008 en met name over artikel 9 inzake maatregelen ter stimulering van de bouw van afvalverbrandingsinstallaties, waarmee de Europese regelgeving inzake staatssteun duidelijk wordt overtreden?</p>
    </intervention>
    <intervention id="2-636-000" speaker_id="28253" name="Eva LICHTENBERGER" is_mep="True" mode="spoken" nationality="Austria" birth_date="01-07-1954" birth_place="Zams" p_group="Group of the Greens/European Free Alliance - Vice" m_state="AT">
      <p sl="de">namens de Verts/ALE-Fractie . – Mevrouw de Voorzitter, na het sprookjesverhaal van onze collega van de Europese Volkspartij (Christendemocraten) uit Italië zou ik graag naar de realiteit willen terugkeren. Het is een feit: tegen Italië werd een procedure gestart, volledig terecht, en Italië werd veroordeeld, eveneens terecht. Italië heeft de termijn niet in acht genomen. Blijkbaar heeft de Italiaanse regering een plan voorgelegd, maar dat werd vervolgens niet op tijd doorgestuurd. Zo blijft de situatie ongewijzigd. Ik krijg sterk de indruk dat de verantwoordelijken de zaken steeds weer op de lange baan schuiven, totdat er een noodsituatie ontstaat, waarin dan in Italië met noodwetten kan worden gereageerd die alle andere normen opheffen. Als er hopen vuilnis op straat liggen, waar wellicht ook nog industrieel afval uit het noorden en uit het zuiden bijkomt, wordt die snel ergens naar een stortplaats gebracht, zonder dat daarbij dan de nodige veiligheidsmaatregelen worden getroffen of kunnen worden getroffen. Dit is geen Italiaans debat, beste collega’s uit Italië! Dit is een debat over het feit dat de Europese wetgeving niet wordt nageleefd en niet ten uitvoer wordt gelegd.</p>
      <p sl="de">Als deze gang van zaken zich ook in andere landen zou gaan voordoen, heeft dat consequenties voor Europa als geheel. Het gaat hier niet om een akkefietje. Het is een schandaal. Het kan niet door de beugel dat 536 nieuwe locaties worden aangewezen en de burgers vervolgens door de politie wordt belet te protesteren tegen het feit dat met giftig industrieel afval gemengd huisvuil voor hun deur wordt gestort. Dat kan absoluut niet! Hier moeten consequenties aan verbonden worden, en die consequenties moeten ook echt voelbaar zijn. Het is goed dat inmiddels niet meer zo veel subsidies kunnen worden gebruikt als vroeger. Er is al genoeg geld weggelekt. We moeten hier eindelijk concrete consequenties aan verbinden, want het gaat hier om de tenuitvoerlegging van zinvolle, noodzakelijke en goede Europese wetgeving.</p>
    </intervention>
    <intervention id="2-637-000" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">namens de EFD-Fractie. – Mevrouw de Voorzitter, dames en heren, het opgestelde plan voor de verwijdering van afvalstoffen moet zodanig worden uitgevoerd dat er voorzien wordt in gescheiden inzameling, recycling en, pas in laatste instantie, verbranding.</p>
      <p sl="it">Het zou niet juist zijn om te overwegen nog meer sancties op te leggen. Bovendien herinner ik u eraan dat de schuld niet ligt bij het noorden, en ook niet bij andere politieke partijen. Een van de voormalige ministers behoorde zelfs tot de Fractie De Groenen/Vrije Europese Alliantie, waar u lid van bent, dus denk alstublieft na bij wat u zegt. Men heeft het al tientallen jaren over de afvalcrisis in Napels en de regio Campanië. Ondanks dat er aanzienlijke middelen zijn uitgetrokken, is er inderdaad nog steeds sprake van een crisissituatie. Dat is echter niet goed te praten. Het is eenvoudigweg niet waar dat Noord-Italië verantwoordelijk is, of zelfs – zoals mijn medeparlementslid zei – dat het afval uit het noorden op dit moment in Napels op straat ligt.</p>
      <p sl="it">De verantwoordelijkheid ligt overduidelijk bij de voormalige lokale autoriteiten, die enerzijds hebben toegestaan dat de georganiseerde misdaad vrij in afval handelde, en er anderzijds niet in zijn geslaagd te voorzien in geschikte en adequate gebieden voor het verzamelen en verwerken van afval.</p>
      <p sl="it">Nu moeten de inwoners van Campanië en Napels moedig zijn en de incompetente bestuurders wegstemmen, zoals op regionaal niveau al is gebeurd.</p>
    </intervention>
    <intervention id="2-638-000" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Mevrouw de Voorzitter, geachte collega’s, de afvalcrisis in de regio Napels duurt inmiddels maar liefst veertien jaar.</p>
      <p sl="de">De bestaande stortplaatsen zitten vol, de bouw van nieuwe verwerkingsinstallaties wordt door de betrokken gemeenten tegengehouden. Het wantrouwen van de burgers tegen elk project is te verklaren door het feit dat de politiek in die periode weliswaar veel heeft beloofd, maar haar beloften niet of nauwelijks is nagekomen.</p>
      <p sl="de">In de praktijk werd op de bestaande problemen tot dusver slechts met kortzichtige voorlopige oplossingen gereageerd. Er werden speciale commissies in het leven geroepen, die echter niet eens werden verplicht de gemeenten en de lokale bevolking in te lichten. Aan de andere kant wordt in Italië volop gebruik gemaakt van wegwerpartikelen. Hieraan is een afvalproductie te wijten die duidelijk hoger is dan het Europese gemiddelde, terwijl weinig aan gescheiden inzameling en recycling wordt gedaan.</p>
      <p sl="de">Het trieste resultaat van dit gebrek aan milieubewustzijn is dat de regio Campanië thans op grote schaal vervuild is en dat het aantal gevallen van kanker onder de bevolking en het aantal aandoeningen van de luchtwegen bij kinderen in de regio Napels duidelijk boven het landelijke gemiddelde liggen.</p>
      <p sl="de">Voor deze problemen moeten dringend oplossingen worden gevonden en in de praktijk worden gebracht.</p>
    </intervention>
    <intervention id="2-639-000" speaker_id="97199" name="Crescenzio RIVELLINI" is_mep="True" mode="spoken" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, dames en heren, ik ben de heer Seeber en al mijn medeparlementsleden dankbaar voor de taak die mij is toegewezen, maar als u mij toestaat, wil ik graag onderstrepen dat er in Campanië al zeer positieve stappen worden genomen.</p>
      <p sl="it">Daarom vind ik dat misbruik wordt gemaakt van de situatie als we ons beroepen op artikel 260 van het Verdrag om financiële sancties binnen te halen, zoals sommigen hebben gedaan. De regionale raad, die pas een paar maanden geleden is geïnstalleerd, heeft het plan inzake gevaarlijke afvalstoffen en het plan inzake het geïntegreerde afvalsysteem al klaar. Daarnaast is men gestart met een beleid van gescheiden inzameling en zijn er initiatieven aangenomen om de totale afvalproductie te verminderen. Er loopt een aanbesteding voor de bouw van een afvalverbrandingsinstallatie in Salerno, en de procedures met betrekking tot de publicatie van de aanbesteding voor de afvalverbrandingsinstallatie in het oosten van Napels bevinden zich in een vergevorderd stadium.</p>
      <p sl="it">Tot slot is het ontwikkelde beleid niet alleen gericht op het opruimen van de stad, maar ook op het opzetten van een geïntegreerd afvalsysteem, met gescheiden inzameling, afvalreductie, de bouw van moderne installaties (onder andere voor het wegwerken van ‘ecobalen’, oftewel grote hoeveelheden samengeperst afval) en de sanering van oude stortplaatsen.</p>
      <p sl="it">De personen die daadwerkelijk verantwoordelijk zijn voor wat er in het verleden is gebeurd, moeten worden gestraft. Onder hen bevinden zich zonder twijfel voormalige bestuurders van de regio Campanië die tot een linkse partij behoren, en in het bijzonder tot De Groenen, maar ook bepaalde bestuurders die, in Noord-Italië, de plaatselijke onderwereld hebben gebruikt om het door hen geproduceerde giftige afval te dumpen.</p>
      <p sl="it">De Europese Unie moet Campanië helpen, zonder vooroordelen, en ik vraag iedereen mee te werken en niet tegen te werken puur en alleen om te voldoen aan het beeld dat in de media bestaat van uw partij of uw ideologie. Denkt u nu echt dat de crisis kan worden beëindigd door Campanië financiële sancties op te leggen?</p>
    </intervention>
    <intervention id="2-640-000" speaker_id="97129" name="Luigi de MAGISTRIS" is_mep="True" mode="spoken" nationality="Italy" birth_date="20-06-1967" birth_place="Napoli" p_group="Group of the Alliance of Liberals and Democrats for Europe" m_state="IT">
      <p sl="it">Mevrouw de Voorzitter, dames en heren, na de leugens van de regering-Berlusconi, die in 2008 is aangetreden en de Italianen liet weten dat het afvalprobleem was opgelost, doet de Europese Unie er goed aan geen fondsen meer beschikbaar te stellen aan Italië tot er een milieuvriendelijk afvalsysteem wordt gepresenteerd dat is gebaseerd op afvalrecycling en compostering.</p>
      <p sl="it">Een dergelijk systeem zal absoluut niet voortkomen uit het plan van de heer Caldoro, dat wederom gebaseerd is op ongecontroleerde stortplaatsen zoals die in Chiaiano, Taverna del Re en Terzigno – de stortplaats in Terzigno ligt zelfs in het Nationaal Park Vesuvius – en ook niet uit afvalverbrandingsinstallaties, die doden, kanker en regelrechte gezondheidscrises veroorzaken. In de dertien jaar die de milieucrisis nu duurt, hebben de overheidsmiddelen in Campanië de criminele banden tussen politici – zowel linkse als rechtse –, ondernemers en de Camorra versterkt.</p>
      <p sl="it">Bovendien worden milieukwesties niet opgelost door het criminaliseren van afwijkende meningen of door het criminaliseren van lokale gemeenschappen, families en de regio, zoals de Italiaanse regering heeft gedaan door wapenstokken te gebruiken om iedereen die het milieu en het land beschermt, in toom te houden.</p>
    </intervention>
    <intervention id="2-641-000" speaker_id="997" name="Francesco Enrico SPERONI" is_mep="True" mode="spoken" nationality="Italy" birth_date="04-10-1946" birth_place="Busto Arsizio" p_group="Europe of freedom and democracy Group - Co" m_state="IT">
      <p sl="it">Mevrouw de Voorzitter, dames en heren, Europa, zo centralistisch en bureaucratisch als het is, erkent de verschillen niet die er bestaan tussen regio’s en tussen bestuurlijke structuren binnen de lidstaten.</p>
      <p sl="it">De verantwoordelijkheid voor de rampzalige situatie in Campanië ligt hoofdzakelijk bij de inwoners van Campanië, en ik, afkomstig uit Padanië, verwerp deze beschuldigingen en beschuldig iedereen in Campanië die heeft gestemd op lokale bestuurders die niet in staat zijn geweest het probleem op te lossen, en die opnieuw een fout heeft gemaakt door deze bestuurders te herkiezen in de volgende stemronden. Padanië is bereid de inwoners van Campanië te helpen, maar verwerpt alle beschuldigingen aan zijn adres.</p>
    </intervention>
    <intervention id="2-642-000" speaker_id="96757" name="Raffaele BALDASSARRE" is_mep="True" mode="spoken" nationality="Italy" birth_date="23-09-1956" birth_place="Lecce" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, commissaris, dames en heren, het is absoluut niet de bedoeling om in mijn interventie de ernst te ontkennen van een situatie die het onvermijdelijke gevolg is van overduidelijke bestuurlijke en politieke tekortkomingen, die het risico met zich meebrachten – en nog steeds meebrengen – dat een hele stad en zijn omgeving onder het afval verdwijnen.</p>
      <p sl="it">Mijnheer Søndergaard en mevrouw Lichtenberger, de crisis in Campanië is in eerste instantie begonnen en heeft zich vervolgens zo dramatisch ontwikkeld omdat de regionale raad en de linkse gemeenteraad van Napels, samen met de wethouders van De Groenen, niet in staat waren beslissingen te nemen – waaronder impopulaire en moedige beslissingen – om een milieuvriendelijk systeem te ontwikkelen voor het inzamelen en verwerken van afval. Onverantwoordelijkheid, besluiteloosheid, politiek gewin, schimmige samenzweringen en verspilling waren de kenmerken van een politieke en bestuurlijke fase die nu definitief voorbij is.</p>
      <p sl="it">Ik wil degenen die de mondelinge vragen hebben ingediend en de politieke fracties die hen hebben gesteund, geruststellen: de politieke situatie is werkbaar en volledig veranderd. De nationale regering en de nieuwe regionale raad hebben de verantwoordelijkheid op zich genomen en hebben de politieke vastberadenheid om een eind te maken aan de crisis. Door het gesprek aan te gaan met de betreffende bevolking en met de benodigde vastberadenheid, vinden ze een oplossing voor de problemen en bezwaren die vaak voortkomen uit het NIMBY-syndroom, oftewel uit het feit dat mensen niet de rommel van een ander in hun achtertuin willen.</p>
      <p sl="it">Naar aanleiding daarvan hebben zij een geïntegreerd plan voor het inzamelen en verwerken van afval opgesteld, dat binnen afzienbare tijd zal zorgen voor maatregelen ter stimulering van gescheiden inzameling en de bouw van de benodigde installaties.</p>
      <p sl="it">Het zou daarom ontzettend oneerlijk, contraproductief en uitbuitend zijn om te doen waar de heer De Magistris om verzoekt: als we nu sancties en remmende maatregelen opleggen, brengen we schade toe aan instellingen die hun volledige medewerking verlenen aan de Europese Unie in een poging deze zwarte bladzijde in de eeuwenoude geschiedenis van Napels en Campanië om te slaan, door doeltreffend gebruik te maken van Europese en nationale middelen.</p>
    </intervention>
    <intervention id="2-643-000" speaker_id="1930" name="Horst SCHNELLHARDT" is_mep="True" mode="spoken" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, dames en heren, ik hoop en ik zou willen dat met dit debat vandaag een ingrijpende verandering van de afvalverwijdering in Campanië wordt ingeluid. Het besluit en de eisen van het Europees Hof van Justitie moeten eindelijk in acht worden genomen.</p>
      <p sl="de">Ten tweede moet ook de schade die door de illegale stortplaatsen wordt veroorzaakt, mede worden aangepakt. Ik weet waar ik het over heb. Twintig jaar na de hereniging hebben we in Oost-Duitsland nog steeds te maken met milieulasten als gevolg van illegale of slechte afvalverwijdering.</p>
      <p sl="de">Ik geloof echter niet dat dit alles kans van slagen heeft als we niet de diepere oorzaken van de ellende aanpakken. We kunnen hier lang en breed over bestuur discussiëren, maar er is daar eenvoudigweg sprake van maffiastructuren. Die moeten we uit de wereld helpen, anders zullen we weinig succes hebben.</p>
      <p sl="de">Ik zeg u in alle eerlijkheid dat ik vier eisen zou stellen: ten eerste het opstellen van een afvalverwijderingsplan. Dit schijnt er inmiddels te zijn. Maar ook de Commissie kan in dit verband een rol spelen. Ten tweede het beschikbaar maken van financiële middelen om nieuwe recycling- en afvalverwerkingsinstallaties op te zetten. Ten derde moeten er hardere straffen voor illegale afvalverwijdering komen en ik denk ook – ik kijk hierbij naar de Commissie – dat Europol en Eurojust de politie en het openbaar ministerie in Italië dienen bij te staan bij de bestrijding van de georganiseerde misdaad.</p>
      <p sl="de">De beschikbare middelen moeten worden geblokkeerd zolang niet aan deze eisen is voldaan. Wanneer dat wel het geval is, ben ik graag bereid om in te stemmen met het vrijmaken van die middelen.</p>
    </intervention>
    <intervention id="2-644-000" speaker_id="96775" name="Lara COMI" is_mep="True" mode="spoken" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Mevrouw de Voorzitter, dames en heren, met deze interventie wil ik duidelijk maken dat de situatie omtrent het afval in Campanië is verbeterd en op dit moment wordt opgelost.</p>
      <p sl="it">Het is een zeer ingewikkelde kwestie, die verschillende soorten problemen behelst en het zal tijd kosten om een afdoende en definitieve oplossing te vinden. In de mondelinge vragen die we vandaag bespreken, wordt verzocht om toepassing van de procedure die is vastgelegd in artikel 260 van het Verdrag, maar de situatie in Campanië zal niet worden opgelost door het opleggen van een financiële sanctie. Als we zo doorgaan, lopen we het risico dat we een scenario goedkeuren waarin een lidstaat op puur objectieve basis schuldig wordt bevonden aan het schenden van de regels, eenvoudigweg omdat hij objectief gezien nog niet heeft voldaan aan een verplichting die voortkomt uit de Europese wetgeving.</p>
      <p sl="it">Er moet ook rekening worden gehouden met het subjectieve gedrag van de staat. Niemand kan beweren dat Italië niet heeft voldaan aan zijn verplichting tot loyale samenwerking, maar zoals de commissaris heeft bevestigd, hebben de diensten van de Commissie voortdurend contact met de Italiaanse nationale en regionale autoriteiten en houden zij de voortgang van de situatie nauwlettend in de gaten.</p>
      <p sl="it">Niemand kan ontkennen dat Italië bereidwilligheid en betrokkenheid heeft getoond. Het is belangrijk om te benadrukken dat de uitvoerende rol is verschoven van de regio’s naar de provincies, zodat er een plan kan worden opgesteld dat voldoet aan de verschillende vereisten van de regio. Europa moet solidair zijn met Italië, waarbij beide partijen in perfecte synergie moeten samenwerken.</p>
      <p sl="it">Ik wil graag afronden met de opmerking dat ook de politieke partij Italia dei Valori deel uitmaakte van de regionale raad van Campanië, maar misschien heeft deze partij tegenwoordig een zodanig kort geheugen dat zij zich niet meer kan herinneren wat zij heeft gedaan, of beter gezegd, niet heeft gedaan.</p>
    </intervention>
    <intervention id="2-645-000" speaker_id="96813" name="Barbara MATERA" is_mep="True" mode="spoken" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, dames en heren, ik neem niet alleen het woord omdat ik wil opkomen voor mijn regio, maar ook omdat ik u wil laten weten wat de reactie van Italië is op de schending van het gemeenschapsrecht. Ik wil erop wijzen dat het voor ons belangrijk is om de belangen van de burgers en ons volk te beschermen.</p>
      <p sl="it">De regio Campanië, en de Italiaanse staat in het algemeen, zijn bezig met het opzetten van een netwerk van afvalverwijderingsinstallaties, overeenkomstig de Europese regelgeving. Ik wil erop wijzen dat de Europese fondsen die bestemd waren voor afvalverwijdering in Campanië, zijn aangewend voor maatregel 1.7 van regionaal operationeel programma (ROP) 2000-2006 en voor operationele doelstelling 1.1 van ROP 2007-2013.</p>
      <p sl="it">Wat ROP 2000-2006 betreft, heeft de regio Campanië verantwoording afgelegd over de 140 miljoen euro aan financiering die beschikbaar is gesteld. Het geld werd gebruikt voor de bouw van voorzieningen voor opslag, verwerking en recycling, voorzieningen voor de winning van energie uit afvalstoffen, en voorzieningen voor natte en droge stofafscheiding, voor het veiligstellen van stortplaatsen, voor de bouw of uitbreiding van voorzieningen voor het terugwinnen van grondstoffen uit afval, en voor het uitvoeren van maatregelen voor gescheiden inzameling. Wat ROP 2007-2013 betreft, is er 110 miljoen euro bestemd voor de bouw van voorzieningen voor afvalverwerking, en 50 miljoen euro voor de financiering van gemeentelijke voorzieningen voor gescheiden inzameling.</p>
      <p sl="it">De activiteiten die worden uitgevoerd in het kader van doelstelling 1.1 van ROP EFRO 2007-2013 en maatregel 1.7 van ROP 2000-2006 zijn enorm beperkt door de voorwaarden die aan de uitgaven zijn gesteld als gevolg van de inbreukprocedure die werd ingeleid met betrekking tot het afvalbeheer in Campanië. Als gevolg daarvan wordt tot op heden een geldbedrag uit het FAS (het Italiaans fonds voor onvoldoende benutte gebieden) apart gehouden om de voortgang van de activiteiten te waarborgen zolang het Europese veto inzake het toekennen van middelen uit het ROP van kracht is.</p>
      <p sl="it">Ten slotte vinden wij het belangrijk om de Commissie en het Parlement te laten weten welke objectieve problemen er spelen bij het in korte tijd gehoor geven aan het arrest van het Hof van Justitie.</p>
    </intervention>
    <intervention id="2-646-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Mevrouw de Voorzitter, ik wil graag van deze gelegenheid gebruikmaken om uw aandacht te vestigen op andere afvalverwerkingsproblemen in Europa. Deze problemen zijn eerst en vooral het gevolg van het feit dat centrale en lokale overheidsinstellingen nauwelijks geïnteresseerd zijn in afvalverwerking. In een stad in Litouwen zijn er zakenmensen die een afvalverbrandingsinstallatie willen bouwen, en deze mensen misleiden de burgers door ze voor te houden dat vuilverbranding net zo goed is als – of zelfs beter dan – andere manieren van afvalverwerking, zoals preventie of sorteren. Helaas verzuimen lokale bestuurders en instellingen deze onjuiste informatie tegen te spreken. Ik roep de Commissie dan ook op om bij het aanpakken van de afvalbeheerproblemen in de Europese Unie de aandacht te richten op dit soort schendingen, waarbij de in de Europese afvalstoffenrichtlijn vastgelegde prioriteiten op het gebied van afvalbeheer niet in acht worden genomen en mensen ook worden aangemoedigd ze niet in acht te nemen.</p>
    </intervention>
    <intervention id="2-647-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Mevrouw de Voorzitter, in het kader van een delegatiereis van de Commissie verzoekschriften heb ik kennis kunnen nemen van de situatie met betrekking tot de afvalverwijdering in Campanië. Er moet worden geconstateerd dat de daar optredende autoriteiten voor een uiterst moeilijke opgave staan. Er moeten namelijk problemen met de afvalverwijdering uit het verleden – men denke aan de ‘ecobalen’, ofwel de balen samengeperst afval – worden opgelost, maar ook huidige en toekomstige problemen. Tijdens mijn bezoek kreeg ik de indruk dat de huidige problemen aardig zijn opgelost, ten dele met behulp van het leger. ‘Opgelost’ betekende dat het afval de stad uit werd gebracht en naar stortplaatsen werd vervoerd; helaas moet gezegd worden dat het afval deels ook illegaal werd gestort. Het ontbreekt aan strategische oplossingen voor de problemen van het verleden, maar vooral voor die van de toekomst.</p>
      <p sl="de">Het aanbod van de EU is goed, begrijpelijk en billijk. Als de regio met een overtuigend plan voor de afvalverwijdering komt, zal de Europese Unie de financiële middelen vrijmaken. De lokale autoriteiten moeten ook worden aangemoedigd dat te doen. Ik herhaal nog eens mijn standpunt dat de Commissie en ook wij in het Europees Parlement geen waarde hechten aan het opleggen van boetes. We hechten er waarde aan dat de afvalproblemen ter plaatse in Campanië worden opgelost. Hier moeten we gezamenlijk voor zorgen en daartoe moeten we de nodige stappen ondernemen.</p>
    </intervention>
    <intervention id="2-648-000" speaker_id="97199" name="Crescenzio RIVELLINI" is_mep="True" mode="spoken" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, dames en heren, de fondsen die eventueel door de Europese Unie zullen worden geblokkeerd, zijn specifiek bedoeld voor landverbetering.</p>
      <p sl="it">Ik vraag me af hoe iemand het in zijn hoofd kan halen om deze fondsen te blokkeren, en ik verzoek met name de Italiaanse parlementsleden – die ook nog eens gekozen zijn door de inwoners van Campanië – om niet te ontsteken in ideologische razernij en hun landgenoten niet te straffen.</p>
      <p sl="it">Ik verzoek hun dringend de belangen van hun gemeenschap te behartigen en niet hun eigen belangen.</p>
    </intervention>
    <intervention id="2-649-000" speaker_id="photo_generic" name="Janez Potočnik" is_mep="True" mode="spoken">
      <p sl="en">lid van de Commissie . − Mevrouw de voorzitter, ik wil alle Parlementsleden danken voor hun standpunten.</p>
      <p sl="en">Ik wil graag ingaan op drie of vier punten. Ten eerste het punt dat u allemaal met verve heeft aangesneden. De situatie is kritiek en kan niet snel verholpen worden. Er hebben zich enkele positieve ontwikkelingen voorgedaan, maar het ligt voor de hand dat er nog steeds een structureel antwoord op deze vraag moet komen. Dat is niet eenvoudig, maar wel hard nodig. Onze partner bij het vinden van die oplossing is natuurlijk Italië, maar er zal op dit gebied ongetwijfeld ook samengewerkt moeten worden met de regionale autoriteiten.</p>
      <p sl="en">Ik kijk dus reikhalzend uit naar de beoordeling van het nieuwe ontwerp-afvalbeheersplan: we hopen echt dat het is wat we ervan verwachten. Het zal door mijn diensten en door de deskundigen op een zodanige manier beoordeeld worden, zo kan ik u verzekeren, dat Italië op dezelfde manier wordt behandeld als alle andere lidstaten, want het is van fundamenteel belang dat lidstaten elkaar blijven vertrouwen.</p>
      <p sl="en">Mijn benadering om deze problemen aan te pakken, kan dus eigenlijk in vier woorden worden samengevat. Ik wil behulpzaam strikt zijn, maar ook strikt behulpzaam. Het is zeker niet de bedoeling boetes op te leggen. Sommigen van u zeiden het al: het is de bedoeling problemen op te lossen en dat doen we alleen door het opleggen van boetes als er geen andere manier is om de problemen op te lossen, want dat is mijn taak.</p>
      <p sl="en">In samenwerking met de Italiaanse autoriteiten doe ik er dus alles aan om gepaste oplossingen te vinden. Ik hoop echt dat we ze vinden. Want we hebben het per slot van rekening over de gezondheid van de Italiaanse burgers en het Italiaanse milieu.</p>
      <p sl="en">Het tweede punt dat ik wilde aanstippen, houdt verband met de kaderrichtlijn afvalstoffen, een nieuwe richtlijn die onlangs is aangenomen. In die richtlijn is het glashelder dat elk land bij wet een afvalhiërarchie moet invoeren. Dat betekent dat het beste afval geen afval is; dan komt hergebruik, recycling, energieterugwinning en als geen enkele andere mogelijkheid meer rest, storten.</p>
      <p sl="en">Dit is het beeld dat naar voren komt uit het verslag dat morgen wordt gepubliceerd over hoe efficiënt de EU-lidstaten zijn. Daarbij gaat het om de trends in het storten van stedelijk afval, want de beste gegevens waar we over beschikken, gaan over stedelijk afval.</p>
      <p sl="en">Geloof het of niet, maar in vijf lidstaten wordt minder dan 5 procent van het stadsafval gestort, maar er zijn ook zeven lidstaten waar meer dan 80 procent gestort wordt, dus bij het omgaan met deze programma’s hebben we te maken met zeer uiteenlopende situaties in Europa en dat is zeker iets dat we aan willen pakken. Dit is het beeld van de situatie tussen 1995 en 2007 en als er al iets uit blijkt, dan is het dat landen kunnen veranderen, als ze dat willen. Als ze zich goed organiseren, kunnen ze echt veranderen.</p>
      <p sl="en">Grosso modo kan je Europa vandaag de dag in twee kampen verdelen: het ene ziet afval als een probleem en het andere ziet het als een uitgelezen kans om grondstoffen terug te winnen en tegelijk extra winst te maken, want dat is de realiteit. Ik heb over veel gevallen gehoord waarbij door middel van een aanbesteding uitgemaakt moest worden wie het afval mocht hebben, omdat er meer gebruikers waren die het afval wilden hebben om het te kunnen gebruiken, dan dat er afval was. Daarvoor moet het afval wel aan de bron gescheiden worden. Dat is een fundamentele noodzaak die van het allerhoogste belang is.</p>
      <p sl="en">Het laatste punt waar ik op in wil gaan, is de opmerking van een Parlementslid dat we meer aandacht moeten hebben voor afvalbeheerproblemen elders in de Europese Unie. Van het aantal inbreuken per sector in 2009 had 19 procent betrekking op afval, 20 procent op water, 19 procent op natuur, 16 procent op lucht en de rest had betrekking op andere onderwerpen. We zijn horizontaal aan het kijken naar alle problemen bij de tenuitvoerlegging en daartoe zijn we ook verplicht. Ik kan u verzekeren dat we dat ook in de toekomst zullen doen.</p>
      <p sl="en">Tot slot zouden wij, u als Parlementsleden en ik als commissaris voor Milieu, echt ons best moeten doen om in heel Europa de boodschap uit te dragen dat afval kansen biedt voor de toekomst. We hebben die boodschap broodnodig gezien de beperkte hulpbronnen waar we dag in, dag uit in toenemende mate mee worden geconfronteerd. Efficiënt omgaan met hulpbronnen is de kern van het probleem, maar staat tegelijk centraal in het toekomstige concurrentievermogen van Europa. Als u me niet gelooft, vraag het me dan over tien jaar. Ik kan u garanderen dat het zo zal zijn.</p>
    </intervention>
    <intervention id="2-650-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Het debat is gesloten.</p>
      <p sl="nl">De stemming vindt in de volgende vergaderperiode plaats.</p>
    </intervention>
  </section>
  <section id="creitem24" title="18. Schending van de vrijheid van meningsuiting en discriminatie op grond van seksuele geaardheid in Litouwen (debat)">
    <intervention id="2-652-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Aan de orde is het debat over:</p>
      <p sl="nl">Mondelinge vraag (O-0190/2010) van Renate Weber, Sophia in ‘t Veld, Leonidas Donskis, Cecilia Wikström, Alexander Alvaro, Sonia Alfano, Gianni Vattimo, Sarah Ludford en Ramon Tremosa i Balcells, namens de ALDE-Fractie, aan de Commissie: Schending van de vrijheid van meningsuiting en discriminatie op grond van seksuele geaardheid in Litouwen (B7-0669/2010);</p>
      <p sl="nl">Mondelinge vraag (O-0204/2010) van Ulrike Lunacek, namens de Verts/ALE-Fractie, aan de Commissie: Schending van de vrijheid van meningsuiting en discriminatie op grond van seksuele geaardheid in Litouwen (B7-0803/2010);</p>
      <p sl="nl">Mondelinge vraag (O-0207/2010) van Cornelis de Jong, namens de GUE/NGL-Fractie, aan de Commissie: Schending van de vrijheid van meningsuiting en discriminatie op grond van seksuele geaardheid in Litouwen (B7-0804/2010); en</p>
      <p sl="nl">Mondelinge vraag (O-0216/2010) van Michael Cashman, Monika Flašíková Beňová en Claude Moraes, namens de S&amp;D-Fractie, aan de Commissie: Schending van de vrijheid van meningsuiting en discriminatie op grond van seksuele geaardheid in Litouwen (B7-0005/2011).</p>
    </intervention>
    <intervention id="2-653-000" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="en">auteur . − Mevrouw de Voorzitter, vandaag hebben we het, en niet voor het eerst, over de wetgeving die door het Litouwse parlement aangenomen zou kunnen worden en die mogelijk een zeer negatieve uitwerking zou kunnen hebben op de positie van lesbiennes, homo’s, bi- en transseksuelen (ofwel LGBT’s) in Litouwen. Ik vind het betreurenswaardig dat we dit onderwerp opnieuw bespreken, aangezien het Parlement hier al een resolutie over heeft aangenomen.</p>
      <p sl="en">Ik denk dat de resolutie die we morgen ter stemming voorleggen, erg duidelijk is. We willen onze Litouwse collega’s oproepen hier verder over na te denken en ervoor te zorgen dat wat voor wetgeving er ook wordt aangenomen, deze niet discrimineert tegen LGBT’s.</p>
      <p sl="en">Ik heb niet veel te zeggen over de resolutie, maar ik denk dat het in toenemende mate duidelijke wordt dat de Europese Unie zich moet uitrusten met sterkere juridische instrumenten om de grondrechten te handhaven. Onlangs hebben we gedebatteerd over de controversiële mediawet in Hongarije en nu worden we geconfronteerd met vergelijkbare zaken.</p>
      <p sl="en">We hebben de beginselen – de gedeelde waarden van 500 miljoen burgers – vastgelegd in de Europese Verdragen, maar wanneer het erop aankomt ze in de praktijk te brengen, komen we in de problemen. Daarom zou u graag uw mening horen over ons voorstel voor een Europese routekaart voor LGBT-rechten, mevrouw de commissaris. De Europese Unie heeft in het verleden veel gedaan voor de gelijkheid tussen mannen en vrouwen en er worden zelfs regelmatig routekaarten opgesteld voor de gelijkheid van mannen en vrouwen. We hebben allerlei strategieën om racisme en vreemdelingenhaat te bestrijden, om sociale uitsluiting te bestrijden en om de grondrechten te versterken, maar niet voor LGBT’s. Ik denk dat het uitermate urgent en hoognodig is dat er zo’n strategie komt: een strategie om vooroordelen, onwetendheid, discriminatie en haat te bestrijden en de rechten van LGBT’s te versterken.</p>
      <p sl="en">Er zijn tal van voorbeelden van het probleem. Vandaag hebben we het over amendementen die aan het Litouwse parlement zijn voorgelegd, maar dat mag onze aandacht niet afleiden van het feit dat er in alle lidstaten sprake is van homofobie.</p>
      <p sl="en">Ik zou graag nog een ander feit onder uw aandacht brengen, commissaris, en horen hoe u erover denkt. Het gaat over het Europese asielbeleid en het feit dat mensen die asiel aanvragen omdat ze vervolgd worden op grond van hun seksuele geaardheid, in een lidstaat die ik niet zal noemen, een zogenaamde fallometrische test moeten ondergaan, wat bijzonder vernederend is. Dat hoort niet thuis in de Europese Unie en ik zou graag horen wat de Commissie daaraan denkt te doen.</p>
    </intervention>
    <intervention id="2-654-000" speaker_id="97017" name="Ulrike LUNACEK" is_mep="True" mode="spoken" nationality="Austria" birth_date="26-05-1957" birth_place="Krems a.d. Donau" p_group="Group of the Greens/European Free Alliance" m_state="AT">
      <p sl="en">auteur . − Mevrouw de Voorzitter, mijn collega mevrouw In ‘t Veld heeft al uitgelegd waar de resolutie over gaat en ernaar verwezen en ik ben het volkomen eens met de vraag die ze u stelde, mevrouw de commissaris: hoe zit het met een routekaart voor LGBT-rechten in deze gemeenschappelijke Europese Unie?</p>
      <p sl="en">Maar ik wil voor een andere invalshoek kiezen om daarmee hopelijk diegenen in dit Parlement over de streep te trekken die nog niet hebben besloten voor deze resolutie te stemmen. Weet u wat? Afgelopen zomer waren vier leden van het Europees Parlement die vier fracties en daarmee de meerderheid van dit Parlement vertegenwoordigen – mevrouw In ‘t Veld, ikzelf, meneer Cashman en meneer Fjellner – in Vilnius in Litouwen op de eerste Baltic Pride die werd gehouden in Vilnius en waarmee lesbiennes, homo’s, bi- en transseksuelen in die stad steun en legitimiteit werd gegeven. Wij stonden daar onder de Europese vlag en vertelden iedereen dat “deze vlag ons lesbiennes, homo’s, bi- en transseksuelen beschermt en dat dat ook voor Litouwen geldt.”</p>
      <p sl="en">Wat zou er nu gebeuren met ons en met de Litouwers die volgend jaar in Vilnius op zouden komen voor onze gelijke rechten, indien deze wet wordt aangenomen in de Seimas, het Litouwse parlement? We zouden allemaal een boete kunnen krijgen tot wel 2 900 euro voor het openlijk propageren van seksuele geaardheid – waarmee in dit geval homoseksualiteit bedoeld wordt, want ik vermoed dat het voor heteroseksualiteit niet geldt. Zou dit Parlement dat echt willen? Zou het Litouws parlement dat echt willen, het parlement van een land dat 20 jaar geleden voor zijn eigen vrijheid vocht, waarbij lesbiennes en homo’s mee voor die vrijheid hebben gevochten?</p>
      <p sl="en">Daarom ben ik erg blij dat de Litouwse president, mevrouw Grybauskaitė, een voormalig commissaris, en de Litouwse regering al hebben gezegd dat wetsontwerp volgens de eigen grondwet indruist tegen de verplichtingen van Litouwen. Ik hoop dat het duidelijk moge zijn dat verschillende vormen van seksualiteit, van seksuele geaardheid, van levenswijzen deel uitmaken van alle culturen en van alle samenlevingen, en dat dat ook in Litouwen zo is. Het feit dat dergelijke feiten verborgen gehouden worden voor het grote publiek en voor jongeren is een voedingsbodem voor het aanwakkeren van haat, haatzaaiende uitspraken en haatmisdrijven. Ik denk dat dat iets is wat niemand in dit Parlement of het Litouwse parlement zou willen.</p>
      <p sl="en">Daarom hoop ik dat we van dit Parlement en van de commissaris steun krijgen voor de resolutie. We hebben uw steun niet nodig, maar ik hoop wel dat we hem krijgen.</p>
    </intervention>
    <intervention id="2-655-000" speaker_id="96748" name="Dennis de JONG" is_mep="True" mode="spoken" nationality="Netherlands" birth_date="22-05-1955" p_group="Confederal Group of the European United Left - Nordic Green Left" m_state="NL">
      <p sl="nl">auteur . − Mevrouw de Voorzitter, ik sluit me graag aan bij wat de vorige sprekers hebben gezegd, maar ik wil ook nog een ander aspect van de problematiek benadrukken: de bepaling van de voorgestelde wetswijziging kan niet alleen zeer ernstige gevolgen hebben voor de LGBT-gemeenschap in Litouwen, maar is wederom een voorbeeld van wetgeving die gebruikt kan worden tegen de erkenning van partnerschappen en huwelijken van paren van gelijk geslacht uit andere lidstaten. In dit huis hebben we daar ook al eerder over gesproken in september vorig jaar, en omdat er toen nog vragen bleven, hebben we samen met andere europarlementariërs een brief gestuurd om verduidelijking. Uw Eurocommissaris heeft een antwoord gestuurd, waarin u onder meer schrijft dat het verblijfsrecht van dergelijke paren door het Europees recht wordt erkend. Mijn vraag aan u is dan ook: Gaat u Litouwen daar nu aan houden, ook als een van de partners niet de nationaliteit heeft van de lidstaten? Graag een heel duidelijk antwoord hierop.</p>
      <p sl="nl">In het werkprogramma van de Commissie lees ik dat de Commissie in 2013 een wetgevingsvoorstel over de wederzijdse erkenning van de effecten van bepaalde akten van de burgerlijke stand gaat opstellen. Mijn vraag is: Is dat nu ook een voorstel voor wederzijdse erkenning van partnerschappen en huwelijken en, als dat zo is, dan ben ik daar op zich blij mee, maar waarom pas in 2013?</p>
      <p sl="nl">De Commissie heeft aangekondigd noodzakelijke actie te ondernemen, als de diensten de Litouwse wetgeving hebben geanalyseerd en mijn vraag is: Is die analyse inmiddels uitgevoerd en hebben de diensten in de analyse ook meegenomen wat de gevolgen zijn voor de erkenning van paren van gelijk geslacht uit andere lidstaten?</p>
      <p sl="nl">Welke stappen gaat de Commissie vervolgens ondernemen tegen Litouwen, maar bijvoorbeeld ook tegen Roemenië dat bij wetgeving erkenning expliciet uitsluit?</p>
      <p sl="nl">Ten slotte, beloofde u, mevrouw de commissaris, tijdens de debatten in september om snel met een reactie te zullen komen op het rapport van het mensenrechtenagentschap over homofobie. In uw brief verwijst u echter simpelweg naar het jaarverslag van de Commissie. Vindt u niet dat, in het licht van de gebeurtenissen in Litouwen, die zaak veel meer aandacht moet krijgen, en kunt u ons toezeggen dat u zo spoedig mogelijk met een apart verslag over homofobie in de Europese Unie zult komen?</p>
    </intervention>
    <intervention id="2-656-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">auteur . − Mevrouw de Voorzitter, ik moet eerlijk zeggen dat ik niet begrijp wat er aan de hand is in Litouwen, of beter gezegd, dat we er bitter en teleurgesteld over zijn.</p>
      <p sl="sk">Net nu het lijkt dat we in de Europese Unie vooruitgang hebben bereikt, in elk geval in zoverre dat we weten wat fundamentele mensenrechten zijn, krijgen we uit één van de lidstaten het signaal dat dat eigenlijk helemaal niet het geval is.</p>
      <p sl="sk">Het idee dat bij wet moet worden verboden om andere dan heteroseksuele relaties te propageren komt op ons bijvoorbeeld ontzettend achterhaald over en is een volledige ontkenning van alles wat we de afgelopen jaren op het gebied van de mensenrechten in het Europees Parlement en in samenwerking met de Commissie hebben bereikt.</p>
      <p sl="sk">De bescherming van de geestelijke gezondheid van kinderen is slechts een belachelijk voorwendsel van onzekere politici. We willen en moeten kinderen beschermen. We moeten ze vooral beschermen tegen geweld en armoede en willen goede omstandigheden creëren voor hun onderwijs, veiligheid en persoonlijke ontwikkeling. We weten echter allemaal, of althans de meesten van ons, dat kinderen niet lijden onder uitingen van genegenheid en liefde of het propageren van andere dan heteroseksuele relaties.</p>
      <p sl="sk">Daarom ben ik er stellig van overtuigd dat het vandaag de dag niet meer op zijn plaats is om met de voorstanders van dergelijke gedachten in discussie te treden, commissaris, of ze steeds maar weer uit te leggen waarom ze er zo vreselijk naast zitten.</p>
      <p sl="sk">Ik vind dat we kordaat moeten optreden. We moeten onomwonden zeggen dat pogingen tot homofobe wetgeving eenduidig indruisen tegen de beginselen van de Europese Unie, duidelijk in tegenspraak zijn met de Verdragen, met het Handvest van de grondrechten van de Europese Unie en met het Europees Verdrag tot bescherming van de rechten van de mens. Ze zijn in strijd met de vrijheid van meningsuiting, de vrijheid van vergadering en het verbod op discriminatie op grond van seksuele geaardheid.</p>
      <p sl="sk">Ik wil tevens vragen, commissaris: gaat de Commissie processen aanspannen tegen Litouwen vanwege deze schendingen indien een dergelijke wet wordt aangenomen?</p>
    </intervention>
    <intervention id="2-657-000" speaker_id="photo_generic" name="Viviane Reding" is_mep="True" mode="spoken">
      <p sl="en">vicevoorzitter van de Commissie . − Mevrouw de Voorzitter, om te beginnen wil ik benadrukken dat de Commissie homofobie onomwonden afwijst, omdat het een flagrante schending is van de menselijke waardigheid.</p>
      <p sl="en">Daarom heb ik op 22 november 2010 Litouwen bezocht en met president Dalia Grybauskaitė en de minister van Justitie gesproken over het voorstel het Wetboek Bestuursrecht te wijzigen, waarmee “bevordering van homoseksuele betrekkingen of financiering van een dergelijke bevordering in de openbare ruimte” als nieuw strafbaar feit wordt ingevoerd dat met een boete kan worden bestraft, en over het daarmee verbonden voorstel het Wetboek van Strafrecht te wijzigen.</p>
      <p sl="en">Volgens de meest recente informatie waarover ik beschik, is de goedkeuring van dit ontwerpamendement op het Wetboek Bestuursrecht door het Litouwse parlement uitgesteld en deze zal nu waarschijnlijk in het voorjaar van dit jaar plaatsvinden. Dat betekent dat het voorstel nog steeds besproken wordt.</p>
      <p sl="en">De Commissie toetst momenteel of de voorstellen om het Litouws Wetboek Bestuursrecht en het Wetboek van Strafrecht en andere Litouwse wetgeving aan te passen, wel stroken met de desbetreffende EU-wetgeving.</p>
      <p sl="en">In 2009 heeft de Commissie de Litouwse autoriteiten medegedeeld dat ze zich ernstig zorgen maakte over de verenigbaarheid van de Litouwse wet inzake de bescherming van minderjarigen tegen de schadelijke gevolgen van openbare informatie met de wetgeving en de grondrechten van de EU. Naar aanleiding van het optreden van de Commissie werd die wet in december 2009 aangepast.</p>
      <p sl="en">Informatie waarin “minachting voor gezinswaarden tot uitdrukking komt en die andere opvattingen over het sluiten van een huwelijk of het stichten van een gezin zou bevorderen dan in de grondwet of het Burgerlijk Wetboek van de republiek Litouwen is vastgelegd” is volgens de wet schadelijk voor minderjarigen. De praktische toepassing van deze wet zou de vraag kunnen doen rijzen of hij strookt met de e-commercerichtlijn en de richtlijn audiovisuele mediadiensten en met het non-discriminatiebeginsel. De Commissie blijft deze kwestie bekijken.</p>
      <p sl="en">Volgens de informatie waarover ik beschik, werd er op 18 oktober 2010 een amendement op de wet inzake informatievoorziening van kracht. Dat amendement bepaalt dat “advertenties en audiovisuele commerciële communicatie [ …] geen seksuele geaardheid mogen tonen of bevorderen.” Indien deze bepalingen in de wet blijven staan, zullen we dezelfde problemen krijgen omtrent de naleving van de richtlijn audiovisuele mediadiensten en een mogelijke schending van artikel 21 van het Handvest van de grondrechten van de EU.</p>
      <p sl="en">In mei 2010 heeft de Commissie de Litouwse regering geschreven dat ze zich ernstig zorgen maakte over het op het laatste moment schrappen van de Baltische Gay Pride. U herinnert u dat waarschijnlijk. In die brief herinnerden we eraan dat de vrijheid van vreedzame vergadering, zoals voorzien in het Europees Verdrag tot bescherming van de rechten van de mens en in artikel 12 van het Handvest, een van de beginselen is waarop de Unie is gebaseerd. Op die basis werd de Baltische Gay Pride gehouden op 8 mei 2010: dat was het evenement waar een eerdere spreker naar verwees.</p>
      <p sl="en">Ten aanzien van een mogelijke Europese strategie ter bestrijding van homofobie wil de Commissie er op de eerste plaats voor zorgen dat de EU-wetgeving volledig strookt met het Handvest van de grondrechten van de EU, met inbegrip van artikel 21 waarin discriminatie op grond van seksuele geaardheid verboden wordt. Hoe we dit moeten bereiken, werd heel duidelijk uit de doeken gedaan in de op 19 oktober 2010 aangenomen Commissiemededeling over de strategie voor een doeltreffende tenuitvoerlegging van het Handvest van de grondrechten. We zullen hierop terugkomen in het jaarverslag over de toepassing van het Handvest, dat tevens in zal gaan op de vooruitgang op het gebied van de toepassing van artikel 21. Dat zal in het voorjaar van dit jaar gebeuren.</p>
      <p sl="en">Een fallometrische test als procedure in het kader van het asielbeleid valt volgens deze logica natuurlijk onder de EU-wetgeving en houdt rechtstreeks verband met artikel 21 van het Handvest, waarin discriminatie op grond van seksuele geaardheid verboden wordt. Dat betekent klip en klaar dat als er in EU-wetgeving of de toepassing ervan op nationaal niveau sprake is van discriminatie, de Unie het recht heeft in te grijpen. Het is glashelder dat de Unie hier mag ingrijpen.</p>
      <p sl="en">Afsluitend wil ik herhalen dat Commissie er veel aan gelegen is om homofobie en discriminatie op grond van seksuele geaardheid te bestrijden. Daarbij zullen we ten volle gebruikmaken van de bevoegdheden die de Verdragen ons hebben toegedeeld.</p>
      <p sl="en">Ten aanzien van de erkenning van de burgerlijke staat zijn we niet van plan wetgeving voor te stellen die zich zou mengen in het materieel gezinsrecht van de lidstaten of die zou tornen aan de nationale definities van een huwelijk. Dat valt onder de subsidiariteit. Ons groenboek over de erkenning van de burgerlijke staat is bedoeld voor grensoverschrijdende situaties, zoals de erkenning van geboorteaktes, en gaat niet over de erkenning van het homohuwelijk. We moeten de dingen niet door elkaar halen. Het is aan de lidstaten te definiëren wat een huwelijk is en het is aan de Europese Unie vrij verkeer en non-discriminatie mogelijk te maken. Dat zijn twee heel verschillende zaken. Dat is de stand van de Europese wetgeving en dat passen we ook daadwerkelijk toe.</p>
    </intervention>
    <intervention id="2-658-000" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="en">namens de PPE-Fractie . – Mevrouw de Voorzitter, de Europese Volkspartij (Christendemocraten) heeft zich ertoe verbonden de waarden en beginselen waarop de Unie is gegrondvest, in het bijzonder de eerbiediging van de mensenrechten, hoog te houden. Europa dient alle vormen van discriminatie te bestrijden en daaronder valt ook discriminatie op grond van seksuele geaardheid. Tegelijkertijd moeten we, zolang de mensenrechten en het non-discriminatiebeginsel worden geëerbiedigd, het recht van iedere democratie respecteren om te discussiëren over nationale wetten, deze te wijzigen en nieuwe wetten aan te nemen, zonder ons te mengen in de debatten van nationale parlementen, zonder het subsidiariteitsbeginsel te schenden en zonder overhaast actie te ondernemen of een lidstaat te veroordelen.</p>
      <p sl="en">We vinden het geen prettig idee om een lidstaat te veroordelen, vooral niet omdat in dit specifieke geval de voorgestelde wijzigingen nog niet eens in stemming zijn gebracht in de plenaire vergadering van het Litouwse parlement en deze nog steeds door de Litouwse autoriteiten worden bekeken. Daarbij komt nog dat de voorgestelde wijzigingen door de Litouwse autoriteiten zelf al in strijd zijn geacht met de Europese wetgeving. Zij hebben verklaard dat zij actie zullen ondernemen om deze situatie recht te zetten en het non-discriminatiebeginsel op grond van seksuele geaardheid te eerbiedigen. Waarschijnlijk komt de voorgestelde wetgeving niet eens in de wetboeken van Litouwen terecht en daarom is het niet nodig deze lidstaat te veroordelen.</p>
      <p sl="en">Tot besluit hoop ik desondanks dat mijn fractie morgen de gezamenlijke resolutie kan steunen, mits deze geen veroordeling uitspreekt over een individuele lidstaat en evenwichtiger wordt gemaakt.</p>
    </intervention>
    <intervention id="2-659-000" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">namens de ALDE-Fractie . – Mevrouw de Voorzitter, ik hoop ten zeerste dat Litouwen zal leren van de ervaringen in het Verenigd Koninkrijk, dat zijn eigen ellende heeft gekend met een wet die het propageren van homoseksualiteit op scholen verbood. David Cameron, de toenmalige leider van de Conservatieven en nu minister-president, zei anderhalf jaar geleden dat zijn partij er verkeerd aan had gedaan door die wet uit 1988 te steunen, die vervolgens werd ingetrokken. David Cameron voorspelde zelf dat de eerste openlijk homoseksuele minister-president in het Verenigd Koninkrijk een Tory zou zijn. Dat moeten we nog afwachten, maar dat is wat hij heeft voorspeld.</p>
      <p sl="en">In een periode van twintig jaar zijn de zienswijzen sterk veranderd. Deze ontwikkeling in zienswijze, waar mijn collega Charles Tannock veel meer van af weet, en deze positieverandering van centrumrechts klinkt door in een heel bescheiden en gematigde resolutie van de PPE-Fractie en ook in de inleidende opmerkingen van Simon Busuttil. Ik hoop dat de PPE-Fractie zich wellicht achter de hoofdresolutie zal kunnen scharen als morgen bij de stemming de meeste van hun amendementen worden aangenomen.</p>
      <p sl="en">De situatie in het Verenigd Koninkrijk is zodanig veranderd dat de eigenaars van een klein pension vandaag werden gedwongen om compensatie te betalen aan een homoseksueel paar dat zij in strijd met de wet hadden geweigerd onderdak te verlenen. Zoals de rechter opmerkte, waren deze eigenaars geheel vrij om er persoonlijke opvattingen over homoseksualiteit op na te houden en die te bespreken, maar wat zij niet mochten, was discrimineren op grond van deze opvattingen. Wat onder de voorgestelde Litouwse wetten gaat vallen, is erover praten, discussiëren, debatteren en de vrijheid van vergadering.</p>
      <p sl="en">Een verbod op het bevorderen of propageren van homoseksualiteit kan dusdanig afschrikwekkende gevolgen hebben, dat de vrijheid van meningsuiting en discussie wordt beperkt, zoals het Bureau voor de grondrechten heeft duidelijk gemaakt. Ik sluit mij aan bij de oproep van Sophie in ’t Veld om te komen tot een communautaire routekaart om homofobie en discriminatie te bestrijden en ik doe een oproep aan iedereen over het gehele politieke spectrum in dit Parlement om alle mensenrechten eensgezind te ondersteunen.</p>
    </intervention>
    <intervention id="2-660-000" speaker_id="96726" name="Marije CORNELISSEN" is_mep="True" mode="spoken" nationality="Netherlands" birth_date="09-03-1974" birth_place="Leeuwarderadeel" p_group="Group of the Greens/European Free Alliance - Vice" m_state="NL">
      <p sl="nl">namens de Verts/ALE-Fractie . – Voorzitter, dit is niet de eerste keer dat Litouwen de basiswaarden en het Verdrag van de EU schendt. Het parlement daar lijkt steeds schaamtelozer te worden in het inperken van de rechten van homo’s.</p>
      <p sl="nl">We moeten daar actie tegen ondernemen. De waarden en wetten van de EU zijn niet à la carte – deze wel, en deze liever niet. Wie EU-lid wil worden en wil zijn, moet zich aan alles houden. Dat geldt voor Litouwen, maar net zo goed voor Frankrijk en ook voor Nederland. Stel dat Nederland bijvoorbeeld in de toekomst zou willen gaan morrelen aan de rechten van migranten. We moeten actie ondernemen, want als dit zomaar kan, dan betekent dat dat eigenlijk niemand zich echt goed beschermd mag voelen in de Unie.</p>
      <p sl="nl">Ik ben blij dat de commissaris meteen is gestart met een juridische analyse en ik hoop op heel snelle vervolgstappen. Want het kan toch niet zo zijn dat mensen eerst slachtoffer moeten worden van deze wetten en dan bij de buren hun rechten als EU-burgers moeten gaan opeisen bij het Mensenrechtenhof.</p>
    </intervention>
    <intervention id="2-661-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">namens de ECR-Fractie . – Mevrouw de Voorzitter, de EU is gegrondvest op het principe dat al haar burgers dezelfde rechten en vrijheden genieten. Ieder land dat tot de EU wil toetreden, moet zich ertoe verbinden dit beginsel te eerbiedigen en het Europees Verdrag tot bescherming van de rechten van de mens (het EVRM) onderschrijven, niet in de laatste plaats met betrekking tot seksuele geaardheid.</p>
      <p sl="en">Toen Litouwen zeven jaar geleden toetrad tot de EU heeft het onze gemeenschappelijke waarden van tolerantie en gelijkheid onderschreven. Daarna is het Handvest van de grondrechten van de EU – en naar ik meen ook de artikelen 12 en 21 daarvan – van kracht geworden, waarbij de vrijwaring van discriminatie op grond van seksuele geaardheid voor de burgers vervolgens ook op het niveau van de Europese instellingen wettelijk gewaarborgd werd.</p>
      <p sl="en">Als woordvoerder van mijn partij en van de werkgroep inzake mensenrechtenkwesties buiten de Unie kan ik uitdrukkelijk zeggen dat mijn partij, de Europese Conservatieven en Hervormers, de beginselen van gelijkheid, tolerantie en diversiteit overal ter wereld verdedigt en onderschrijft.</p>
      <p sl="en">Veel Europeanen houden er ten aanzien van homoseksualiteit echter traditionele opvattingen op na, vaak op basis van hun religieuze overtuiging. Net zoals we ernaar streven het recht te handhaven om de LGBT-rechten te beschermen, zouden we er ook naar moeten streven om ervoor te zorgen dat degenen die hiermee strijdige, niet-opruiende opvattingen tot uiting willen brengen, binnen de grenzen van de wet met betrekking tot vrije meningsuiting, daartoe ook de vrijheid moeten hebben.</p>
      <p sl="en">De Litouwse samenleving blijft ongetwijfeld in grote lijnen conservatief en daar moeten we ook begrip voor hebben. Mensen hebben recht op hun eigen persoonlijke opvattingen, maar op institutioneel en wettelijk niveau kunnen we geen afbreuk doen aan het beginsel dat we allemaal gelijk zijn. Gelijkheid is een van de grondbeginselen van onze progressieve samenleving in Europa, en ik geloof dat de rechtsbescherming en individuele rechten die door de EU worden gegarandeerd als een soort magneet hebben gewerkt op landen zoals Litouwen op het moment dat deze zich aan de communistische totalitaire overheersing hadden ontworsteld.</p>
      <p sl="en">Ik wil er daarom bij de Litouwse autoriteiten op aandringen om in overweging te nemen dat de EU zich ertoe heeft verplicht om te voorkomen dat minderheden worden gemarginaliseerd, belasterd en vervolgd zoals dat in de eerste helft van de 20e eeuw in heel Europa nog heel gebruikelijk was. De Commissie moet inderdaad naar dit Litouwse wetsvoorstel kijken en zich erover uitspreken of zij dit stuk wetgeving al dan niet in overeenstemming acht met de EU-wetgeving – hoewel, zoals Simon Busuttil zei, het heel goed mogelijk is dat dit voorstel niet tot wet zal worden verheven, aangezien Litouwen een democratisch land is en zich maar al te bewust is van de kwesties die we tijdens dit debat vanavond aan de orde zullen stellen.</p>
    </intervention>
    <intervention id="2-662-000" speaker_id="96669" name="Joe HIGGINS" is_mep="True" mode="spoken" nationality="Ireland" birth_date="20-05-1949" birth_place="Ciarraí" p_group="Confederal Group of the European United Left - Nordic Green Left" m_state="IE">
      <p sl="en">namens de GUE/NGL-Fractie . – Mevrouw de Voorzitter, de voorgestelde wet om wat de “openbare bevordering van homoseksuele relaties” wordt genoemd in Litouwen te verbieden, is een nieuw voorwendsel om de rechten van lesbiennes, homo’s, bi- en transseksuelen in die staat teniet te doen.</p>
      <p sl="en">Het is wel uiterst ironisch dat een land dat nog maar twintig jaar geleden de ketenen van de stalinistische dictatuur heeft afgeworpen nu een van de vele misdrijven van dat systeem gaat na-apen: de onderdrukking van het recht van mensen om vrij en in vrede te leven, in overeenstemming met hun eigen seksuele identiteit</p>
      <p sl="en">Ik ben onder de indruk van de moed van de honderden homoseksuele mensen en hun medestanders die de haatcampagne jegens hen trotseerden en in mei vorig jaar meeliepen in de Baltic Pride-parade in de Litouwse hoofdstad Vilnius. Het is stuitend om te zien hoe rechtse politici homoseksuele mensen in Litouwen tot zondebok maken. Het politieke establishment in dat land is jammerlijk tekortgeschoten tegenover zijn bevolking, met name de jongeren. Net als in Ierland hebben marktkapitalisme en financiële speculaties de economieën van de Baltische staten verwoest, waaronder ook in Litouwen waar de werkloosheid tot maar liefst 18 procent is gestegen en de jeugdwerkloosheid zelfs tot 35 procent. In deze omstandigheden is het tot zondebok maken van minderheden, waaronder homoseksuele mensen, een gebruikelijke, cynische manier om de aandacht af te leiden van het falen van het establishment.</p>
      <p sl="en">Net zoals bij de haatcampagne tegen homo’s in Oeganda probeert de homofobe campagne in Litouwen te insinueren dat homoseksuele mensen een bedreiging vormen voor kinderen, waarmee seksueel misbruik van kinderen wordt bedoeld. Dit is verderfelijke lasterpraat, bedoeld om verwarring te zaaien en te misleiden. Door deze lasterpraat worden ouders in hun streven om hun kinderen te beschermen op het verkeerde been gezet. Als Ier kan ik helaas bevestigen dat de bedreigingen voor kinderen zich van oudsher voordoen binnen de instellingen waar zij worden geacht veilig te zijn, binnen bepaalde families en binnen bepaalde kringen van de katholieke kerk.</p>
      <p sl="en">Het is verwerpelijk dat jongeren in Litouwen die proberen om te gaan met hun ontluikende seksualiteit – wat sowieso een moeilijke tijd is – dit nu moeten doen in een klimaat van onverdraagzaamheid en angst. Daarom moeten we ons solidair tonen met het recht van alle mensen in Litouwen, in Rusland, in de gehele Europese Unie en daarbuiten om in vrede en in overeenstemming met hun eigen geaardheid te leven.</p>
    </intervention>
    <intervention id="2-663-000" speaker_id="34254" name="Dimitar STOYANOV" is_mep="True" mode="spoken" nationality="Bulgaria" birth_date="17-05-1983" birth_place="Sofia" p_group="Non" m_state="BG">
      <p sl="bg">Mevrouw de Voorzitter, de belangrijkste boodschap die ik van de sprekers krijg is dat zij ervan uitgaan dat het voorgestelde amendement zal leiden tot discriminatie van homoseksuelen. Dat kunnen ze echter niet zeker weten. Het is slechts een aanname. Daarom moest ik even denken aan de film ‘Minority Report’, waarin de lokale politie helderzienden inzet om mensen te kunnen veroordelen nog voordat ze de misdaad begaan hebben.</p>
      <p sl="bg">Litouwen verkeert momenteel in precies dezelfde positie: het wordt al veroordeeld voor iets dat het nog niet gedaan heeft. Het draait hier ook om een ander fundamenteel probleem dat ons de komende jaren zal achtervolgen, namelijk de conflicterende rechten van verschillende groepen.</p>
      <p sl="bg">U weet bijvoorbeeld dat de vrijheid van vergadering waar we het hier over hebben niet onbeperkt en absoluut is. Een bijeenkomst moet vreedzaam zijn en moet plaatsvinden onder bepaalde voorwaarden, zodat de openbare orde niet verstoord wordt.</p>
      <p sl="bg">Ik weet dat dit buiten het kader van dit onderwerp valt, maar laten we niet vergeten dat deze conflicterende rechten in de toekomst steeds vaker een enorm probleem zullen vormen voor de Europese Unie en dat we, als we de zogenaamde burgerrechten en burgerlijke vrijheden steeds verder willen oprekken, een punt zullen bereiken waarop we zullen moeten beslissen wiens rechten en vrijheden boven die van anderen gaan.</p>
    </intervention>
    <intervention id="2-664-000" speaker_id="96770" name="Joanna Katarzyna SKRZYDLEWSKA" is_mep="True" mode="spoken" nationality="Poland" birth_date="17-02-1977" birth_place="Łódź" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, momenteel hebben we in Litouwen te maken met een situatie waarin we aan de ene kant spreken over het recht van elke democratisch verkozen regering om in eigen land vrij wetten uit te vaardigen, en aan de andere kant over de plicht om de mensenrechten te respecteren, die door de Europese wetgeving en internationale verdragen zijn beschermd. Het is ongetwijfeld de rol van het Europees Parlement om, onder andere, aandacht te besteden aan alle gevallen van schending van de mensenrechten, ook als deze het gevolg zijn van het behoren bij bepaalde sociale groepen. Het Parlement heeft al meermaals resoluties in zulke kwesties voorgesteld. Het heeft zich altijd verzet tegen schending van deze rechten.</p>
      <p sl="pl">Het debat van vandaag is ook het gevolg van de vrees dat het voorgestelde amendement van de Litouwse wetgeving kan leiden tot een beperking van bijvoorbeeld de vrijheid van meningsuiting in Litouwen op basis van seksuele geaardheid. Deze vrees is gegrond in die zin dat het Europees Parlement al meermaals voorbeelden aan de orde heeft gesteld van selectieve behandeling van de mensenrechten in Litouwen door de overheid van dit land. Ik denk hier in het bijzonder aan etnische minderheden, die door de Litouwse wetgeving spijtig genoeg niet gelijk worden behandeld wat betreft de rechten die aan hen zijn toegekend. Daarom wil ik benadrukken dat de ontwerpwetgeving van een land aan bepaalde standaarden moet voldoen en in overeenstemming moet zijn met de Europese wetgeving, die een gelijke behandeling van gedefinieerde minderheden, met inbegrip van etnische minderheden, waarborgt.</p>
    </intervention>
    <intervention id="2-665-000" speaker_id="96681" name="Vilija BLINKEVIČIŪTĖ" is_mep="True" mode="spoken" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Mevrouw de Voorzitter, we voeren nu een debat over een voor mijn land, Litouwen, heel gevoelig onderwerp. Ik wil er in dit verband eerst en vooral op wijzen dat Litouwen als EU-lidstaat de mensenrechten, de vrijheden en de communautaire waarden respecteert. Het is helaas echter zo dat individuele afgevaardigden van het Litouwse parlement wetsvoorstellen hebben ingediend die een schending van de mensenrechten inhouden en burgers discrimineren. Ik moet daar echter wel bij vertellen dat de regering van Litouwen zich afgelopen woensdag uitgesproken heeft tegen het in het Litouwse parlement besproken voorstel om het in het openbaar bevorderen van homoseksuele betrekkingen strafbaar te stellen, en wel omdat dit zou neerkomen op discriminatie op grond van seksuele geaardheid, en als zodanig in strijd zou zijn met de internationale en Europese wetgeving en de bepalingen van de grondwet van de Republiek Litouwen. Het wetsvoorstel werd veroordeeld door de president van Litouwen, mevrouw Grybauskaitė. En ik moet er ook op wijzen dat de amendementen op het voorstel nog niet zijn aangenomen door het Litouwse parlement. Tot slot is het zo dat de mensenrechtencommissie van het Litouwse parlement haar conclusies aangaande de voorgestelde amendementen nog moet voorleggen. Ik hoop dat Litouwen rekening zal houden met de Europese en internationale kritiek, het negatieve advies van de regering van Litouwen en de resolutie van het Europees Parlement, en dat het de politieke wil zal weten op te brengen om de voorgestelde wet – die een schending zou inhouden van mensenrechten en vrijheden – te verwerpen. Ik hoop dat er een einde komt aan alle vormen discriminatie, waaronder ook discriminatie op grond van seksuele voorkeur.</p>
    </intervention>
    <intervention id="2-666-000" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Mevrouw de Voorzitter, ik denk dat het vrij duidelijk is dat de boodschap die we het Litouwse parlement willen sturen – en niet alleen aan hen maar ook aan al diegenen die nog steeds durven te discussiëren over wat gewoon basisfeiten zijn – noodzakelijker is dan ooit. Er zijn mijns inziens twee feiten waar we sommige collega’s aan moeten herinneren die hun wellicht ontschoten zijn. Het eerste is dat homoseksualiteit niet langer als een psychische aandoening wordt geclassificeerd; en het tweede, dat hier vooral van belang is, is dat er geen geloofwaardig onderzoek bestaat waaruit blijkt dat het geven van voorlichting over homoseksualiteit aan kinderen hun seksuele geaardheid zou kunnen beïnvloeden.</p>
      <p sl="en">Dit zijn feiten, en geen enkele wetstekst of wetsvoorstel kan daarmee in tegenspraak zijn. De boodschap die we daarom morgen willen sturen is simpelweg dat we onze collega’s eraan herinneren dat deze zaken niet ter discussie staan. Daarom moeten we deze resolutie aannemen en daarom moeten we de inspanningen van de president van Litouwen ook steunen om een einde te maken aan wat er nu gaande is. Maar ik benadruk nogmaals: de boodschap is niet alleen gericht aan de Litouwers maar ook aan al diegenen die dergelijke zaken af en toe nog steeds ter discussie durven stellen.</p>
    </intervention>
    <intervention id="2-667-000" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">Mevrouw de Voorzitter, ik heb de indruk dat er geen enkel parlement in de wereld zo overgevoelig is op het gebied van bescherming van seksuele minderheden dan het Europees Parlement. De Litouwse wetgeving, die trouwens slecht is vertaald in de resolutie waarover we worden verwacht te stemmen, is nog niet goedgekeurd. En het Europees Parlement wil nu al een van de lidstaten gaan bekritiseren. Ik vind dat we niet tussenbeide moeten komen in het soevereine wetgevende proces in Litouwen, dat een soeverein land is.</p>
      <p sl="pl">We moeten zeker meer vertrouwen hebben in het wetgevende proces in Litouwen, en meer begrip voor de parlementsleden in Litouwen, die erop wijzen dat kinderen en jongeren in het bijzonder beter moeten worden beschermd tegen de vaak agressieve blootstelling aan informatie van seksuele aard. Dit is een volledig natuurlijke discussie. Ik heb de indruk dat de rechten van kinderen in deze discussie volledig over het hoofd worden gezien. In deze resolutie vinden we geen vertrouwen, geen respect voor de soevereiniteit, geen maat en geen aandacht voor de rechten van kinderen. Daarom kunnen we deze tekst niet ondersteunen.</p>
    </intervention>
    <intervention id="2-668-000" speaker_id="96789" name="Joanna SENYSZYN" is_mep="True" mode="spoken" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Mevrouw de Voorzitter, de meeste inwoners van de Unie zijn ervan overtuigd dat alle mensen gelijk zijn en dezelfde rechten hebben. In bepaalde Europese landen is het niveau van tolerantie voor seksuele minderheden echter nog steeds te laag. Er bestaan gevallen waarbij wordt aangezet tot haat tegenover homoseksuelen, waarbij marsen voor gelijkheid worden verboden, en waarbij zelfs wetgeving wordt voorgesteld die in strijd is met de Europese wetgeving, zoals bijvoorbeeld het discriminerende wetsontwerp van Litouwen. Er zou een eind aan dergelijke praktijken kunnen worden gesteld door op Europees vlak een coherent minimum aan bescherming vast te leggen voor personen die worden gediscrimineerd op basis van leeftijd, seksuele geaardheid, invaliditeit, geloofsovertuiging of wereldbeeld. Wanneer zal dit gebeuren? Een volledige scheiding van kerk en staat is hier van belang, want homofobie verspreidt zich precies daar waar geloof een te grote rol speelt. Er zijn nog steeds 76 landen in de wereld waar homoseksualiteit illegaal is, en 8 moslimstaten waar de doodsstraf op homoseksuele relaties staat. In Europa verschijnen er hoogstens voorschriften of wetsontwerpen die de vrije wereld in diskrediet brengen. Daarom zijn onze resolutie en de Europese antidiscriminatierichtlijn zo belangrijk.</p>
    </intervention>
    <intervention id="2-669-000" speaker_id="1129" name="Catherine TRAUTMANN" is_mep="True" mode="spoken" nationality="France" birth_date="15-01-1951" birth_place="Strasbourg" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mevrouw de Voorzitter, commissaris, dames en heren, het amendement dat momenteel ter beoordeling ligt in het Litouwse parlement, waarmee openbare bevordering van homoseksuele betrekkingen strafbaar wordt gesteld, is opgesteld in het kader van de wet ter bescherming van minderjarigen tegen de schadelijke gevolgen van openbare informatie.</p>
      <p sl="fr">Hoe kan men, zogenaamd ter bescherming van minderjarigen, een aanslag doen op de vrijheid van meningsuiting en de vrijheid van informatie, en bovendien steun uitspreken voor discriminatie op grond van seksuele geaardheid? We weten heel goed hier dat een dergelijke tekst leidt tot het verzwijgen van de seksuele geaardheid, en dat een dergelijke tekst zijn weerslag heeft op de rechten van lesbiennes, homoseksuelen, biseksuelen en transseksuelen, die wij hebben verdedigd en die dit parlement heeft verdedigd. Bovendien hebben we hier te maken met een aanzet tot criminalisering van homoseksualiteit en een oproep tot geweld juist op een moment dat we getuige zijn van gewelddadige acties en agressie tegen homoseksuelen. Dit is een beeld van Europa dat wij niet kunnen doorgeven aan de jeugd, een beeld van een gesloten, intolerante, in zichzelf gekeerde samenleving, waarin geen rekening gehouden wordt met het respect voor de medemens.</p>
      <p sl="fr">Zo moet deze wet volgens ons beschouwd worden als volledig in tegenspraak met de Europese waarden die met name worden uitgedragen in het Handvest van de grondrechten van de Europese Unie en het Europese Verdrag ter bescherming van de rechten van de mens en de fundamentele vrijheden. Een wet die bovendien, het is al gezegd, in tegenspraak is met het volledige antidiscriminatoire corpus uit het communautair recht, een corpus dat sterk heeft bijgedragen aan de evolutie van onze nationale wetgevingen richting grotere gelijkheid op veel gebieden die het dagelijks leven aangaan, van werkgelegenheid tot informatievoorziening of onderwijs.</p>
      <p sl="fr">Ik dank u, mevrouw de commissaris, dat u hier zeer duidelijke voorstellen heeft gedaan en ik zou willen dat alle Fracties luisterden naar uw argumentatie en de argumentatie van mijn collega’s. Ik zou een oproep willen doen aan alle collega-parlementsleden van alle fracties om zich te voegen bij de Fractie van de Progressieve Alliantie van Socialisten en Democraten in het Europees Parlement (S&amp;D), de Fractie Alliantie van Liberalen en Democraten voor Europa (ALDE), de Fractie De Groenen/Vrije Europese Alliantie (Verts/ALE) en de Confederale Fractie Europees Unitair Links/Noords Groen Links (GUE/NGL), die het initiatief hebben genomen tot deze resolutie.</p>
    </intervention>
    <intervention id="2-670-000" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Mevrouw de Voorzitter, waarom houdt dit Parlement zich bezig met een wetsvoorstel dat is ingediend door een afgevaardigde in een nationaal parlement? Ik vraag me af sinds wanneer we de wetgevende organen van de lidstaten dicteren waarover ze al dan niet mogen debatteren.</p>
      <p sl="sk">Noch dit debat noch de ontwerpresolutie waarover we morgen gaan stemmen heeft betrekking op een geldende wet. Ze hebben betrekking op een niet bindende tekst die onderwerp van discussie is in het parlement van een lidstaat. De wet die de mediavrijheid in Hongarije zou kunnen bedreigen is een wet die momenteel van kracht is.</p>
      <p sl="sk">De meesten van ons hebben echter uiteindelijk het standpunt ingenomen dat we tijd moeten geven aan de Hongaarse regering om de wet indien nodig te wijzigen voordat wij ons ermee bezig gaan houden. Laten we in ieder geval consequent zijn.</p>
      <p sl="sk">Dames en heren, laten we deze resolutie in ieder geval uitstellen totdat het debat in het Litouwse parlement is afgesloten.</p>
    </intervention>
    <intervention id="2-671-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Mevrouw de Voorzitter, ik kom uit Litouwen. De resolutie waarover we nu een debat voeren, verwijst naar een amendement op het Wetboek van Administratieve Overtredingen. Ik moet benadrukken dat we hier te maken hebben met een nog niet afgeronde procedure binnen een nationaal parlement. Het Europees Parlement probeert zich daarin te mengen. Het betreft hier de lezing van een voorstel – er is nog geen definitief besluit, er zijn nog niet eens debatten in de commissie gevoerd. Eerlijkheidshalve moet ik daaraan toevoegen dat de instellingen die het amendement van onze parlementaire fractie moesten beoordelen, een negatief advies hebben uitgebracht met betrekking tot het voorstel. Wat we hier nu bespreken is dus een voorstel dat niet noodzakelijkerwijs overeenkomt met het voorstel zoals dat uiteindelijk gedaan zal worden. Ik kan deze resolutie daarom niet steunen. Het is een overdreven reactie. En opnieuw wil ik mijn vriend de heer Higgins graag iets zeggen. Verwijs alstublieft niet naar iets dat u zelf niet hebt meegemaakt. Elke vergelijking tussen het Litouwen van nu en de Sovjet-Unie is gewoonweg onzinnig.</p>
    </intervention>
    <intervention id="2-672-000" speaker_id="96874" name="Alexandra THEIN" is_mep="True" mode="spoken" nationality="Germany" birth_date="05-10-1963" birth_place="Bochum" p_group="Group of the Alliance of Liberals and Democrats for Europe" m_state="DE">
      <p sl="de">Mevrouw de Voorzitter, mevrouw de commissaris, het Europees Verdrag tot bescherming van de rechten van de mens en het Europees Handvest van de grondrechten verbieden discriminatie op grond van seksuele geaardheid. De organen van de EU en alle lidstaten zijn ingevolge de artikelen 6 en 7 van het Verdrag betreffende de Europese Unie en artikel 9 van het Verdrag betreffende de werking van de Europese Unie gehouden discriminatie op grond van seksuele geaardheid te bestrijden.</p>
      <p sl="de">Litouwen is een lidstaat en heeft zich er derhalve toe verplicht deze gemeenschappelijke waarden van 500 miljoen burgers van de Unie eveneens in acht te nemen. Ik ben in eerste instantie verheugd dat de beoogde wet na onze resolutie van 2009 in afgezwakte vorm in werking is getreden en tot dusver geen enkel geval bekend is geworden waarin deze wet is toegepast en dat de toepassing ervan met betrekking tot het verbod op de Christopher Street Day Parade mislukt is en dit evenement doorgang heeft kunnen vinden. Des te verwonderlijker vind ik het dat inmiddels nieuwe wetgevingsmaatregelen in de pijplijn zitten volgens welke het spreken of informeren in het openbaar over homoseksuele relaties een boete van maximaal 2 900 euro tot gevolg kan hebben en dat homoseksuelen geen gelijke kansen meer krijgen (vrouwen nog net wel).</p>
      <p sl="de">Daarom ben ik ingenomen met de strategie van de Commissie tegen homofobie en wil ik commissaris Reding uitdrukkelijk danken voor het feit dat zij het belang van de bescherming van de grondrechten onderstreept door hier zo kort voor middernacht nog in de plenaire vergadering aanwezig te zijn.</p>
    </intervention>
    <intervention id="2-673-000" speaker_id="photo_generic" name="Viviane Reding" is_mep="True" mode="spoken">
      <p sl="en">vicevoorzitter van de Commissie . − Mevrouw de Voorzitter, ik heb er nota van genomen dat er in dit Parlement bij alle grote politieke partijen zeer brede overeenstemming bestaat over het non-discriminatiebeginsel. Ik geloof dat indien er sprake zou zijn van een resolutie die dit beginsel en de toepassing daarvan in de nationale wetgeving daadwerkelijk onderstreept – een verplichting die de natiestaten in het kader van de regels van Europa zijn aangegaan – dit een zeer belangrijk zou moment zijn.</p>
      <p sl="en">De Parlementsleden die duidelijk te kennen hebben gegeven dat we het hier hebben over een wet die geen wet is maar een voorstel van een aantal parlementsleden hebben gelijk als ze dit benadrukken, maar ik wil er ook op wijzen dat zowel de president van Litouwen als de regering van Litouwen zich duidelijk tegen die voorstellen die sommige parlementariërs hebben ingediend, hebben uitgesproken.</p>
      <p sl="en">Ik hoop dat een nagenoeg unanieme beslissing morgen bij de stemming deze beginselen zal onderstrepen waar 27 lidstaten vrijwillig mee hebben ingestemd, beginselen die ten grondslag liggen aan onze Europese richtlijnen, en die door het Handvest van de grondrechten worden bekrachtigd. Ik kan het krachtige standpunt van dit Parlement alleen maar onderschrijven.</p>
    </intervention>
    <intervention id="2-674-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Tot besluit van het debat zijn er twee ontwerpresoluties ingediend, overeenkomstig artikel 115, lid 5 van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt plaats op woensdag 19 januari 2011.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-675-000" speaker_id="97230" name="Kristiina OJULAND" is_mep="True" mode="written" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">Terwijl we kritiek uitoefenen op de schendingen van burgerlijke vrijheden in derde landen moeten we in de lidstaten met een even kritische blik kijken naar wat er in de lidstaten gebeurt. Het is bijzonder teleurstellend dat het Litouwse parlement zelfs het verspreiden van informatie over seksuele geaardheid strafbaar wil stellen onder het voorwendsel van de bescherming van minderjarigen, godsdienstige gevoelens en politieke overtuigingen. Dit is een duidelijke schending van de vrijheid van meningsuiting en dit kan niet worden gerechtvaardigd ook al zou de meerderheid van de bevolking dit willen. De onschendbare rechten van minderheden behoren altijd tot de essentiële kenmerken van de democratie, maar het Litouwse parlement heeft populisme verward met democratie. Ik zou graag zien dat het Litouwse parlement de wetten wijzigt of intrekt die in essentie homofoob zijn en in strijd met de Litouwse grondwet, alsook met het Europees Verdrag voor de rechten van de mens, het Handvest van de grondrechten van de EU en het Internationaal Verdrag inzake burgerrechten en politieke rechten. Ik heb bewondering voor de moed van de Litouwse president Dalia Grybauskaitė om publiekelijk de strijd aan te gaan tegen discriminatie en hoop dat anderen haar voorbeeld zullen volgen. Wanneer het Litouwse parlement echter zijn internationale verplichtingen niet nakomt, moet namens de Europese Unie worden opgetreden.</p>
    </intervention>
  </section>
  <section id="creitem25" title="19. Agenda van de volgende vergadering: zie notulen"/>
  <section id="creitem26" title="20. Sluiting van de vergadering"/>
</text>
