<?xml version='1.0' encoding='utf-8'?>
<text id="20080114.NL" lang="nl" date="2008-01-14" place="Straatsburg" edition="Uitgave PB">
  <section id="creitem1" title="1. Hervatting van de zitting">
    <intervention id="1-004" speaker_id="1253" name="De Voorzitter" is_mep="True" mode="spoken">
      <p sl="nl">Ik verklaar de zitting van het Europees Parlement, die op dinsdag 18 december 2007 werd onderbroken, te zijn hervat.</p>
    </intervention>
  </section>
  <section id="creitem2" title="2. Verklaringen van het voorzitterschap">
    <intervention id="1-006" speaker_id="1253" name="De Voorzitter" is_mep="True" mode="spoken">
      <p sl="nl">Dames en heren, het is de eerste keer dat we in het nieuwe jaar bijeenkomen. Ik wens u een gezond en voorspoedig 2008 en ons veel succes bij de taken die ons zijn toevertrouwd om de Europese Unie naar een goede toekomst te leiden.</p>
      <p sl="nl">Staat u mij toe een paar opmerkingen te maken over de werkzaamheden die ons te wachten staan. Op de laatste zittingsdag van het Europees Parlement hier in Straatsburg op 13 december 2007 werd in Lissabon het Herzieningsverdrag ondertekend. In een korte toespraak die ik daar heb gehouden in aanwezigheid van de voorzitter van de Europese Raad, José Socrates, en de voorzitter van de Europese Commissie, José Manuel Barroso, heb ik de uitdrukkelijke wens van de grote meerderheid van het Parlement geuit, dat het Herzieningsverdrag op 1 januari 2009 een juridische en dus politieke realiteit moge zijn. Daarom heeft deze doelstelling in 2008 absolute prioriteit boven alle andere prioriteiten.</p>
      <p sl="nl">In negen van de lidstaten die op 1 mei 2004 zijn toegetreden tot de Europese Unie, werden de grenscontroles op 21 december opgeheven. Dit was een aangrijpende gebeurtenis. Eeuwenlang drongen soldaten met veel geweld andere landen in Europa binnen en zaaiden niets anders dan oorlog, ellende en leed. Het verdwijnen van de slagbomen tussen onze landen betekent: we zijn welkom bij onze buren. We zijn allemaal burgers van de Europese Unie, of zoals de Verklaring van Berlijn van 25 maart 2007 het verwoordt: “Wij burgers van de Europese Unie hebben het geluk verenigd te zijn.”</p>
      <a text="(Applaus)"/>
      <p sl="nl">Op 1 januari zijn Malta en Cyprus toegetreden tot de Europese Monetaire Unie. Daardoor is onze gemeenschappelijke munt, de euro, sindsdien ook in deze landen het officiële betaalmiddel. We heten Malta en Cyprus van harte welkom.</p>
      <a text="(Applaus)"/>
      <p sl="nl">De Raad, de Commissie en het Parlement hebben op 9 januari tijdens een indrukwekkende en plechtige bijeenkomst in Ljubljana het Europees Jaar van de interculturele dialoog uitgeroepen. Deze zal dit jaar en ook daarna een van de kernpunten van ons werk zijn. Daarom zou ik u graag willen verzoeken morgen allemaal aanwezig te zijn bij de toespraak van de grootmoefti van Syrië, sjeik Ahmad Badr Al-Din Hassoun.</p>
      <p sl="nl">Tot slot zou ik nog graag willen wijzen op twee punten. Onze wetgevende taak zal dit jaar vooral in het teken staan van de noodzaak tot handelen op het gebied van klimaat en milieu. Als wetgever hebben we enerzijds een grote verantwoordelijkheid voor de bescherming van het klimaat en het milieu, maar anderzijds ook voor het behoud van het Europese concurrentievermogen inclusief de werkgelegenheid. We moeten er samen in slagen een duurzaam evenwicht te vinden tussen economie en ecologie.</p>
      <p sl="nl">De Europese Unie is gebaseerd op waarden, rechten en plichten. Hier in deze zaal hebben de voorzitters van het Parlement, de Raad en de Commissie op 12 december 2007 het Handvest van de grondrechten ondertekend. Voor de burgers van de Europese Unie en ook voor het Europees Parlement was dit een uitermate belangrijke gebeurtenis. De bijeenkomst werd echter verstoord door enkele Parlementsleden die door luide interrupties probeerden de sprekers te beletten hun toespraak te houden. Dit gedrag valt niet te rechtvaardigen.</p>
      <a text="(Applaus)"/>
      <p sl="nl">Vrijheid van meningsuiting is de grondslag van de democratie en het parlementarisme. Elk lid van het Europees Parlement kan in debatten zijn eigen vrije mening op vreedzame manier naar voren brengen. Het is onze gezamenlijke taak dit grondrecht te allen tijde te verdedigen. Sprekers in het Europees Parlement te beletten hun toespraak te houden is een schending van de grondrechten van vrijheid, democratie en parlementarisme, des te meer wanneer de sprekers hier te gast zijn.</p>
      <a text="(Applaus)"/>
      <p sl="nl">Dit gedrag is tevens in strijd met ons Reglement en daarom absoluut onaanvaardbaar. Ik zal daarom overeenkomstig het Reglement maatregelen nemen tegen de Parlementsleden die de vergadering onverminderd zijn blijven verstoren, ondanks herhaaldelijke waarschuwingen van de Voorzitter om dit niet te doen.</p>
      <a text="(Applaus)"/>
      <p sl="nl">Dit geldt overigens ook voor Parlementsleden die onze bodes op inacceptabele wijze hebben bejegend bij het uitoefenen van hun taak.</p>
      <a text="(Applaus)"/>
      <p sl="nl">Het nieuwe jaar plaatst ons voor zeer grote uitdagingen. Hieraan kunnen we alleen het hoofd bieden als we respect en achting tonen voor elkaar. Daarvan ben ik overtuigd. In deze zin wil ik u nogmaals een voorspoedig 2008 toewensen.</p>
      <a text="(Applaus)"/>
    </intervention>
  </section>
  <section id="creitem3" title="3. Goedkeuring van de notulen">
    <intervention id="1-008" speaker_id="1253" name="De Voorzitter" is_mep="True" mode="spoken">
      <p sl="nl">De notulen van dinsdag 18 december 2007 zijn rondgedeeld.</p>
      <p sl="nl">Zijn er opmerkingen?</p>
    </intervention>
    <intervention id="1-009" speaker_id="28266" name="Sophia in ‘t Veld" is_mep="True" mode="spoken">
      <p sl="en">Mijnheer de Voorzitter, voordat we verdergaan met de agenda, zou ik graag wat uitleg willen over een onderdeel op de agenda voor morgenochtend dat u al hebt genoemd: de toespraak van de grootmoefti van Syrië. Zijn toespraak zal de eerste zijn in een serie van toespraken door religieuze leiders voor het voltallige Huis in het kader van het Europees Jaar van de interculturele dialoog. Ik zou graag willen weten waarom de Conferentie van voorzitters ervoor gekozen heeft om de interculturele dialoog exclusief te interpreteren als zijnde een interreligieuze monoloog, en of zij van mening is dat een vergaderperiode een geschikt platform is voor religieuze boodschappen.</p>
      <a text="(Applaus)"/>
      <p sl="en">Tot slot zou ik graag willen weten of de Conferentie van voorzitters bereid is om te overwegen de lijst met gastsprekers te verbreden en deze representatiever te maken door vrouwen en niet-religieuze organisaties toe te voegen. De ALDE-Fractie heeft voorgesteld om mevrouw Jahangir, de speciale rapporteur van de VN voor vrijheid van godsdienst of geloof, ook uit te nodigen om de voltallige vergadering toe te spreken. Ik hoop dat u hierover uw licht kunt laten schijnen.</p>
      <a text="(Applaus)"/>
    </intervention>
    <intervention id="1-010" speaker_id="1253" name="De Voorzitter" is_mep="True" mode="spoken">
      <p sl="nl">Hartelijk dank, mevrouw In ‘t Veld. Als ik me goed herinner, was het zelfs een unaniem besluit van de Conferentie van voorzitters. De heer Cohn-Bendit heeft daar zijn twijfels over; we zullen dit nog natrekken. Het was in elk geval een besluit met een zeer grote meerderheid, waarbij we ook hebben gezegd dat de lijst niet definitief hoefde te zijn en dat we ook de diverse parlementaire commissies zouden verzoeken voorstellen te doen voor activiteiten, waarover we dan konden stemmen.</p>
      <p sl="nl">U kunt er daarom zeker van zijn, mevrouw In ‘t Veld, dat de discussie zo breed mogelijk was en dat we ook openstaan voor nieuwe voorstellen. Deze moeten dan echter wel worden goedgekeurd door de Conferentie van voorzitters of door het Parlement.</p>
    </intervention>
    <intervention id="1-011" speaker_id="4254" name="Monica Frassoni" is_mep="True" mode="spoken">
      <p sl="it">Mijnheer de Voorzitter, dames en heren, ik wil slechts aangeven dat mijn fractie niet akkoord is gegaan.</p>
    </intervention>
    <intervention id="1-012" speaker_id="1253" name="De Voorzitter" is_mep="True" mode="spoken">
      <p sl="nl">Ik wil er nogmaals op wijzen dat uw fractie er kennelijk niet mee akkoord ging. We zullen dit nog een keer natrekken aan de hand van de notulen. Niet om uw opmerking in twijfel te trekken, maar om te zien of de notulen op dit punt correct zijn. In ieder geval was een overgrote meerderheid ervoor, wat in de Conferentie van voorzitters zelden voorkomt.</p>
    </intervention>
    <intervention id="1-013" speaker_id="4529" name="Sarah Ludford" is_mep="True" mode="spoken">
      <p sl="en">Mijnheer de Voorzitter, ik zou iets willen toevoegen aan hetgeen mevrouw In ‘t Veld gezegd heeft. Zoals ik al aan de orde heb gesteld in een e-mail die ik u deze morgen heb gestuurd met een kopie naar de andere leden, is een ander te betreuren feit dat het lijkt alsof u de grootmoefti gelijkstelt aan de paus en de opperrabbijn van het Verenigd Koninkrijk als een Europese vertegenwoordiger van zijn specifieke religie. Ik denk dat dit een zeer slecht signaal afgeeft naar Europese moslims.</p>
      <p sl="en">Het bezoek van morgen vereist elke vorm van beleefdheid, hoewel men wel graag van gedachten zou willen wisselen over mensenrechtenschendingen in Syrië. Ik hoop dat u er in uw toekomstige lijst van genodigden dit jaar voor zult zorgen dat een Europese vertegenwoordiger van de islam uitgenodigd wordt en niet iemand van buiten de EU, van wie gedacht zou kunnen worden dat hij moslims in Europa vertegenwoordigt, wat niet het geval is.</p>
    </intervention>
    <intervention id="1-014" speaker_id="1253" name="De Voorzitter" is_mep="True" mode="spoken">
      <p sl="nl">Mevrouw Ludford, met de beste wil van de wereld en alle begrip voor elkaar, zullen we het over dit soort vragen nooit voor honderd procent met elkaar eens worden, maar ik kan u wel zeggen dat een grote meerderheid van de fractievoorzitters achter dit besluit stond. Met een beetje goede wil kunnen we alles zeker nog evenwichtiger maken door er activiteiten van onze commissies aan toe te voegen, zodat een ieder zich hierin kan vinden. Ik zou u daarom willen verzoeken dat we onze gasten met achting en respect bejegenen. We willen immers de dialoog bevorderen, niet belemmeren. Dat is mijn dringende appel aan ons allen.</p>
      <a text="(De notulen van de vorige vergadering worden goedgekeurd.)"/>
    </intervention>
  </section>
  <section id="creitem4" title="4. Samenstelling Parlement: zie notulen"/>
  <section id="creitem5" title="5. Samenstelling commissies en delegaties: zie notulen"/>
  <section id="creitem6" title="6. Ondertekening van volgens de medebeslissingsprocedure aangenomen besluiten: zie notulen"/>
  <section id="creitem7" title="7. Ingekomen stukken: zie notulen"/>
  <section id="creitem8" title="8. Mondelinge vragen en schriftelijke verklaringen (indiening): zie notulen"/>
  <section id="creitem9" title="9. Vervallen schriftelijke verklaringen: zie notulen"/>
  <section id="creitem10" title="10. Verzoekschriften: zie notulen"/>
  <section id="creitem11" title="11. Van de Raad ontvangen verdragsteksten: zie notulen"/>
  <section id="creitem12" title="12. Regeling van de werkzaamheden">
    <intervention id="1-024" speaker_id="1253" name="De Voorzitter" is_mep="True" mode="spoken">
      <p sl="nl">De definitieve ontwerpagenda die tijdens haar vergadering op donderdag 10 januari 2008 overeenkomstig artikel 130 en 131 van het Reglement door de Conferentie van voorzitters werd opgesteld, is rondgedeeld. Hierop worden de volgende wijzigingen voorgesteld:</p>
      <p sl="nl">Met betrekking tot de maandag:</p>
      <p sl="nl">Geen wijzigingen.</p>
      <p sl="nl">Met betrekking tot de dinsdag:</p>
      <p sl="nl">De PPE-DE-Fractie heeft verzocht de twee verslagen van collega Demetriou en collega Cashman over de controle van personen aan de buitengrenzen van de EU uit te stellen tot een volgende vergaderperiode.</p>
    </intervention>
    <intervention id="1-025" speaker_id="23730" name="Panayiotis Demetriou" is_mep="True" mode="spoken">
      <p sl="el">Mijnheer de Voorzitter, dit verslag lijkt voor het grootste gedeelte de volledige goedkeuring van de Raad te krijgen, maar er is een procedurele kwestie want het Coreper is nog niet bijeengekomen. Ik denk dat het morgen of overmorgen bijeenkomt. Bovendien heeft het Sloveense voorzitterschap wegens procedurele en officiële redenen gevraagd dat de bijeenkomst wordt verschoven naar de volgende voltallige vergaderperiode in België. Er is geen bezwaar tegen dit uitstel.</p>
    </intervention>
    <intervention id="1-026" speaker_id="1253" name="De Voorzitter" is_mep="True" mode="spoken">
      <p sl="nl">De Fractie Alliantie van Liberalen en Democraten voor Europa heeft verzocht het debat over de verklaringen van de Raad en de Commissie ten aanzien van de situatie in Pakistan na de moord op Benazir Bhutto af te sluiten met de indiening van ontwerpresoluties.</p>
    </intervention>
    <intervention id="1-027" speaker_id="2155" name="Graham Watson" is_mep="True" mode="spoken">
      <p sl="en">Mijnheer de Voorzitter, tijdens het vakantiereces hebben we een aantal zorgwekkende ontwikkelingen in Pakistan gezien, waaronder niet in het minst uiteraard de moord op Benazir Bhutto.</p>
      <p sl="en">Deze week hebben we de gelegenheid om deze zaak te bespreken. Mijn fractie is van mening dat we ons debat moeten afsluiten met een resolutie, vooral omdat we een standpunt moeten innemen en een bericht naar de Pakistaanse autoriteiten moeten sturen vóór het bezoek van de heer Musharraf aan de Commissie buitenlandse zaken van het Huis.</p>
    </intervention>
    <intervention id="1-028" speaker_id="1253" name="De Voorzitter" is_mep="True" mode="spoken">
      <p sl="nl">Wil nog iemand zijn instemming betuigen met het verzoek?</p>
    </intervention>
    <intervention id="1-029" speaker_id="1934" name="Daniel Cohn-Bendit" is_mep="True" mode="spoken">
      <p sl="de">Mijnheer de Voorzitter, dames en heren, ik vind het een slechte gewoonte om debatten zonder resolutie af te sluiten. Dit Parlement is er toch voor om duidelijke standpunten in te nemen en mag niet slechts een praatcollege zijn voor de fractievoorzitters en andere woordvoerders van de fracties, zonder resoluties aan te nemen.</p>
      <p sl="de">De heer Musharraf komt hier naar toe. Hij behoort te weten hoe het Parlement denkt over de situatie in zijn land, zodat we daarover met hem kunnen discussiëren. Ik vind dat we de moed moeten hebben om een eind te maken aan onze oude gewoonte om besluiten uit te stellen omdat we te bang zijn om resoluties aan te nemen.</p>
    </intervention>
    <intervention id="1-030" speaker_id="1253" name="De Voorzitter" is_mep="True" mode="spoken">
      <p sl="nl">Gezien de krappe spreektijd voor de zitting van woensdagmiddag heeft de Sociaal-democratische Fractie verzocht het debat te verlengen tot 18.00 uur. In overleg met de Raad kan het Vragenuur worden verlengd tot 19.30 uur.</p>
    </intervention>
    <intervention id="1-031" speaker_id="2295" name="Hannes Swoboda" is_mep="True" mode="spoken">
      <p sl="de">Mijnheer de Voorzitter, voor wat de motivering betreft, hebt u alles gezegd. Het is goed dat het Vragenuur aan de Raad daardoor niet wordt ingekort. Daar wilde ik nog even op attent maken.</p>
    </intervention>
  </section>
  <section id="creitem13" title="13. Opmerkingen van één minuut over kwesties van politiek belang">
    <intervention id="1-034" speaker_id="1253" name="De Voorzitter" is_mep="True" mode="spoken">
      <p sl="nl">Aan de orde zijn de opmerkingen van één minuut over kwesties van politiek belang.</p>
    </intervention>
    <intervention id="1-035" speaker_id="28120" name="Simon Busuttil" is_mep="True" mode="spoken">
      <p sl="mt">Bedankt voor uw gelukwensen aan mijn land, Malta, dat zich vorige week samen met Cyprus bij de eurozone aansloot. Daarmee komt het aantal landen dat de euro als munteenheid gebruikt op vijftien. Dit betekent dat de meerderheid van de lidstaten van de EU nu dezelfde munteenheid gebruikt. Tijdens de feestelijkheden die twee dagen geleden in Malta plaatsvonden, hebben de voorzitters van de Raad en de Commissie en ook Mario Mauro, ondervoorzitter van het Europees Parlement, allen Malta gefeliciteerd met de snelle vooruitgang die in de afgelopen drie jaar, sinds we bij de Europese Unie kwamen, is gemaakt en met de overgang naar de euro die goed en zonder enige problemen verloopt. Ik kan zelfs stellen dat, ondanks de dubbele circulatieperiode die tot het einde van deze maand duurt, na slechts twee weken bijna alle transacties reeds in euro’s worden gedaan. Het volk van Malta en Gozo is er trots op de euro te hebben omarmd en weer een grote stap voorwaarts te hebben gezet in het proces van de Europese eenwording.</p>
    </intervention>
    <intervention id="1-036" speaker_id="28175" name="Yannick Vaugrenard" is_mep="True" mode="spoken">
      <p sl="fr">Mijnheer de Voorzitter, het Europees Hof van Justitie heeft in december een langverwacht arrest uitgewezen met zorgwekkende gevolgen voor de bescherming van gedetacheerde werknemers in Europa.</p>
      <p sl="fr">Het is een negatief signaal voor onze burgers die zich zorgen maken om de risico’s van sociale dumping. Wat zegt het Hof nu in dit zogenaamde “Laval”-arrest? Het Hof zegt dat de Zweedse vakbonden het bij het verkeerde eind hadden toen ze een Lets bedrijf wilden verplichten hun collectieve arbeidsovereenkomst te ondertekenen, met name wat het minimumloon betrof. De richtlijn uit 1996 verplicht gedetacheerde werknemers echter om te voldoen aan een reeks bindende voorschriften voor een minimale bescherming in de ontvangende lidstaat.</p>
      <p sl="fr">Het Hof was van mening dat het Zweedse systeem van collectief onderhandelen hier niet van toepassing was en dat zulke normen alleen bij wet konden worden opgelegd. De Europese boodschap is dus niet langer duidelijk: enerzijds wil de Commissie flexicurity en het systeem van collectief onderhandelen als model stimuleren, anderzijds trekt het Hof van Justitie dit model in twijfel.</p>
      <p sl="fr">Het Parlement en de Raad moeten dus hun licht laten schijnen over deze zaak, anders zouden we aanvaarden dat de Bolkestein-richtlijn aan de deur wordt gezet maar via het raam weer opnieuw binnenkomt, en dat zou volkomen onaanvaardbaar zijn.</p>
    </intervention>
    <intervention id="1-037" speaker_id="2155" name="Graham Watson" is_mep="True" mode="spoken">
      <p sl="en">Mijnheer de Voorzitter, ik wil een probleem onder de aandacht brengen dat in het bijzonder geldt voor één lidstaat, maar waarvan ik vermoed dat het bredere Europese implicaties heeft. Dit jaar is het Europees Jaar van de interculturele dialoog. Een instituut dat veel doet om de interculturele dialoog te bevorderen is de British Council . Daarom is het extra zorgwekkend dat Rusland de kantoren van de British Council in St. Petersburg en Yekaterinenburg probeert te sluiten. Het werk van de British Council in Rusland is volstrekt legaal. Het wordt gereguleerd door een culturele overeenkomst uit 1994 tussen Londen en Moskou. Daarom verzoek ik de collega’s om deze zaak met Rusland te bespreken in de context van onze interparlementaire dialoog en verzoek ik u, mijnheer de Voorzitter, elke gelegenheid die zich voordoet te gebruiken om de Russische overheid onze bezorgdheid kenbaar te maken over het feit dat een culturele zaak die wordt gereguleerd door een volstrekt normale overeenkomst tussen twee landen, met de voeten wordt getreden in een poging van de Russische overheid om het politieke debat te smoren.</p>
    </intervention>
    <intervention id="1-038" speaker_id="39022" name="Ewa Tomaszewska" is_mep="True" mode="spoken">
      <p sl="pl">Mijnheer de Voorzitter, het is niet de eerste keer dat we in dit Parlement een debat voeren over de problemen in verband met het demografisch deficit dat Europa bedreigt, of liever, over de sociale problemen die daaruit voortvloeien. Tegelijkertijd zijn producten voor kinderen in de Europese Unie belast met het normale – en dus het hoogst mogelijke – btw-tarief.</p>
      <p sl="pl">Voor de toetreding van mijn land tot de Europese Unie waren dergelijke producten in Polen aan een speciaal lager tarief onderworpen. Een van de juridische gevolgen van de toetreding van Polen tot de Unie was helaas ook een toename van het btw-tarief op producten voor kinderen, wat in strijd was met het in Polen gevoerde gezinsbeleid.</p>
      <p sl="pl">Ik roep de Europese Commissie op om een wijziging van de voorschriften op dit gebied in overweging te nemen, niet alleen in het belang van alle lidstaten, maar ook en vooral van de armste gezinnen die kinderen opvoeden. Dit zou ons allen helpen om de Lissabonstrategie te verwezenlijken.</p>
    </intervention>
    <intervention id="1-039" speaker_id="38733" name="Mikel Irujo Amezaga" is_mep="True" mode="spoken">
      <p sl="es">Mijnheer de Voorzitter, het werkprogramma van de Commissie voor 2008 stelt dat de burger in het Europees project centraal staat en ook moet staan.</p>
      <p sl="es">Als je dat idee ruimere toepassing geeft, volgt daaruit volgens mij dat de Europese Unie de ontwikkelingen in Kosovo verkeerd benadert. We moeten ophouden met ons af te vragen of de internationale omstandigheden de erkenning van de onafhankelijkheid van dit land wel of niet toelaten. De belangrijkste vraag luidt nu juist: wat willen de burgers van Kosovo zelf? Zij staan hier immers centraal en voor de oplossing van conflicten moet altijd aan twee voorwaarden zijn voldaan: respect voor de mensenrechten en erkenning van het recht van een volk om zelf zijn toekomst te bepalen.</p>
      <p sl="es">Ik geloof dat dit de benadering is die de Europese Unie steeds weer dient te volgen, of de gebeurtenissen in kwestie zich nu binnen of buiten de grenzen van de Unie voordoen.</p>
    </intervention>
    <intervention id="1-040" speaker_id="28339" name="Daniel Strož" is_mep="True" mode="spoken">
      <p sl="cs">Ik wil een lastige kwestie ter sprake brengen, namelijk de wijdverspreide campagne tegen roken en rokers in de Europese Unie, een campagne die tevens is gebaseerd op rechtsbesluiten die zijn goedgekeurd door het Europees Parlement. Er bestaat geen twijfel dat de campagne een goed doel dient omdat het gaat om de volksgezondheid. Naar mijn mening worden echter ook kwesties benadrukt die niet-respectvol en discriminerend zijn tegen een groot deel van de samenleving. Dat deel wordt praktisch gecriminaliseerd wegens zijn afhankelijkheid van het roken. De grote financiële verliezen van cafés en soortgelijke zaken in de landen die een verbod op roken in restaurants hebben ingesteld, kunnen ook niet over het hoofd worden gezien. Ik veronderstel dat de aandacht die wordt gegeven aan rokers in dezelfde mate zou moeten gaan naar de tabaksindustrie. Het is geen geheim dat al tientallen jaren enkele ingrediënten zoals nitrosamines aan tabak worden toegevoegd. Dit zijn stikstofverbindingen die naast een verhoogde opname van nicotine ook kanker veroorzaken. In de meeste gevallen wordt de schade aan de mens niet door de nicotine maar door deze additieven veroorzaakt. Ik ben van mening dat de productie van tabak en de samenstelling van tabaksproducten óók wettelijk moeten worden geregeld.</p>
    </intervention>
    <intervention id="1-041" speaker_id="28512" name="Jim Allister" is_mep="True" mode="spoken">
      <p sl="en">Mijnheer de Voorzitter, het is deze maand drie jaar geleden dat Robert McCartney in Belfast op gruwelijke wijze werd vermoord door IRA-leden. Dit Huis was vervuld met afschuw over die moord toen de zusters McCartney hier kwamen en op dit punt voor gerechtigheid pleitten.</p>
      <p sl="en">Drie jaar laten is hun nog steeds geen recht gedaan. Waarom? Vooral omdat de partij die hen het meeste had kunnen helpen, Sinn Féin, nog steeds liever haar eigen mensen beschermt dan de moordenaars voor het gerecht te laten komen. De situatie is zelfs verslechterd omdat de druk op deze organisatie is verminderd door de toelating van Sinn Féin tot de regering met als gevolg dat in het belang van het in stand houden van die regering, mensen (zoals die van mijn vorige partij, de DUP) bereid zijn om Sinn Féin hiermee weg te laten komen.</p>
      <p sl="en">Het is tragisch dat gerechtigheid voor Robert McCartney ondergeschikt wordt gemaakt aan het behouden van de “gniffel”-coalitie in Stormont. Hetzelfde geldt voor de recente moord op Paul Quinn die zonder twijfel door de militaire tak van Sinn Féin is gepleegd. Ook dit zal schaamteloos worden witgewassen en in de doofpot worden gestopt. Dat gebeurt er wanneer je onderhandelt met de krachten achter het terrorisme.</p>
    </intervention>
    <intervention id="1-042" speaker_id="4482" name="Rodi Kratsa-Tsagaropoulou" is_mep="True" mode="spoken">
      <p sl="el">Mijnheer de Voorzitter, in onze eerste vergaderperiode van het nieuwe jaar zou ik graag willen praten over de politieke crisis die Libanon in haar greep blijft houden en de rol die ons Parlement daarin zou moeten spelen.</p>
      <p sl="el">Naast de complexe economische en politieke problemen die dit bevriende land heeft, is er nog steeds een institutioneel vacuüm omdat het parlement sinds 23 november 2007 geen voorzitter heeft kunnen kiezen; deze verkiezing is twaalf keer uitgesteld. Daarom blijft het parlement gesloten en is er geen mogelijkheid om de problemen en vooruitzichten te bespreken of om alle constitutionele bevoegdheden van het parlement in te zetten om een president te kiezen.</p>
      <p sl="el">Ik ben mij bewust van uw fijngevoeligheid en de berichten die u hebt gestuurd om dit doel te bereiken, Mijnheer de Voorzitter, maar ik wil nogmaals benadrukken dat we ons diepe ongenoegen over de gevolgen van deze crisis voor het lijdende volk van Libanon en ook ons verlangen naar vrede en stabiliteit in de regio moeten uiten. Het is onze democratische plicht om dit te doen en we zijn het ook verplicht vanwege ons partnerschap. De associatieovereenkomst met Libanon voorziet in een stabiele politieke dialoog tussen het Europees Parlement en het Libanees parlement en we moeten goed gebruik maken van deze mogelijkheid en een doeltreffende boodschap afgeven.</p>
    </intervention>
    <intervention id="1-043" speaker_id="38845" name="Pierre Pribetich" is_mep="True" mode="spoken">
      <p sl="fr">Mijnheer de Voorzitter, dames en heren. Slovenië, het enige land uit het voormalig Joegoslavië dat toegetreden is tot de Europese Unie, is momenteel voorzitter van de Unie. Wij wensen Slovenië bij deze historische gebeurtenis heel veel succes toe met het voorzitterschap.</p>
      <p sl="fr">Toch is het nog nooit zo dringend geweest de Joegoslavische crisis eens en vooral op te lossen, zowel op het vlak van Kosovo als wat de versnelde toetreding van de buurlanden op de Balkan betreft. De enige oplossing voor alle landen van het voormalig Joegoslavië is namelijk een versnelde toetreding tot de Unie, met inachtneming van de opgelegde criteria. Om vrede te bewerkstelligen moeten we ambitieus zijn en vooral verder kijken dan de geschiedenis van de Balkan met een Europese toekomst in het vizier.</p>
      <p sl="fr">Tot op de dag van vandaag is de situatie in Kosovo niet opgelost, omdat de internationale gemeenschap het niet eens kon worden. De Europese Unie is zelf ook het slachtoffer geweest van deze impasse, van dit syndroom. Sommige landen vrezen de gevolgen van de onafhankelijkheid en andere landen willen om verschillende diplomatieke redenen deze onafhankelijkheid maar al te graag bekrachtigen. Slovenië zal aanvankelijk voor de samenhang van de Unie moeten zorgen door eerst en vooral een intern compromis na te streven, als we tenminste niet willen dat het buitenlands beleid van de Unie, zoals voorzien in het Verdrag van Lissabon, wordt gebagatelliseerd of zelfs belachelijk gemaakt.</p>
      <p sl="fr">Maar we weten dat de berg Triglav in Slovenië het symbool is van vastberadenheid en voleindiging. Hopelijk mag deze berg ook het symbool van dit jaar 2008 worden!</p>
    </intervention>
    <intervention id="1-044" speaker_id="28291" name="Romana Jordan Cizelj" is_mep="True" mode="spoken">
      <p sl="sl">In oktober 2003 riep Kroatië een visserij- en ecologische zone in de Adriatische Zee uit. Slovenië en Italië hebben zich daartegen verzet. Ze hebben bereikt dat een jaar later de overeenkomst tussen Slovenië, Italië, de Europese Unie en Kroatië werd ondertekend. In overeenstemming met deze overeenkomst geldt de zone niet voor lidstaten. Desondanks heeft het Kroatische parlement, de Sabor, vorig jaar unilateraal beslist dat de visserij- en ecologische zone, ook voor de lidstaten zou gelden, ten laatste vanaf 1 januari van dit jaar.</p>
      <p sl="sl">Hierdoor heeft de Sabor het leven van de mensen aan de Adriatische kust aanzienlijk moeilijker gemaakt. Door de eenzijdige afkondiging van Kroatië bevinden bijvoorbeeld de vissers zich in moeilijkheden omdat hun vangstgebied is verkleind en de haven van Koper geen toegang meer heeft tot de internationale wateren. De beslissing van de Sabor om de visserij- en ecologische zone vanaf 1 januari van dit jaar ook voor lidstaten te laten gelden, is in strijd met de door Kroatië aanvaarde internationale verplichting en doet twijfels rijzen over de geloofwaardigheid van dit land. Het niet-naleven van verplichtingen die een land zelf heeft aanvaard, mag in moderne, democratische rechtsstaten niet voorkomen. Dat is vooral onverenigbaar met de politieke cultuur in de Europese Unie.</p>
      <p sl="sl">Daarom stel ik me de vraag of Kroatië oprecht tot de Europese Unie wenst toe te treden. Als het antwoord “ja” is, moet het land onmiddellijk handelen en beginnen met de uitvoering van zowel de overeenkomst over de visserij- en ecologische zone als ook van alle andere afspraken die tot nog toe zijn gemaakt.</p>
    </intervention>
    <intervention id="1-045" speaker_id="23806" name="Gyula Hegyi" is_mep="True" mode="spoken">
      <p sl="hu">De Szigetköz, die gedeeltelijk in Slowakije en Oostenrijk ligt en langs het Hongaarse gedeelte van de Donau, is een van de mooiste streken van Europa. Het is een eiland van biodiversiteit vol natuurschoon, met een grote rijkdom aan flora en fauna, een waterhabitat en een plaatselijke bevolking die er leeft volgens een traditionele manier.</p>
      <p sl="hu">Helaas is de afgelopen decennia het debiet van de rivier die het gebied voedt, ten gevolge van hydrologische ingrepen tot een gevaarlijk niveau teruggelopen. Het is niet alleen in het belang van deze regio, maar ook van Hongarije en de gehele Unie om het natuurschoon van dit unieke gebied voor toekomstige generaties te bewaren.</p>
      <p sl="hu">Er zijn al afdoende wettelijke maatregelen voorhanden, zoals de kaderrichtlijn water, die dit gebied in principe zou moeten beschermen. Hiervoor is het echter wel noodzakelijk dat deze wetgeving zowel op nationaal als op communautair niveau wordt gehandhaafd. Het zou wenselijk zijn als Slowakije, los van de kwestie rond de Nagy-Duna, met Hongarije zou samenwerken om de watertoevoer van dit gebied te stabiliseren.</p>
      <p sl="hu">Ik zou u van harte willen uitnodigen voor een boottocht dit voorjaar in dit romantische gebied, maar hiervoor is wel water nodig. Wij moeten dan ook de medewerking van alle betrokkenen krijgen.</p>
    </intervention>
    <intervention id="1-046" speaker_id="4338" name="Thierry Cornillet" is_mep="True" mode="spoken">
      <p sl="fr">Mijnheer de Voorzitter, ik wil de aandacht van dit Huis vestigen op het lot van twee Franse journalisten, Pierre Creisson en Thomas Dandois, die momenteel in Niger in de gevangenis zitten. Ze worden beschuldigd van het ondermijnen van de staatsveiligheid, iets waar de doodstraf voor gegeven kan worden in dit land.</p>
      <p sl="fr">We kunnen niet ontkennen dat deze twee journalisten en hun chauffeur Al-Hassane de wetten van Niger hebben overtreden, want ze zijn een verboden zone binnengegaan. Maar volgens mij hadden ze daarvoor goede journalistieke redenen, want ze wilden een reportage maken over de Toeareg-opstand. Ze wilden ook naar de hoofdstad terugkeren om informatie te vragen aan de overheid van Niger, zodat ze een zo breed mogelijk standpunt konden weergeven.</p>
      <p sl="fr">Ik vind het dan ook essentieel dat wij ons inzetten voor deze twee journalisten want ten eerste hangt hun de doodstraf boven het hoofd, een straf die geenszins in verhouding staat tot wat ze hebben gedaan, en ten tweede omdat Niger door ons als een bevriend land door ons wordt beschouwd dat we vaak helpen en de reputatie die het land op basis van deze zaak zou kunnen krijgen, niet verdient.</p>
      <p sl="fr">Mijnheer de Voorzitter, ik geloof dat u en alle collega’s zich zeer verdienstelijk kunnen maken door zich te scharen achter een oproep aan president Tandja om de zaak nog eens te overdenken en clementie te betonen, zodat deze twee journalisten kunnen worden vrijgelaten. Ook al hebben ze de wetten van Niger overtreden, toch verdient wat ze gedaan hebben, niet zo’n lange gevangenisstraf.</p>
    </intervention>
    <intervention id="1-047" speaker_id="1253" name="De Voorzitter" is_mep="True" mode="spoken">
      <p sl="nl">We zullen alles zeer zorgvuldig volgen.</p>
    </intervention>
    <intervention id="1-048" speaker_id="28343" name="Bogusław Rogalski" is_mep="True" mode="spoken">
      <p sl="pl">Mijnheer de Voorzitter, ik neem vandaag niet alleen het woord als lid van de Commissie burgerlijke vrijheden, justitie en binnenlandse zaken, maar ook als burger van een land dat in de loop van zijn geschiedenis meermaals voor zijn onafhankelijkheid en vrijheid heeft moeten vechten.</p>
      <p sl="pl">Ik wil het Parlement attent maken op het gebrek aan respect voor de mensenrechten en de ontkenning van de vrijheid van meningsuiting in de Volksrepubliek China, meer bepaald met betrekking tot de inwoners van Tibet. Het meest recente voorbeeld van het beleid dat het Chinese regime ten aanzien van Tibet voert, is de onderdrukking van de monniken die hun vreugde toonden naar aanleiding van de toekenning van de Gouden Medaille van het Amerikaanse Congres aan de dalai lama. Deze man, die zich al tientallen jaren inzet voor de eerbiediging van de mensenrechten, heeft eerder ook al de Nobelprijs ontvangen.</p>
      <p sl="pl">We mogen niet toelaten dat Tibet of om het even welke andere natie in de 21e eeuw wordt vernietigd door een dictatuur, tirannie of sadistische hang naar politieke dominantie. Dit Parlement zou luid en duidelijk “stop” moeten zeggen. Het zou duidelijk moeten maken dat er dringend een einde moet komen aan de aanvallen op een beschaving die als de meest vreedzame op aarde wordt beschouwd. Als vrije mensen, die de fundamentele waarden van de Europese Unie hoog in het vaandel hebben, moeten we al het mogelijke doen om ervoor te zorgen dat ook de Tibetanen de ware betekenis van het woord “vrijheid” leren kennen.</p>
    </intervention>
    <intervention id="1-049" speaker_id="28239" name="Milan Horáček" is_mep="True" mode="spoken">
      <p sl="de">Mijnheer de Voorzitter, we zijn enorm geschrokken van de sluiting van alle regionale bureaus van de British Council door de Russische regering. Deze regionale bureaus zijn de dupe geworden van de verslechterde betrekkingen tussen Rusland en het Verenigd Koninkrijk. Staat de Russische samenleving nog meer van dit soort provocaties te wachten?</p>
      <p sl="de">De moord op Alexander Litvinenko is nog steeds niet opgehelderd en Rusland weigert samen te werken. De hoofdverdachte, Andrej Loegovoi, zit al sinds eind 2007 in de Doema. Ook over de omstandigheden waaronder Anna Politkovskaja om het leven is gekomen, tasten we nog steeds in het duister. Wordt kritiek in de doofpot gedaan of meteen in de kiem gesmoord?</p>
      <p sl="de">De EU moet Rusland dringend verzoeken de mensenrechten en het rechtsstaatbeginsel na te leven. We kunnen een signaal afgeven door onze perszaal te vernoemen naar Anna Politkovskaja!</p>
    </intervention>
    <intervention id="1-050" speaker_id="31123" name="Pedro Guerreiro" is_mep="True" mode="spoken">
      <p sl="pt">Mijnheer de Voorzitter, in verband met de derde onderhandelingsronde tussen het Polisario-Front, de enige legitieme vertegenwoordiger van het Saharawi-volk, en het Koninkrijk Marokko die op 8 en 9 januari onder auspiciën van de Verenigde Naties plaats vond, wil ik graag benadrukken dat het nu nodig en cruciaal is op de volledige eerbiediging van het onvervreemdbare recht van het Saharawivolk op zelfbeschikking aan te dringen. Dit is de enige juiste en duurzame oplossing voor het conflict en in overeenstemming met het internationaal recht en de resoluties van de Verenigde Naties. De Marokkaanse autoriteiten moeten worden gesommeerd hun vertragingstactieken te staken die tot doel hebben het huidige onderhandelingproces af te remmen en zo mogelijk te boycotten en tevens een einde te maken aan de onderdrukking van de bezette gebieden en de kolonisering van de Westelijke Sahara.</p>
    </intervention>
    <intervention id="1-051" speaker_id="4382" name="Avril Doyle" is_mep="True" mode="spoken">
      <p sl="en">Mijnheer de Voorzitter, de heer Hu Jia, een aids-bestrijder en mensenrechtenactivist die in 2007 door dit Parlement genomineerd werd voor de Sakharov-prijs, is op 27 december 2007 in Peking door de Chinese overheid gearresteerd en is beschuldigd van ondermijning van de staat.</p>
      <p sl="en">Ik bewonder de vooruitgang die in de afgelopen tientallen jaren in China is geboekt. De arrestatie van de heer Hu Jia geeft echter volledig het verkeerde signaal af dat we moeilijk kunnen begrijpen. Zijn de Chinezen van plan om de toezegging te negeren die zij aan de internationale gemeenschap deden, toen zij beloofden de mensenrechtensituatie in China te zullen verbeteren in ruil voor de Olympische Spelen in Peking?</p>
      <p sl="en">Wij als Parlement moeten hier zeer kordaat op reageren om deze man te beschermen die nu gevangen is gezet. Hij is waarschijnlijk vooral opgesloten vanwege zijn samenwerking met het Europees Parlement toen hij in november 2007 een getuigenverklaring aflegde voor de Subcommissie mensenrechten. Ook moeten wij ondersteuning bieden aan hen die in China campagne voeren voor zijn vrijlating.</p>
      <p sl="en">Omdat alléén diplomatieke taal in de Chinese cultuur slechts als instemming zal worden gezien, ben ik van mening dat we een sterke parlementaire resolutie nodig hebben, hopelijk nog deze week, om de heer Hu Jia te beschermen. Ik dring er bij u op aan, Voorzitter, om de zaak van de heer Hu Jia met de Chinese overheid te bespreken. Het is van het grootste belang dat men de mening van dit Parlement hoort.</p>
    </intervention>
    <intervention id="1-052" speaker_id="1289" name="Proinsias De Rossa" is_mep="True" mode="spoken">
      <p sl="en">Mijnheer de Voorzitter, ik sta op om een probleem aan de orde te stellen dat op het eerste gezicht nogal alledaags kan lijken: de implementatie van de Europese kaderrichtlijn water uit 2000 in Ierland. Helaas wordt deze richtlijn in Ierland door de Ierse overheid gebruikt om aan scholen het watergebruik in rekening te brengen. Omdat de meeste scholen in Ierland in grote mate bekostigd worden door vrijwillige giften, betekent dit in feite dat ouders het geld bijeen moeten brengen om voor het water te betalen.</p>
      <p sl="en">Dat is op zich al erg genoeg, maar de Ierse regering heeft ervoor gekozen om Europa de schuld te geven van dit besluit, waar het natuurlijk volledig een zaak is voor de Ierse regering welk beleid zij implementeert met betrekking tot de tenuitvoerlegging van de waterrichtlijn. Deze zaak ligt gevoelig omdat we in Ierland een referendum hebben om politieke besluiten te nemen. Door deze laffe politieke tactiek om Europa de schuld te geven van de beslissing van de overheid lopen we het gevaar dat alle ouders in Ierland zich tegen Europa zullen keren.</p>
      <p sl="en">Dit is naar mijn mening een ernstige zaak en ik zou de Voorzitter van het Parlement en de vicevoorzitter van de Commissie die hier vandaag aanwezig is, dringend willen verzoeken om - mede door middel van een openbare verklaring - de Ierse regering duidelijk te maken dat het haar vrij staat om scholen al dan niet water in rekening te brengen en dat zij de toekomst van Europa niet met laffe politieke tactieken op het spel mag zetten.</p>
    </intervention>
    <intervention id="1-053" speaker_id="28112" name="Gay Mitchell" is_mep="True" mode="spoken">
      <p sl="en">Mijnheer de Voorzitter, in sommige van onze lidstaten is het mogelijk om zonder enige identificatie of wapenvergunning direct van de straat lessen te krijgen in het gebruik van vuurwapens en zelfs Magnum-vuurwapens. Ik breng dit hier naar voren omdat er bewijs is dat de georganiseerde misdaad in Ierland naar delen van de Europese Unie gaat voor dergelijke training en dan terugkeert naar Ierland en mensen vermoordt in de onderwereld. Vaak worden ook onschuldige omstanders vermoord.</p>
      <p sl="en">Ik breng dit naar voren, omdat het Parlement in november een nieuwe richtlijn heeft goedgekeurd en deze richtlijn nu bij de Raad ligt. Ik dring er bij de Raad op aan om deze richtlijn deze maand goed te keuren zodat zij in eerste lezing wordt aangenomen.</p>
      <p sl="en">Ten tweede wil ik de Commissie vragen om niet te wachten tot dit is omgezet in nationale wetgeving in de 27 lidstaten - dat kan wel twee jaar duren - maar om te beginnen met het implementeren van enkele van de bepalingen; een daarvan betreft het opzetten van een contactgroep van de 27 lidstaten met de Commissie om te beginnen met het optreden tegen illegaal gebruik van vuurwapens. Ik dring erop aan om dit onverwijld te doen.</p>
    </intervention>
    <intervention id="1-054" speaker_id="26829" name="Siiri Oviir" is_mep="True" mode="spoken">
      <p sl="et">Mijnheer de Voorzitter, dames en heren.</p>
      <p sl="et">We houden de situatie in Georgië nu al enige tijd in de gaten. De presidentsverkiezingen zijn voorbij en de uitkomst is duidelijk.</p>
      <p sl="et">Er wordt wel gezegd dat revolutie haar eigen kinderen opeet. President Saakashvili was waarschijnlijk een beetje overmand door zijn angst hiervoor. Als een land fysieke kracht uitoefent, toont dat niet de macht, maar de zwakheid van een land.</p>
      <p sl="et">Objectief gezien moeten we opmerken dat na het onderdrukken van de demonstraties in Georgië er tenminste een poging tot democratische verkiezingen werd gedaan. Democratie is echter geen voorwerp. Het is een manier van denken en men kan het niet in één dag weghalen of van het ene naar het andere land transplanteren.</p>
      <p sl="et">Er is behoorlijke oppositie ontstaan in Georgië. Uit naam van democratische vooruitgang zouden we regeringskringen moeten helpen om de aard van de essentiële elementen van de democratie te begrijpen.</p>
      <p sl="et">Georgië moet de kracht in zichzelf vinden om uit de crisis te komen. Parlementaire verkiezingen liggen in het verschiet. Het land heeft het nodig dat democratische veranderingen doorgaan en het volk verwacht niets minder.</p>
      <p sl="et">Het zou verkeerd zijn als wij in de Europese Unie ons volledig op één persoon richten. Wat we moeten doen is instellingen ondersteunen, deskundige ondersteuning bieden en oprecht en open eventuele aspecten aanwijzen die niet samengaan met democratie.</p>
      <p sl="et">Tot slot zou ik willen zeggen dat wat in Georgië is gebeurd wellicht ook de sleutel is voor Armenië. Ook daar liggen presidentsverkiezingen in het verschiet.</p>
    </intervention>
    <intervention id="1-055" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Mijnheer de Voorzitter, voor de periode 2008-2012 heeft de Europese Commissie Polen het recht toegekend om slechts 208 miljoen ton koolstofdioxide uit te stoten. Dat is bijna 30 procent minder dan de Poolse regering had gevraagd. Polen heeft tegen deze beslissing beroep ingesteld bij het Europees Hof van Justitie, maar helaas is niet duidelijk wanneer het Hof over deze kwestie een uitspraak zal doen. De Poolse economie zal zich bijgevolg aan deze lage limiet moeten aanpassen.</p>
      <p sl="pl">Met het oog hierop zullen cement-, staal- en andere fabrieken hun productie moeten verminderen. Daarenboven zullen de elektriciteitsprijzen aanzienlijk stijgen. Er wordt uitgegaan van een stijging met ongeveer 10 procent voor dit jaar en van een toename met 20 procent gedurende de volgende vier jaar, aangezien de emissielimieten eveneens een belangrijke impact hebben op de elektriciteitopwekkende sector.</p>
      <p sl="pl">Het opleggen van dergelijke emissieplafonds en de onrechtvaardige verdeling van de daaraan verbonden lasten zullen de ontwikkeling in de nieuwe EU-lidstaten, waaronder Polen, sterk vertragen. Daarenboven zullen ze de kosten van levensonderhoud voor de burgers van die landen aanzienlijk doen stijgen. Ik zou me hier met klem tegen willen verzetten.</p>
    </intervention>
    <intervention id="1-056" speaker_id="4385" name="Hélène Flautre" is_mep="True" mode="spoken">
      <p sl="fr">Mijnheer de Voorzitter, op vrijdag 11 januari werd mij een bezoek aan het detentiecentrum voor buitenlanders van Lille-Lesquin geweigerd. Dit bezoek zou plaatsvinden in het kader van de Europese actieweek tegen de opsluiting van buitenlanders in Europa. Mijnheer de Voorzitter, sinds juli 2003 heeft de Franse overheid, trouwens op verzoek van de toenmalig Voorzitter van ons Parlement en ondervoorzitter Onesta, duidelijk gemaakt dat de regels die van toepassing zijn op bezoeken door Franse parlementsleden en senatoren ook van toepassing zouden zijn op leden van het Europees Parlement.</p>
      <p sl="fr">Daarom vraag ik u, mijnheer de Voorzitter, om de Franse overheid hierover opnieuw aan te spreken opdat de verbintenissen die ze destijds is aangegaan ook volledig nageleefd worden en opdat met name Europese en Franse parlementsleden gelijk behandeld worden. Dit is des te belangrijker aangezien de leden van ons Parlement momenteel een ontwerprichtlijn bestuderen over terugkeer, die mogelijk ernstige gevolgen zou kunnen hebben voor de opsluiting van buitenlanders.</p>
      <p sl="fr">Ik wil daar nog aan toevoegen dat onaangekondigde bezoeken aan detentiecentra erop gericht zijn slechte behandeling te vermijden, terwijl deze over het algemeen gesproken in Frankrijk onbestraft blijft, zoals u kunt lezen in het laatste verslag van het Comité ter voorkoming van foltering.</p>
    </intervention>
    <intervention id="1-057" speaker_id="34002" name="Maria Petre" is_mep="True" mode="spoken">
      <p sl="ro">Ik spreek vandaag om de positie van de Roemeense boeren één jaar na de toetreding van Roemenië onder uw aandacht te brengen.</p>
      <p sl="ro">In Roemenië is de landbouw nog steeds inefficiënt of niet efficiënt genoeg en tegelijkertijd is het een essentieel beroep voor het grootste deel van de bevolking. Boeren vormen een substantieel deel van de beroepsbevolking en er is ook een grote groep oudere boeren. In dit verband verheug ik mij over het besluit van de Commissie om de vrijwaringsclausule niet in te laten gaan voor deze sector; dit is echter niet afdoende.</p>
      <p sl="ro">In 2008 zullen de Europese uitbetalingen 25 procent van het Europees gemiddelde bedragen, maar Roemenië zal pas over negen jaar in staat zijn om dat gemiddelde te behalen.</p>
      <p sl="ro">In de afgelopen jaren heeft Roemenië het acquis voor de kwalitatieve, gezondheids- en fytosanitaire gebieden voortvarend overgenomen.</p>
      <p sl="ro">Aanpassingskosten kunnen een groot obstakel zijn voor Roemeense boeren die gebruik maken van het gemeenschappelijk landbouwbeleid. Roemenië is na Polen de op één na grootste landbouwproducent in Centraal Europa en alleen door te profiteren van Europese fondsen kan dit potentieel intelligent worden uitgebaat en goed worden gebruikt.</p>
    </intervention>
    <intervention id="1-059" speaker_id="28192" name="Vladimír Maňka" is_mep="True" mode="spoken">
      <p sl="sk">De decemberzitting van het Europees Parlement werd incorrect geïnformeerd over de radio-uitzendingen voor minderheden in Slowakije, in de zin dat deze beëindigd zouden worden en dat de overheid de uitzendingen van Rádio Patria in minderheidstalen zou stoppen.</p>
      <p sl="sk">Dames en heren, de Slowaakse omroeporganisatie bereidt geen beperkingen voor Rádio Patria voor. In tegendeel, Rádio Patria heeft sinds januari 2007 voor het eerst in zijn geschiedenis een onafhankelijk zendbereik dat 100 procent van de Slowaakse Republiek beslaat. Hij zendt dagelijks gedurende 8-10 uur hoogkwalitatieve programma’s uit die bestaan uit nieuws, journalistiek en cultuur. Dat is meer dan ooit tevoren. Geen andere Europese omroepdienst biedt dergelijke brede omroepdiensten aan nationale minderheden aan.</p>
      <p sl="sk">Mijnheer de Voorzitter, het is jammer als een lid van het Europees Parlement zich inbeeldt dat men in een democratie van alles kan beweren zonder te controleren of dit klopt. Dergelijke aanvallen leiden tot spanningen en ze doen afbreuk aan de goede naam van een land.</p>
    </intervention>
    <intervention id="1-060" speaker_id="23691" name="Jelko Kacin" is_mep="True" mode="spoken">
      <p sl="sl">Slovenië heeft het voorzitterschap van de Europese Unie overgenomen en de premier van de Sloveense regering, tevens voorzitter van de Raad van de Europese Unie, heeft over de situatie in Bosnië-Herzegovina nu al tweemaal een oordeel uitgesproken. Dat is erg dramatisch en wijkt af van de eerdere beoordelingen van de toestand in dat land. Hij stelt dat de omstandigheden er echt rampzalig zijn, erger zelfs dan in Kosovo.</p>
      <p sl="sl">Dat heeft tot zeer hevige reacties geleid, zowel in Bosnië-Herzegovina als in de instellingen van de Federatie, in de instellingen van de Republika Srpska en bij de bevolking als zodanig. Zelfs de hoge vertegenwoordiger, de heer Lajčák, heeft tot op vandaag nog nooit zo’n zwartgallige beoordeling gegeven.</p>
      <p sl="sl">Daarom ben ik van mening dat dit oordeel onrealistisch, onjuist en ook onprofessioneel is en noch de instellingen, noch de inwoners van dat land stimuleert om met meer succes toenadering tot de Europese Unie te zoeken. Daarom denk ik dat er op dit moment, nu het gaat om zulke gevoelige kwesties als Bosnië-Herzegovina, meer harmonisatie tussen de instellingen van de Europese Unie nodig is.</p>
    </intervention>
    <intervention id="1-061" speaker_id="28371" name="Marek Aleksander Czarnecki" is_mep="True" mode="spoken">
      <p sl="pl">Het Europees Parlement heeft er in september 2006 sterk op aangedrongen om de handel in zeehondenproducten een halt toe te roepen. De verklaring hieromtrent werd door een recordaantal leden gesteund. Ondanks deze ruime steun en de latere goedkeuring door het Europees Parlement van het zogenaamde “Actieplan inzake de bescherming en het welzijn van dieren”, dat voor een volledig verbod op de handel in zeehondenproducten op het grondgebied van de Europese Unie pleit, blijven positieve effecten helaas uit. Het verbod blijkt niet doeltreffend te zijn en heeft geen einde gemaakt aan de handel in zeehondenbont in de Unie, die een van de grootste afzetmarkten voor dergelijk bont blijft.</p>
      <p sl="pl">Er wordt nog steeds met commercieel oogmerk op jonge zeehonden gejaagd, die slechts enkele dagen ouder zijn dan de in het verbod voorgeschreven leeftijd en dus legaal kunnen worden verhandeld. Er wordt op zeehonden gejaagd zonder dat daarbij de hand wordt gehouden aan de meest elementaire principes. De dieren worden levend gestroopt en hun achterblijvende lichamen worden vervolgens terug in het water gegooid. Deze slachtpartijen zullen blijven duren zolang de Europese Commissie geen volledig verbod op de handel in alle zeehondenproducten oplegt.</p>
    </intervention>
    <intervention id="1-062" speaker_id="28117" name="Jim Higgins" is_mep="True" mode="spoken">
      <p sl="en">Mijnheer de Voorzitter, er zijn in de Europese Unie twee miljoen drugsverslaafden. Er is een drugsepidemie die keihard aangepakt moet worden.</p>
      <p sl="en">Vijftien jaar geleden was er in Ierland alleen in Dublin drugsverslaving. Nu vinden we dit in elke stad en elk dorp: heroïne, cannabis, cocaïne. In Ierland en de EU sterven elke dag mensen door drugsverslaving.</p>
      <p sl="en">Ik ben blij met de huidige achtjarige Europese strategie inzake drugsbestrijding. Maar we moeten ons wel serieus afvragen of het werkt. We moeten het drugsprobleem op alle fronten aanpakken. Ten eerste moeten we de levering stopzetten. Ten tweede moeten we proberen om gebruikers ervan te overtuigen dat ze moeten stoppen met drugsgebruik en we moeten proberen om mensen ervan te overtuigen dat ze niet met het gebruik moeten beginnen, door advertentiecampagnes met grote zichtbaarheid om mensen domweg af te schrikken. Tot slot hebben we meer en betere internationale samenwerking nodig.</p>
    </intervention>
    <intervention id="1-063" speaker_id="36281" name="Silvia-Adriana Ţicãu" is_mep="True" mode="spoken">
      <p sl="ro">2008 is het Europees Jaar van de interculturele dialoog. Dit geeft alle 27 lidstaten de mogelijkheid om hun cultuur, geschiedenis, taal en tradities onder de aandacht te brengen.</p>
      <p sl="ro">Het motto van de Unie is “verenigd in verscheidenheid” en 2008 zou een werkelijke bijdrage moeten leveren aan het versterken van de cohesie binnen de Unie, met gebruik van de interculturele dialoog als basis.</p>
      <p sl="ro">Door de eeuwen heen is Roemenië door allerlei rijken beïnvloed – het Byzantijnse, Russische, Oostenrijks-Hongaarse en Ottomaanse rijk. 86 procent van de Roemeense bevolking is oosters-orthodox en Roemenië is het enige Romaanstalige land waar een meerderheid oosters-orthodox is.</p>
      <p sl="ro">Ik wil benadrukken dat achttien denominaties in Roemenië officiële erkenning genieten. Bij de interculturele dialoog zou echter ook een interconfessionele dialoog inbegrepen moeten zijn.</p>
      <p sl="ro">Ik zou de 34 delegaties van het Europees Parlement willen vragen om hun bevordering van Europese waarden in andere continenten te vergroten in het Europees Jaar van de interculturele dialoog en om de kennis van andere culturen en tradities te bevorderen.</p>
      <p sl="ro">Het is mijn hoop dat de interculturele dialoog van 2008 een effectieve bijdrage zal leveren aan het bevorderen van de vrede, één van de fundamentele waarden van de Europese Unie.</p>
    </intervention>
    <intervention id="1-064" speaker_id="28243" name="Jorgo Chatzimarkakis" is_mep="True" mode="spoken">
      <p sl="de">Mijnheer de Voorzitter, ik wil graag op iets ingaan wat aansluit op hetgeen collega Ţicău zo-even heeft gezegd: 2008, het Europees Jaar van de interculturele dialoog. Ik kan ermee leven en heb er respect voor dat de Conferentie van voorzitters bepaalde besluiten heeft genomen, maar betreur het dat behalve de paus alle andere religieuze leiders die hier komen spreken van buiten Europa komen.</p>
      <p sl="de">Hebben we in Europa niet genoeg religieuze leiders die we hier aan het woord kunnen laten komen? Het is volgens mij zinvol om behalve de paus ook protestantse vertegenwoordigers – vanwege de interculturele dialoog onder de christenen –, maar ook orthodoxe leiders te laten spreken, want zoals u zo-even al verwoordde is Roemenië een groot orthodox land. Daarom wil ik u in overweging geven om in het kader van dit Jaar van de interculturele dialoog ook de oecumenische patriarch Bartholomeus uit te nodigen.</p>
    </intervention>
    <intervention id="1-065" speaker_id="28349" name="Teresa Riera Madurell" is_mep="True" mode="spoken">
      <p sl="es">Mijnheer de Voorzitter, met ingang van het nieuwe jaar hebben twee nieuwe landen onze gemeenschappelijke munt ingevoerd en zich daarmee bij de eurozone gevoegd. Dat noopt ons tot het herhalen van een eis die in een geavanceerd, modern en progressief Europa reeds zou moeten zijn verwezenlijkt: gendergelijkheid op nieuwe munten.</p>
      <p sl="es">Het is een constante in onze geschiedenis: vrouwen komen bij afbeeldingen op munten nauwelijks aan bod. Belangrijke vrouwen, het werk dat ze hebben verricht en de bijdragen die ze hebben geleverd – niets daarvan krijgt ooit op symbolische wijze erkenning, zelfs niet op munten. Eén van de waarden waarop we de Europese Unie funderen is de gelijke behandeling van mannen en vrouwen. Dat gelijkheidsbeginsel zou op alle gebieden tot uitdrukking moeten komen.</p>
      <p sl="es">Nu is het zo dat talloze vrouwen op allerlei kennisgebieden belangrijke bijdragen hebben geleverd – en nog steeds leveren – , of het nu gaat om wetenschap, cultuur, pedagogie of politiek. We moeten deze vrouwen erkentelijk zijn en we moeten ze steunen. Ze verdienen het dat hun werk, naam en levensloop bekendheid krijgen, herinnerd worden en onderwerp van onderzoek vormen. In een aantal landen – waaronder het mijne, Spanje – heeft het parlement een voorstel in deze richting goedgekeurd.</p>
      <p sl="es">Dit Parlement en de Commissie moeten de nodige initiatieven en maatregelen nemen om te garanderen dat er in de afbeeldingen en verwijzingen die bij het munten van geld gebruikt worden, evenveel aandacht wordt besteed aan vrouwen als aan mannen.</p>
    </intervention>
    <intervention id="1-066" speaker_id="28115" name="Mairead McGuinness" is_mep="True" mode="spoken">
      <p sl="en">Mijnheer de Voorzitter, een van mijn collega’s heeft gesuggereerd dat er een alledaagse zaak voor dit Huis gebracht is. Het gaat om de implementatie van de kaderrichtlijn water in Ierland. Ik denk dat dit allesbehalve alledaags is. Als het wel alledaags is, dan moeten we dit toch uitgebreider bespreken omdat de Ierse regering in de problemen is geraakt door Europa de schuld te geven van het feit dat zij scholen voor water laat betalen, terwijl het feitelijke probleem is dat scholen ontoereikende financiering krijgen en de overheid slecht is staat blijkt deze belangrijke regelgeving te communiceren en te implementeren.</p>
      <p sl="en">Wat ter discussie staat is het beeld dat de Ieren krijgen van de Europese Unie omdat Europa steeds de schuld krijgt van beslissingen waar men niet blij mee is, zelfs wanneer de overheid deel uitmaakt van het besluitvormingsproces. In een tijd waarin er een referendum komt over het Herzieningsverdrag, kijken niet alleen ouders nu met argwaan naar de EU en zien zij die als het probleem, maar zijn ook boeren en andere lobbygroepen op dit moment zeker niet ingenomen met de Europese Unie.</p>
      <p sl="en">De Ierse regering zou daarom volledig moeten uitleggen hoe zij deze richtlijn implementeert; zij moet de scholen naar behoren financieren en de vraag beantwoorden of en wanneer binnenlandse heffingen doorberekend worden aan het Ierse volk. Dat is wat we in deze fase moeten weten.</p>
    </intervention>
    <intervention id="1-067" speaker_id="4308" name="De Voorzitter" is_mep="True" mode="spoken">
      <p sl="nl">Het debat is gesloten.</p>
    </intervention>
  </section>
  <section id="creitem14" title="14. CARS 21: Een concurrerend regelgevingskader voor de automobielindustrie (debat)">
    <intervention id="1-069" speaker_id="4308" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0494/2007) van Jorgo Chatzimarkakis, namens de Commissie industrie, onderzoek en energie over CARS 21: Een concurrerend regelgevingskader voor de automobielindustrie (2007/2120(INI)).</p>
    </intervention>
    <intervention id="1-070" speaker_id="28243" name="Jorgo Chatzimarkakis" is_mep="True" mode="spoken" role="rapporteur">
      <p sl="de">Mijnheer de Voorzitter, mijnheer Verheugen, in feite is het verslag waarover we het hier hebben slechts een verslag over een verslag, namelijk over het verslag van de Commissie over de toekomstige personenauto. Sinds 19 december ligt het voorstel van de Commissie inzake de in de toekomst toelaatbare CO2 -normen voor personenauto’s op tafel. Daarom houdt het brede publiek natuurlijk ook in de gaten hoe het Europees Parlement reageert op dit voorstel en hoe consistent zijn besluiten in samenhang met andere, recentelijk genomen besluiten zijn. Kort geleden hebben we het verslag van collega Chris Davies besproken en goedgekeurd, en ook daarom dienen we consistent te blijven. Op deze punten wil ik dadelijk nog nader ingaan, want het verslag CARS 21 bevat ook tal van punten die helemaal niets te maken hebben met de CO2 -emissies.</p>
      <p sl="de">Het is van groot belang dat we ons bezighouden met het onderwerp personenauto. Waarom? Omdat we het al sinds jaren hebben over de Lissabonagenda en over het concurrentievermogen van de Europese industrie. Dit is nu net zo’n gebied waarop we concurrerend zijn. In de luxeklasse bijvoorbeeld heeft Europa een toonaangevende positie op de wereldmarkt. Meer dan 80 procent van alle luxeauto’s ter wereld komen uit Europa. Dit is een hoeksteen van de Europese economie en dus ook een hoeksteen van het Europese concurrentievermogen.</p>
      <p sl="de">CARS 21 staat voor Competitive Automotive Regulatory System for the 21st Century . Dit is een mededeling van de Commissie, die in 2005 de groep op hoog niveau CARS 21 oprichtte om voorstellen te formuleren voor een toekomstige regelgeving voor de automobielindustrie van de EU. Daarbij stond centraal welke aanpassingen in de automobielindustrie moeten plaatsvinden om ervoor te zorgen dat deze in de komende jaren concurrerend blijft. Ik kan hier nu niet ingaan op alle gedane voorstellen. Wij van de Commissie industrie, onderzoek en energie hebben een lijst van 89 voorstellen opgemaakt. Op deze kan ik hier niet allemaal ingaan, maar ze betreffen zaken zoals verkeersveiligheid, milieubescherming, interne markt, wereldhandel, onderzoek en innovatie en tal van andere onderwerpen.</p>
      <p sl="de">Ik zou er graag een paar punten uit willen lichten, zoals de noodzaak van de voltooiing van de interne markt op bijvoorbeeld het gebied van tuning en onderdelen. Het is niet rechtvaardig dat bijvoorbeeld Duitse fabrikanten van tuneronderdelen hun producten zoals velgen niet mogen afzetten in Italië, omdat daar een tuningverbod bestaat, maar Italiaanse fabrikanten hun producten wel mogen uitvoeren naar andere landen zoals Duitsland. Daarom heeft Europa op het gebied van tuner- en reserveonderdelen dringend een interne markt nodig. Overigens moeten we ook de veiligheidsnormen op het gebied van tuning harmoniseren en het systeem van typegoedkeuring europeaniseren. Op dit laatste punt bestaan er namelijk nog steeds aanmerkelijke verschillen.</p>
      <p sl="de">Een ander punt betreft de noodzaak van een eenvoudigere regeling voor de typegoedkeuringsprocedures voor in de EU en elders gekochte tweedehands auto’s. Sommige lidstaten hebben hoge hindernissen en zeer veel administratieve rompslomp ingebouwd, wat het voor handelaren in en particuliere kopers van tweedehands auto’s uitermate moeilijk maakt. Ook op dit punt heeft Europa een gemeenschappelijke regeling nodig. Dat is ook een belangrijk instrument bij wagenparkvernieuwing. We voeren al op tal van gebieden een klimaatvriendelijk beleid, dus moeten we dat hier ook doen. Daarom hebben we deze aanpassing nodig.</p>
      <p sl="de">Een ander aspect betreft de financiering van onderzoek. De lidstaten moeten de automobielindustrie meer middelen beschikbaar stellen voor onderzoek. Steeds meer wettelijke eisen, zoals de CO2 -wetgeving, vergen grote aanpassingen van de automobielindustrie. Om de marktpositie van Europa te versterken, moeten de lidstaten, en ook de Europese Unie, veel meer investeren in onderzoek op het gebied van auto’s, en niet alleen in de ontwikkeling van alternatieve motoren maar ook op andere gebieden zoals energieopslag. Op het gebied van onderzoek naar de batterijopslagtechnologie lopen we vijf tot tien jaar achter op onze Aziatische concurrenten.</p>
      <p sl="de">Dat brengt me bij het onderwerp CO2 : in overleg met Chris Davies, de rapporteur van de Commissie milieubeheer, volksgezondheid en voedselveiligheid, hebben we enkele centrale parameters nog eens verduidelijkt. Daarbij gaat het om sancties in plaats van verboden, met het voertuiggewicht als centrale parameter, maar ook om een realistische inschatting ten aanzien van de vraag wanneer deze CO2 -wetgeving ingevoerd moet worden. Als Parlement hebben we 2015 als streefjaar vastgelegd en 125 gram als primaire emissiestreefwaarde goedgekeurd. Ik zou graag een commentaar willen richten aan de Commissie. De sanctie waarin uw voorstel voorziet, is vijftien keer zo hoog als voor bijvoorbeeld CO2 die uit schoorstenen komt. Dus is de CO2 die uit de uitlaat komt vijftien keer zo duur als CO2 die uit de schoorsteen komt. Daarom hebben we een realistische inschatting nodig. Wat we nu hebben is te ambitieus. Ik zou alle collega’s die geholpen hebben om dit verslag in elkaar te zetten, willen bedanken.</p>
    </intervention>
    <intervention id="1-071" speaker_id="photo_generic" name="Günter Verheugen" is_mep="True" mode="spoken">
      <p sl="de">vicevoorzitter van de Commissie . − Mijnheer de Voorzitter, dames en heren, het belang van CARS 21 gaat veel verder dan alleen de automobielsector. Het is het model voor een toekomstgericht Europees industriebeleid. Hier is voor het eerst de poging in het werk gesteld om in samenspraak met alle actoren te komen tot een stabiel kader voor de langetermijnontwikkeling van een Europese speerpuntindustrie. Het vervult me met trots dat we daarin geslaagd zijn.</p>
      <p sl="de">Het geheel is gebaseerd op een duidelijke werkverdeling. We hebben tegen de Europese automobielindustrie gezegd dat ze er niet van uit mag gaan dat wij protectionistische maatregelen zullen nemen om haar te beschermen tegen de toenemende concurrentie uit andere delen van de wereld. Maar we hebben ook gezegd dat ze er wel vanuit mag gaan dat ze stabiele, betrouwbare en voorspelbare randvoorwaarden zal krijgen. Hiertoe behoort ook met name voldoende tijd – een aspect waarop de heer Chatzimarkakis zo-even al wees –, zodat de industrie zich tijdig kan aanpassen aan de wettelijke vereisten die voortaan zullen gelden.</p>
      <p sl="de">Ik wil graag eerst nog iets zeggen over de situatie van de automobielindustrie in Europa. Het is een van de weinige industrietakken waarin Europa nog altijd een onaangevochten leidende rol op de wereldmarkt speelt. Het is een Europese speerpuntindustrie, voor de technologische ontwikkeling, voor de economische groei en last but not least voor de werkgelegenheid. Ik verzet mij altijd heftig tegen de bewering die her en der in Europa te horen is dat het immoreel, of sterker nog, zelfs crimineel is om een auto te bouwen, een auto te kopen en auto te rijden. De auto maakt deel uit van onze Europese levensstijl. Auto’s moeten betaalbaar zijn, ze moeten veilig zijn, ze moeten betrouwbaar zijn en ze moeten schoon zijn. En daar gaat het bij CARS 21 nu juist om.</p>
      <p sl="de">De Europese automobielindustrie is niet tegen de ambitieuze milieudoelstellingen in het voorstel van de Commissie. Ik wil hier nog eens onderstrepen dat ik er evenmin tegen ben. Het staat onherroepelijk vast dat het Europees gemiddelde in de volgende ronde ter vermindering van de CO2 -uitstoot van personenauto’s op 120 gram per kilometer wordt vastgesteld. Dat staat niet in tegenspraak met de 125 gram die de heer Chatzimarkakis noemde, want die 5 gram dienen te worden bereikt door de bijmenging van biobrandstoffen. Er bestaat geen enkele onenigheid over het feit dat deze doelstelling de volgende stap zal zijn.</p>
      <p sl="de">Ik ben er ook van overtuigd dat de Europese automobielindustrie er profijt van zal trekken wanneer de wetgever haar tot meer innovatie dwingt, zodat ze niet alleen de beste en veiligste auto’s ter wereld bouwt, maar ook de milieuvriendelijkste. En dat dit zal gebeuren, betwijfel ik geenszins.</p>
      <p sl="de">Ik heb in het debat een paar ondertonen gehoord die me niet bevallen, omdat ze – en dat wil ik hier in alle duidelijkheid zeggen – erop uit zijn om fabrikanten van grotere auto’s uit te spelen tegen fabrikanten van kleinere auto’s, en om consumenten onderling uit te spelen, dus diegenen die zich een grotere auto kunnen of willen veroorloven tegen diegenen die zich slechts een kleine auto kunnen of willen permitteren. Dit alles gebeurt onder het motto: een grote auto is slecht, een kleine auto is goed!</p>
      <p sl="de">De Franse president Nicolas Sarkozy heeft een zeer opmerkelijk argument toegevoegd aan het debat. In een brief aan de voorzitter van de Commissie schreef hij dat iemand door het feit dat hij of zij veel geld heeft om een auto, - dus een grote en dure - auto te kopen, niet het recht verkrijgt om meer te vervuilen. Het is de moeite waard om eens na te denken over dit argument.</p>
      <p sl="de">Ik woon niet in Frankrijk, maar ik weet dat er in Frankrijk mensen zijn die in grote kastelen wonen en zeer veel energie verbruiken om deze gebouwen te verwarmen. En ik weet ook dat er in Frankrijk mensen zijn die onder bruggen leven en helemaal geen energie voor verwarming verbruiken. Wat is het verschil? Als het immoreel is om in een grote auto te rijden en het milieu meer te vervuilen dan iemand met een kleine auto, dan is het eveneens immoreel om in een vrijstaand huis te wonen en meer aan verwarmingsenergie uit te geven dan iemand die in een appartement van één kamer woont.</p>
      <p sl="de">Ik zou er graag op willen wijzen dat deze argumentatie op het eerste gezicht zeer logisch lijkt, maar bij nader inzien impliceert dat we via de omweg van de CO2 -kwestie zouden willen komen tot een diepgaande lifestyle-regulering in Europa. Dat willen we nu juist niet. Dat wil de Commissie evenmin. We willen dat de gehele modellenreeks van de Europese automobielindustrie blijft bestaan, en dat is volgens mij ook haalbaar.</p>
      <p sl="de">Ik denk dat we in de aanstaande raadpleging heel goed moeten afwegen wat we mogen verwachten van de fabrikanten, consumenten en verkeersdeelnemers. Dames en heren, ik moet u zeggen dat we erg veel van hen verwachten! Alles wat wij al hebben besloten, zoals de Euro 5- en Euro 6-normen bijvoorbeeld die al in werking zijn getreden, zal ertoe leiden dat Europese auto’s duidelijk duurder worden.</p>
      <p sl="de">De voorschriften die we gaan vaststellen voor een betere bescherming van de voetganger, dus maatregelen ten aanzien van de constructie van auto’s om voetgangers bij ongevallen beter te beschermen, zullen ook een hoop geld gaan kosten. De verplichte invoering van elektronische stabiliteitscontrolesystemen in Europese auto’s zal eveneens erg duur worden, en dan komt daar nu ook nog de prijs van de CO2 -reductie bij. Dit vindt plaats op een moment dat juist het deel van de Europese automobielsector met het laagste rendement, met teruglopende exportkansen, met meer import dan export, ofwel het segment van de kleine auto’s en de middenklassewagens, met internationale concurrentie heeft te kampen.</p>
      <p sl="de">Ik maak me ernstig zorgen over de toekomst van tal van Europese fabrikanten. Ik ben ervan overtuigd dat we alle industrieproducten, dus ook de auto, zo milieuvriendelijk mogelijk moeten maken, dus zover de techniek het toelaat. Ik vind echter niet dat wij dat op een manier moeten doen die het internationale concurrentievermogen van onze industrie in gevaar brengt; daarmee doel ik op alle industrieproducten, niet alleen op de auto.</p>
      <p sl="de">Eén ding moet duidelijk zijn. Als ons beleid – en dat zeg ik ook met het oog op het debat dat we volgende week gaan voeren – tot gevolg heeft dat ondernemingen hun fabrieken in Europa sluiten om de productie elders in de wereld voort te zetten, heeft dit geen positief effecten op het milieu, omdat elders onder aanzienlijk slechtere milieuvoorwaarden wordt geproduceerd. Gelooft u mij, wanneer de staalindustrie Europa inruilt voor Kazachstan, dan gelden in Kazachstan minder strenge regels dan in Europa. Het gevolg zou niet alleen meer emissies zijn, maar ook het verlies van duizenden, wellicht honderdduizenden banen.</p>
      <p sl="de">Ik zou u dankbaar zijn wanneer u deze aspecten niet vergeet bij het hartstochtelijke debat dat we gaan voeren. Een modern Europees industriebeleid en een modern Europees milieubeleid kunnen aantonen dat economie en ecologie geen natuurlijke vijanden zijn. We kunnen aantonen dat we de ecologische uitdagingen van morgen het hoofd kunnen bieden met doordacht economisch handelen en moderne technologie.</p>
      <p sl="de">Dit thema stond voorop bij alle partijen die betrokken waren bij de discussie in het kader van CARS 21, waarover we het hier vandaag hebben. Het is een resultaat waarvan ik vind dat het de steun verdient van een breed publiek in Europa.</p>
      <a text="(Applaus)"/>
    </intervention>
    <intervention id="1-072" speaker_id="1898" name="Erika Mann" is_mep="True" mode="spoken">
      <p sl="de">rapporteur voor advies van de Commissie internationale handel . − Mijnheer de Voorzitter, mijnheer de commissaris, mijnheer Chatzimarkakis, ik heb het desbetreffende verslag opgesteld voor de Commissie internationale handel. Daarbij hebben we ons voornamelijk gefocust op drie punten.</p>
      <p sl="de">Ten eerste bevelen we de Commissie dringend aan er toch zorgvuldig op toe te zien dat alle aanbevelingen ook worden getoetst aan de mate waarin ze gevolgen hebben voor de multilaterale ronde, de zogeheten Doha-ronde, en voor bilaterale overeenkomsten. Voor ons waren de bilaterale overeenkomsten van speciaal belang, zoals in het voorliggende geval Korea. Maar de aandacht ging ook uit andere landen, zoals India en de ASEAN-landen.</p>
      <p sl="de">Het is van belang ervoor te zorgen dat markttoegang alleen wordt geopend wanneer wij van de tegenpartij de nodige garanties krijgen. Dat betreft vooral de zogenaamde non-tarifaire handelsbelemmeringen.</p>
      <p sl="de">Ten tweede willen wij meer coördinatie op het gebied van internationale overeenkomsten en internationale normen.</p>
      <p sl="de">Ten derde bevelen wij ook dringend aan om bij het onderzoek naar de interne mededinging niet de internationale mededingingsvoorwaarden, die de afgelopen jaren grote veranderingen hebben ondergaan, uit het oog te verliezen. We zien in dat we intussen rekening moeten houden met aanzienlijk meer internationale concurrenten.</p>
    </intervention>
    <intervention id="1-073" speaker_id="28295" name="Antolín Sánchez Presedo" is_mep="True" mode="spoken">
      <p sl="es">rapporteur voor advies van de Commissie economische en monetaire zaken . − Mijnheer de Voorzitter, de automobielsector, die de Europese economie van een groot aantal banen voorziet, heeft behoefte een ambitieus regelgevingskader met geïntegreerde en samenhangende maatregelen die aansluiten bij de strategie van Lissabon. Alleen zo kan deze sector een antwoord formuleren op de nieuwe uitdagingen.</p>
      <p sl="es">Onze industrie is wereldleider als het gaat om de productie van personenauto’s, we zijn de op één na belangrijkste producent van vrachtwagens en onze aftersalediensten zijn van goede kwaliteit. We moeten onze positie handhaven en ervoor zorgen dat we in de behoeften op het gebied van mobiliteit en vervoer kunnen blijven voorzien. Daarom moeten we de productiviteit verhogen en de veiligheid verbeteren, waarbij het milieu steeds moet worden gerespecteerd.</p>
      <p sl="es">Economische doeltreffendheid is daarbij de sleutel. Op die wijze kunnen we al onze doelstellingen realiseren en de prijzen toegankelijk houden, zodat kopers hun wagenpark door de aanschaf van nieuwe voertuigen kunnen vernieuwen en deze voertuigen gedurende hun nuttige levensduur ook kunnen onderhouden. De Commissie economische en monetaire zaken legt daar de nadruk op en staat ook achter het streven de concurrentie en de bescherming van de intellectuele-eigendomsrechten te bevorderen en de fiscale behandeling van de sector te verbeteren.</p>
      <p sl="es">Dat is bijna allemaal in dit verslag terug te vinden, reden waarom ik de rapporteur graag wil gelukwensen.</p>
    </intervention>
    <intervention id="1-074" speaker_id="28273" name="Ona Jukneviciene" is_mep="True" mode="spoken">
      <p sl="lt">rapporteur voor het advies van de Commissie werkgelegenheid en sociale zaken. – ? Ik wil de heer Jorgo Chatzimarkakis feliciteren met het voorbereiden van dit verslag. De automobielindustrie is werkelijk een van de belangrijkste industrieën. Er werken 2,3 miljoen mensen direct in deze sector en verder werken er nog 10-12 miljoen in supplementaire sectoren. Dit verhoudt zich tot 7 procent van alle mensen die in de industriële sector werken in de Gemeenschap. De leden van de Gemeenschap moeten zorgen voor die mensen die hun baan kwijt kunnen raken vanwege structurele veranderingen en zich hier vooraf goed op voorbereiden. Momenteel worden problemen alleen opgelost wanneer deze zich voordoen. We moeten ervoor zorgen dat de financiële bijdragen van de Gemeenschap die zijn bestemd voor reorganiserende bedrijven direct de werknemers bereiken. Het is in het bijzonder nodig om diegenen te ondersteunen die hun eigen bedrijf willen starten. Ik heb daarbij het Fonds voor aanpassing aan de globalisering in gedachten. Menselijkheid is het belangrijkste in tijden van verschillende veranderingen en het is onze verantwoordelijkheid om zorg te dragen voor de burgers van de Gemeenschap, ze te beschermen tegen werkloosheid en effectief gebruik te maken van sociale waarborgen. Dit is het enige wat kan helpen om het vertrouwen van de mensen te winnen.</p>
    </intervention>
    <intervention id="1-075" speaker_id="4432" name="Claude Turmes" is_mep="True" mode="spoken">
      <p sl="de">rapporteur voor advies van de Commissie milieubeheer, volksgezondheid en voedselveiligheid . − Mijnheer de Voorzitter, ik zou in dit debat twee cijfers willen noemen, zodat we weten waar we het over hebben. Er rijden tegenwoordig 700 miljoen auto’s rond in de wereld, bij een olieprijs van 100 dollar. Tata Motors heeft afgelopen week een goedkope auto op de markt gebracht met een verbruik van vijf liter per honderd kilometer, maar vijf liter is nog altijd vrij veel voor zo’n kleine auto.</p>
      <p sl="de">Dit geeft duidelijk aan dat er in de opkomende economieën – China, India, andere Aziatische landen, Zuid-Amerika en de Afrikaanse landen – in de komende jaren nog honderden miljoenen auto’s bij zullen komen. Dit wetende, is het toch verwerpelijk dat wij in Europa fabrikanten beschermen die menen limousines met een gewicht van twee ton en een verbruik van zeven, acht, tien op honderd of nog meer op de markt te moeten brengen, omdat we een zogenaamd concurrentievoordeel hebben in dit segment.</p>
      <p sl="de">Ik vind dit debat een groot fiasco. Tegenover de voorzitter van de Commissie, de heer Barroso, uitte de heer Ferber van de CSU-Fractie onlangs het dreigement dat zijn fractie zich niet sterk zal maken voor een tweede ambtsperiode van de heer Barroso, als deze de heer Dimas blijft steunen in zijn strijd tegen de Duitse automobielindustrie.</p>
      <p sl="de">U hebt, als ik zo vrij mag zijn, geen enkele reden om kwaad te zijn op de heer Sarkozy, mijnheer Verheugen. Waarom bent u eigenlijk kwaad? Omdat de heer Sarkozy en de heer Prodi een brief hebben geschreven om te bewerkstelligen dat de Commissie de groeicurve niet op 80 zou stellen, zoals de Duitse automobielindustrie dat wenste, maar er een compromis zou worden gevonden. Ik vind het uitermate legitiem wat de heren Prodi en Sarkozy in het kader van dit debat hebben gedaan. Het verbaast me daarom ook geenszins dat een politicus van de FDP natuurlijk weer naar de mond praat van de Duitse autolobby.</p>
      <p sl="de">Met permissie, mijnheer Chatzimarakis, uw verslag blijft achter bij hetgeen Chris Davies heeft voorgelegd, omdat u in plaats van de ecologische voetafdruk nu het voertuiggewicht centraal stelt, en omdat u in plaats van 125 gram op basis van de voertuigtechnologie nu een geïntegreerde streefwaarde van 125 gram voorstaat. Dat wil zeggen dat we hier vandaag in het Parlement nog een stapje terugdoen. En dan dat argument van tijd! Waar zijn we dan mee bezig? We proberen met het streefjaar 2012 toch alleen maar de techniek die nu al bestaat sneller op de markt te krijgen.</p>
      <p sl="de">Het belangrijkste ontbreekt nog: waar is het streefjaar 2020? Mijnheer Verheugen, u hecht waarde aan een stabiel kader, maar hoe kan ik nu als autofabrikant weten waar ik naartoe moet, als de Europese beleidsmakers mij geen taakomschrijving bieden voor de mate waarin mijn auto’s in 2020 energie-efficiënt moeten zijn. Dit ontbreekt niet alleen in het voorstel van de Commissie, maar ook in uw voorstel.</p>
      <p sl="de">Als dit Parlement op het punt van de wetgeving iets wil bereiken, dan moet het een voorstel doen over de vraag waar we in 2020 moeten staan. We hebben dus een stabiele langetermijnplanning nodig.</p>
    </intervention>
    <intervention id="1-076" speaker_id="4538" name="Malcolm Harbour" is_mep="True" mode="spoken">
      <p sl="en">rapporteur voor advies van de Commissie interne markt en consumentenbescherming. − Mijnheer de Voorzitter, ik wil mijn rede beginnen met te zeggen dat ik het voor een keer eens ben met de heer Turmes. Dit verslag draait er volledig om dat een essentiële branche een stabiel kader geboden wordt om te voldoen aan de maatschappelijke eisen die we eraan stellen, of deze eisen nu gaan om milieu of veiligheid. Ik denk niet dat de heer Dimas hierin is geslaagd en een goede effectbeoordeling heeft gemaakt in vergelijking met wat in het CARS 21-verslag staat. Ik zou commissaris Verheugen willen vragen om een boodschap aan de heer Dimas over te brengen en hem te vragen om uit te leggen hoe het proces dat hij momenteel gebruikt om deze regeling te ontwikkelen, op enige wijze is te verenigen met het CARS 21-voorstel.</p>
      <p sl="en">Dit heeft mijn interesse omdat ik lid, werkend lid, was van de groep op hoog niveau. Dit is het derde verslag. De groep op hoog niveau heeft zijn verslag gemaakt, de Commissie heeft een zeer goed antwoord gegeven waarin de meeste aanbevelingen van de belanghebbenden werden geaccepteerd, en nu zal dit Parlement, dankzij het goede werk van de heer Chatzimarkakis, met overtuiging deze conclusies onderschrijven.</p>
      <p sl="en">Er is echter een andere groep die, hoe vreemd ook, op opmerkelijke wijze ontbreekt bij deze discussie en dat zijn de lidstaten. Een van de belangrijkste aanbevelingen van CARS 21 is een geïntegreerde aanpak. Lidstaten hebben hier een belangrijk aandeel in, dus waarom ontbreken zij vanavond? Zij zijn degenen die individueel handelen in hun nationale regelgeving en de prestaties van dat stabiele kader ondermijnen: de interne markt, de milieu- en veiligheidsdoelen die we willen bereiken, de doelen van het verminderen van verkeersdoden. We hebben daarbij zeer ambitieuze doelen en men kan grote investeringen doen in infrastructuur en in de opleiding van bestuurders. Waarom ontbreken ze hier?</p>
      <p sl="en">We moeten ze een duidelijke boodschap geven. Een van de dingen die we van de Commissie interne markt en consumentenbescherming vragen, is dat dit Parlement initiatief neemt waar het gaat om nationale parlementsleden bij elkaar te krijgen in dit Huis om te praten over CARS 21. Om te praten over hoe ze als nationale en lokale politici bij gaan dragen aan deze algemene doelen van het bereiken van een concurrerende autobranche met de hoogst mogelijke technologie en over het behouden en ontwikkelen van banen en werkgelegenheid en daarbij de doelen te bereiken waar we allemaal aan willen voldoen als het gaat om verbeteringen op het stuk van wetenschap, veiligheid en milieu.</p>
      <a text="(Applaus)"/>
    </intervention>
    <intervention id="1-077" speaker_id="28457" name="Luca Romagnoli" is_mep="True" mode="spoken">
      <p sl="it">rapporteur voor advies van de Commissie vervoer en toerisme . − Mijnheer de Voorzitter, dames en heren, ik zou enkele suggesties willen toevoegen aan het advies inzake Een concurrerend regelgevingskader voor de automobielindustrie voor de 21e eeuw, vanwege de strategische waarde voor groei en werkgelegenheid in de Unie, maar ook met het oog op het veiliger maken van Europese wegen door voertuigen en infrastructuur aan te passen en technologische innovatie toe te passen.</p>
      <p sl="it">Ik geloof dat dit inderdaad allemaal kan worden gedaan door uitstoot te verminderen, maar om dit te bereiken had een geïntegreerde benadering toegepast moeten worden, zoals voorgesteld door de CARS 21-groep. Ik krijg echter de indruk dat de Commissie deze benadering enigszins heeft veronachtzaamd. Ik betreur in het bijzonder dat de beleidslijnen die nodig zijn om het geaccepteerde kosten-batenbeginsel te bereiken, niet zijn benadrukt.</p>
      <p sl="it">Daarnaast merk ik op dat voor het bereiken van het doel om het gebruik van biobrandstoffen te verhogen, het essentieel is om het noodzakelijke lokale faciliteitennetwerk te stimuleren zodat burgers zich kunnen bevoorraden. Als dit ontbreekt, zal het doel niet worden bereikt. Ik wil afronden met te zeggen dat ik had gehoopt, en nog steeds hoop, dat oordeelkundige benaderingen zullen worden gebruikt om te zorgen dat de kosten van technologische aanpassingen kunnen worden gedekt op een gelijk speelveld met een vrije en echte concurrentie binnen de EU. Ik heb trouwens ook de aandacht van mijn collega’s en de Commissie gericht op het belang van onderhoud, maar zonder veel succes.</p>
    </intervention>
    <intervention id="1-078" speaker_id="1311" name="Gary Titley" is_mep="True" mode="spoken">
      <p sl="en">rapporteur voor advies van de Commissie juridische zaken . − Mijnheer de Voorzitter, de Commissie juridische zaken ondersteunt het CARS 21-initatief. Wij denken dat het een uitstekend voorbeeld was van deelname van belanghebbenden.</p>
      <p sl="en">We zijn voor de geïntegreerde benadering; we denken dat deze essentieel is voor het succes van dit initiatief. Ik zou echter net als de heer Harbour de betrokkenheid van de lidstaten ter discussie willen stellen omdat zij bij gelegenheid eenzijdig belastingstelsels uitvaardigen of aannemen die de geïntegreerde benadering ondermijnen.</p>
      <p sl="en">We zijn voor vereenvoudiging en bepleiten dat 38 richtlijnen vervangen worden door VN-reglementen, als dit maar niet wordt geïnterpreteerd alsof we afzien van ons recht om in voorkomend geval wetgeving op te stellen. We zijn ook voor de ontwikkeling van technologisch gestuurde oplossingen zoals ECOR. Ik hoop echter wel dat de Commissie meer actie onderneemt op het gebied van intellectuele-eigendomsrechten, in het bijzonder wat China betreft, zoals mevrouw Mann heeft voorgesteld. We zouden een goede uitvoering willen zien van de verordening betreffende de afzet van motorvoertuigen in de EU en we geloven dat het van essentieel belang is om niet-geharmoniseerde uitvoering aan te pakken uit de richtlijn betreffende autowrakken.</p>
      <p sl="en">We moeten de grensoverschrijdende controles van voertuigen en de grensoverschrijdende handhaving van verkeersregels in andere lidstaten verbeteren omdat anders de hele situatie zeer ongelijkwaardig wordt. Net als de heer Turmes denk ik echter dat we moeten zoeken naar een kader dat doorloopt tot 2020 en verder.</p>
    </intervention>
    <intervention id="1-079" speaker_id="945" name="Nicole Fontaine" is_mep="True" mode="spoken">
      <p sl="fr">namens de PPE-DE-Fractie. – Mijnheer de Voorzitter, dames en heren. Ik zou graag commissaris Verheugen willen feliciteren met zijn initiatief om de groep op hoog niveau CARS 21 op te zetten om de Europese automobielindustrie onder de loep te nemen.</p>
      <p sl="fr">In 2003 waren verschillende ministers van Industrie, waaronder ikzelf, al voorstander van deze nieuwe methode om een industriesector te bestuderen en om de passende oplossingen te vinden. We weten allemaal nog dat deze methode bijvoorbeeld met succes op de textielsector werd toegepast. Dit werd een succes. Op deze manier kunnen we de belanghebbenden samenbrengen en kunnen we een geïntegreerde aanpak uitwerken.</p>
      <p sl="fr">Ik heb nog wel een wens voor de toekomst. Ik zou graag zien dat de participatie een betere afspiegeling gaat vormen van de grote verscheidenheid aan beroepsgroepen in de sector en dat het Europese Parlement er nog nauwer bij wordt betrokken.</p>
      <p sl="fr">Ik wil ook nog drie voorstellen noemen uit het schitterende verslag van Jorgo Chatzimarkakis. In het verslag wordt ten eerste gewezen op het feit dat de automobielsector een bron van werkgelegenheid, concurrentie, groei en innovatie is en aangedrongen op een grotere investering in onderzoek en ontwikkeling, met name voor waterstofmotoren, brandstofcellen en hybride voertuigen. De boodschap is duidelijk en onderzoek naar automobieltechnologie zou voor het Europees Instituut voor innovatie en technologie een van de prioriteiten moeten zijn.</p>
      <p sl="fr">Ten tweede, waar het gaat om de bijdrage van de automobielindustrie aan de strijd tegen de opwarming van de aarde, stroken de doelstellingen voor de vermindering van CO2 -uitstoot met het verslag-Davies, dat we in oktober laatstleden hebben aangenomen. We moeten de industriële sectoren de kans geven zich voor te bereiden. Ik denk dus dat het niet redelijk zou zijn de streefdatum 2015 te vervroegen. In tegendeel, de strijd tegen de uitstoot van broeikasgassen moet ook gevoerd worden op het vlak van fiscale maatregelen en stimulerende maatregelen voor de vernieuwing van het wagenpark.</p>
      <p sl="fr">Tot slot waardeer ik het feit dat de rapporteur een interne markt wil opzetten voor klantspecifieke en voor tuningdoeleinden bestemde onderdelen en dat hij de strijd wil aanbinden met de invoer van vervalste onderdelen. Het gaat om de veiligheid van de burger en om het overleven van duizenden kleine en middelgrote bedrijven in Europa.</p>
      <p sl="fr">Ter afsluiting wil ik nog zeggen, dames en heren, dat we absoluut rekening moeten houden met de druk waaraan de Europese automobielindustrie is blootgesteld en met de steeds groter wordende concurrentie op dat vlak.</p>
      <p sl="fr">Ik wil de heer Chatzimarkakis hartelijk danken voor de schitterende samenwerking met de schaduwrapporteurs en ik wil hem feliciteren met het zeer dynamische resultaat dat bereikt werd. Het is van groot belang voor deze belangrijke sector van onze economie.</p>
    </intervention>
    <intervention id="1-080" speaker_id="34728" name="Matthias Groote" is_mep="True" mode="spoken">
      <p sl="de">namens de PSE-Fractie . – Mijnheer de Voorzitter, mijnheer de commissaris, dames en heren, het was geheel juist om de groep op hoog niveau CARS 21 op te zetten. Het resultaat mag er wezen. Er zaten ook twee vertegenwoordigers van het Parlement in deze groep, Malcolm Harbour en Garrelt Duin, die erg goed werk hebben afgeleverd. Als schaduwrapporteur voor dit verslag in de Commissie milieubeheer, volksgezondheid en voedselveiligheid wil ik nu alleen even ingaan op de milieukwesties. Maar ook als lid van de Commissie industrie, onderzoek en energie ben ik ervan overtuigd dat het behoud en de verbetering van het concurrentievermogen van de Europese automobielindustrie erg nauw verbonden zijn met de vraag hoe milieuvriendelijk en ecologisch duurzaam personenauto’s made in Europe in de toekomst zullen zijn.</p>
      <p sl="de">Ik juich het daarom toe dat we snel het initiatief hebben genomen voor de Euro 5- en Euro 6-norm voor personenauto’s en dat de Commissie nu al een voorstel heeft voorgelegd voor een Euro 6-norm voor vrachtwagens. Met deze brongerichte wetgeving helpen wij de Europese steden en gemeenten bij het naleven van de voorgeschreven streefwaarden voor fijn stof en zodoende bij hun taak te zorgen voor een betere luchtkwaliteit.</p>
      <p sl="de">Ik vind het onbegrijpelijk dat telkens wanneer het om uitstootvermindering gaat, wordt geprobeerd om de invoering van de CO2 -wetgeving te verschuiven van 2012 naar 2015. Dat is geen goede zaak. We hebben de klimaatconferentie op Bali gehad, waar Europa zeer gedecideerd voor de dag kwam. Maar zodra het echter om concrete wetgeving gaat, doen we graag weer een stapje terug. Sinds 1995 weten de automobielfabrikanten dat ze meer moeten doen op het gebied van onderzoek naar en ontwikkeling van milieuvriendelijke personenauto’s. Ik ben van mening dat twaalf jaar genoeg zijn om het streefcijfer van 120 g/km in 2012 te halen, inclusief de complementaire maatregelen. Dat is van groot belang.</p>
      <p sl="de">De klimaatverandering zal niet wachten tot we zover zijn. We moeten nu handelen. Het is van belang dat we voor 2015 over het hoogtepunt van de CO2 -emissies heen zijn en kunnen beginnen met de vermindering. Daarom moet elke sector een bijdrage leveren, dus ook de automobielsector.</p>
    </intervention>
    <intervention id="1-081" speaker_id="4554" name="Chris Davies" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, de auto-industrie had haar uitstoot veel meer moeten verminderen dan het geval is. Het is echter niet anders en het kost tijd om op economische wijze veranderingen te bewerkstelligen dus ik verheug mij over het voorstel van de rapporteur om een doel te stellen van 125 gram in 2015 om een en ander in lijn te brengen met de stemming van dit Parlement van afgelopen oktober.</p>
      <p sl="en">Volgens mij is dit ambitieus, maar mogelijk. Bovendien weerspiegelt dit in grote mate de voorstellen van de Commissie voor een stapsgewijze invoering van sancties na 2012. Het spijt mij echter te horen dat de rapporteur heeft voorgesteld om de streefwaarden te baseren op gewicht, omdat dit een aansporing om het gewicht van auto’s te verminderen wegneemt en het in strijd is met datgene waar we in oktober voor stemden. Laten we dus consequent zijn. In haar voorstellen heeft de Commissie erkend dat de voetafdruk een groot voordeel kan hebben, zij zegt in zoveel woorden dat we nog niet de gegevens hebben om dit te beoordelen. Laten we dus zo snel mogelijk de gegevens verkrijgen en alle mogelijkheden openhouden.</p>
      <p sl="en">We willen onze industriëlen en ondernemers niet tegen de haren in strijken. In tegendeel, als we klimaatverandering willen bestrijden en de bedreiging voor de overleving van miljarden mensen in de armste delen van deze wereld willen verminderen, dan moeten we zorgen dat ze verantwoordelijkheid nemen voor hun eigen daden. Toen ik in november beweerde dat Michael O’Leary, de baas van Ryanair, gezegd had dat hij niets om het milieu gaf, als hij zijn zakken en die van zijn luchtvaartmaatschappij maar met goud kon vullen, had ik het mis. Dat is wellicht de indruk die soms ontstaat vanuit zijn minachting voor milieuactivisten, maar ik bied mijn excuses aan, trek deze bewering in en neem zijn aanbod van een debat aan. Als we echter het probleem van de klimaatverandering willen aanpakken, hebben we mensen zoals de heer O’Leary en zijn tegenhangers in de autobranche nodig die met ons samenwerken en de grenzen van de innovatie verleggen en die het voortouw nemen.</p>
    </intervention>
    <intervention id="1-082" speaker_id="28330" name="Vladimír Remek" is_mep="True" mode="spoken">
      <p sl="cs">namens de GUE/NGL-Fractie . – Mijnheer de Voorzitter, dames en heren, ik ben ervan overtuigd dat de rapporteur in deze zaak zeer veel werk heeft verzet en veel vaardigheid heeft getoond bij het onderhandelen en sluiten van compromissen. Het gaat in het bijzonder om de kwestie van emissiereducties in de automobielindustrie. We moeten allemaal realistisch zijn en in gedachte houden dat de industrie behoort tot de topindustrieën in Europa en tegelijkertijd een van belangrijkste werkgevers is. Zoals eerder genoemd, voorziet de industrie in meer dan twee en een kwart miljoen banen en miljoenen meer in verwante sectoren. Naar mijn mening zal het verminderen van de emissies in deze industrie een zeer moeilijke taak zijn. Volgens mij is het resultaat dat we hier hebben, een respectabel en realistisch document. Het is tevens van belang dat het het streven onderbouwt om de wetgeving betreffende de automobielindustrie significant te vereenvoudigen; er bestaan op dit moment meer dan tweehonderd verordeningen. In lijn hiermee heb ik in mijn rol van schaduwrapporteur geprobeerd om het verslag met mijn wijzigingen te ondersteunen. Zij waren voornamelijk bedoeld om te voorkomen dat de ambitieuze plannen de ontwikkeling van de sector in Europa en ons concurrentievermogen in de wereld onderuit zouden halen.</p>
    </intervention>
    <intervention id="1-083" speaker_id="28180" name="Ján Hudacký" is_mep="True" mode="spoken">
      <p sl="sk">Om te beginnen wil ik de rapporteur, de heer Chatzimarkakis, bedanken voor zijn uitstekende verslag. Alle aspecten van het regelgevingskader die zo belangrijk zijn voor de toekomst van de automobielindustrie, worden erin in overweging genomen en pragmatisch behandeld.</p>
      <p sl="sk">Als we in het in dit verslag hebben over het vermogen van de Europese automobielindustrie om te concurreren onder de voorwaarden van de mondiale ontwikkeling, dan moeten we bovenal rekening houden met die aspecten die dit vermogen significant kunnen beperken. Ik dacht eerst dat het niet nodig was om de Europese Commissie te herinneren aan het belang van deze industrie voor de economische en sociale ontwikkeling van de Europese Unie, maar nu de Commissie met het voorstel kwam om emissienormen in te stellen voor nieuwe privé-auto’s, weet ik dat niet meer zo zeker. Als mijn gedachte juist was, dan zou de Commissie uiteraard meer respect tonen voor de mening van de meerderheid in het Europees Parlement en de meningen van deskundigengroepen die voor een meer geïntegreerde benadering zijn.</p>
      <p sl="sk">Het Europees Parlement kijkt ook kritisch naar het tijdpad waarbinnen de Europese automobielindustrie de technologisch ambitieuze emissiedoelen op een dusdanige manier kan halen dat dit zo min mogelijk invloed heeft op het concurrentievermogen van de Europese industrie. Het Europees Parlement heeft dit duidelijk tot uitdrukking gebracht in het verslag van de heer Davies en in het huidige verslag: de commissie heeft bij meerderheid gestemd voor de overtuiging dat een CO2- niveau van 125 g/km in 2015 voor automobielbedrijven haalbaar is. Als we echt de emissies in de gehele automobielsector willen verminderen, moeten we een uitgebreider begrip hebben van deze kwesties.</p>
      <p sl="sk">De voorgestelde stap zou zeker de inruil van oude auto’s doen teruglopen, maar ook andere negatieve gevolgen hebben, zoals dat minder rijke burgers geen nieuwe auto’s kunnen kopen. Dit aspect zou waarschijnlijk overheersen in de nieuwe lidstaten waar het aantal oude auto’s dat voor nieuwe wordt ingeruild, wegens economische redenen laag is. Dit zou zeker niet bijdragen aan de vermindering van CO2, eerder het tegendeel.</p>
    </intervention>
    <intervention id="1-084" speaker_id="4558" name="Dorette Corbey" is_mep="True" mode="spoken">
      <p sl="nl">Voorzitter, transportemissies zorgen voor één vijfde van de broeikasuitstoot. Het aantal auto’s per duizend inwoners neemt overal ter wereld snel toe. Auto’s moeten dus echt duurzaam worden. Maar dit is een boodschap die slechts zwak doorklinkt in de reactie van de Commissie op het CARS 21-verslag en in het verslag zelf. Er wordt in het document gesproken over het schoner maken van auto’s en er wordt gesproken over de concurrentiepositie van de auto-industrie. Maar de verbinding tussen die twee wordt niet gemaakt, terwijl het duidelijk is dat duurzame en zuinige auto’s de toekomst hebben.</p>
      <p sl="nl">Indiase en Chinese autofabrikanten veroveren de wereld met kleine, zuinige, schone en goedkope auto’s. De Europese auto-industrie voert intussen een achterhoedegevecht om toch maar weer wat meer CO2 te kunnen uitstoten. Jammer dus voor het milieu, maar ook voor de werkgelegenheid in de Europese Unie. De groep op hoog niveau CARS 21 is een gemiste kans om een visie op een duurzame auto-industrie neer te zetten, een visie die een antwoord geeft op de echte uitdagingen.</p>
      <p sl="nl">Innovatie is hierbij het sleutelwoord. In de Verenigde Staten wordt een waterstofsnelweg aangelegd en wordt de markt voorbereid op elektrische auto’s. Waar blijven de Europese initiatieven? Sommige autofabrikanten hebben de prototypes klaarstaan, maar op de weg is nog geen waterstof te zien. Tijd om de handen ineen te slaan om op basis van samenwerking tussen overheden en industrie snel voortgang te boeken. Onderzoek alleen is niet genoeg.</p>
      <p sl="nl">Het instellen van groepen op hoog niveau is op zich een heel erg goed idee, maar helaas werd CARS 21 gedomineerd door een conservatief ingestelde industrietak. Het is echt belangrijk dat de high level -groepen een samenstelling hebben die recht doet aan de uitdagingen waar we voor staan. De komende jaren komen er miljoenen nieuwe auto’s op de markt en het zou écht helpen als die schoon en zuinig zijn.</p>
    </intervention>
    <intervention id="1-085" speaker_id="28247" name="Holger Krahmer" is_mep="True" mode="spoken">
      <p sl="de">Mijnheer de Voorzitter, de Europese automobielindustrie is een speerpuntindustrie. Ze verschaft werk aan twaalf miljoen mensen, ze staat voor innovatie en groei en voor een product dat individuele mobiliteit mogelijk maakt. Daarom moet wij er naar streven dat de Europese automobielindustrie wereldwijd aan de top en concurrerend blijft. We moeten ons ervan bewust zijn dat in de huidige geglobaliseerde wereldeconomie de marge tussen prikkels ter bevordering van innovatie en sancties op economisch handelen zeer gering is. We willen tenslotte de beste producten ter wereld exporteren en voorkomen dat fabrieken worden verplaatst naar andere landen.</p>
      <p sl="de">Ik wil me voornamelijk focussen op het CO2 -aspect – dat zeker een van de belangrijkste aspecten is waarover we hier discussiëren. De lifestyle-kritiek, waarover de heer Verheugen het had, is allang een onplezierig onderdeel geworden van het Europese klimaatdebat. Het is hip individuele levensstijlen te kritiseren. Claude Turmes deed dat zo-even ook al. Als we alle tweetonners van de straat halen, wat hij het liefst deed, zou de CO2 -reductie bijna niet meetbaar zijn, maar de schade voor de economie des te groter.</p>
      <p sl="de">Ik wil nog iets zeggen over de CO2 -verordening die intussen op tafel ligt. De heer Verheugen heeft hier zo-even duidelijk gezegd dat hij niets voelt voor wetgeving die lifestyle-kritiek inhoudt. Maar als ik de geldboetes eens bekijk waarin het ontwerp voorziet voor minimale afwijkingen van de drempelwaarden, dan heeft de Commissie volgens mij nu net zo’n verordening voorgelegd. We zijn vandaag bezig om over een verordening te discussiëren en deze eventueel goed te keuren die innovatie ontmoedigt, want het geld dat de autofabrikanten moeten betalen, hebben ze in feite nodig voor innovatie en onderzoek.</p>
    </intervention>
    <intervention id="1-086" speaker_id="28124" name="Gunnar Hökmark" is_mep="True" mode="spoken">
      <p sl="en">Mijnheer de Voorzitter, in sommige opzichten is de auto van tegenwoordig nog behoorlijk hetzelfde als die van honderd jaar geleden, maar tegelijkertijd is hij enorm verschillend op het vlak van veiligheid, efficiëntie en milieu-effect. Dit maakt in elk geval één ding duidelijk: de concurrentiekracht ontwikkelt technologie in een tempo dat we ons niet kunnen voorstellen. Hiermee wordt ook het belang van een concurrerende autobranche in Europa onderstreept wanneer we willen bijdragen aan de mondiale agenda en aan betere normen voor het milieu in de wereldeconomie, omdat we zonder dit die ontwikkeling niet zullen kunnen beïnvloeden.</p>
      <p sl="en">Diegenen die voor een beleid zijn dat de concurrentiekracht van de Europese auto-industrie zou verminderen, dragen niet bij aan een beter milieu – dat is een belangrijke conclusie. Het is ook belangrijk om te stellen dat de streefwaarde uit het verslag van 125 g acceptabel is en een vooruitgang betekent.</p>
      <p sl="en">Het belangrijkste is echter niet om de uitstoot van individuele auto’s te bespreken, of deze nu groot of klein zijn, omdat we grote en kleine auto’s nodig hebben: ze hebben een verschillende functie in verschillende delen van onze Unie, in onze landen. Wat we nodig hebben is een algemene ontwikkeling waarbij de uitstoot van alle soorten auto’s vermindert. Het is daarom belangrijk om nieuwe auto’s te stimuleren omdat die beter zijn, om betere wegensystemen te ondersteunen, alsmede betere transportsystemen, betere brandstoffen en betere motoren. Dit kunnen we alleen bereiken met een concurrerende Europese auto-industrie en die kan alleen bereikt worden als we het juiste beleid hebben om milieu en concurrentie in evenwicht te brengen, en dit verslag levert daar een belangrijke bijdrage aan.</p>
    </intervention>
    <intervention id="1-087" speaker_id="36281" name="Silvia-Adriana Ţicãu" is_mep="True" mode="spoken">
      <p sl="ro">Ten eerste zou ik de rapporteur willen feliciteren met zijn werk voor dit verslag.</p>
      <p sl="ro">Ik zie dit als een uiterst belangrijk debat. De Europese Unie kan alleen de meest dynamische kenniseconomie hebben als er genoeg wordt geïnvesteerd in onderzoek en in het bijzonder als de resultaten kunnen worden geïntegreerd in industriële productie.</p>
      <p sl="ro">Klimaatverandering is een van de grootste uitdagingen van deze eeuw.</p>
      <p sl="ro">In grote stadsgebieden zijn verkeer en vervuiling voor 66 procent van de Europese burgers een probleem en 70 procent van de burgers verwacht actieve betrokkenheid van de Unie bij het oplossen van deze problemen.</p>
      <p sl="ro">De automobielindustrie moet minder vervuilende producten kunnen fabriceren; de industrie heeft echter ondersteuning nodig bij haar onderzoeksactiviteiten en het is bijzonder belangrijk dat er bij iedere dwang rekening wordt gehouden met de vereiste tijd om nieuwe soorten auto’s te ontwikkelen, van concept naar ontwerp, fabricage, testen en marketing. We moeten eveneens rekening houden met de marktvraag en in het bijzonder de koopkracht van de burgers. In dit verband vind ik dat de lidstaten moeten worden aangemoedigd om fiscale stimuleringsmaatregelen te ontwikkelen voor eindgebruikers om hen zo aan te moedigen in groenere auto’s te investeren.</p>
      <p sl="ro">Een dergelijk systeem werd met zeer goede resultaten al in 2003 in Roemenië ingevoerd.</p>
      <p sl="ro">De ontwikkeling van de Europese automobielindustrie zal leiden tot het behouden en scheppen van een significant aantal banen.</p>
    </intervention>
    <intervention id="1-088" speaker_id="4274" name="Olle Schmidt" is_mep="True" mode="spoken">
      <p sl="sv">Mijnheer de Voorzitter, ik dank de rapporteur voor zijn voortreffelijke aanpak van deze belangrijke en delicate kwestie. Wij kennen allemaal het belang van de auto-industrie in de EU. Onze auto-industrie, meer bepaald in mijn eigen land, behoort tot de top wat betreft ontwikkeling, onderzoek, prestatie, milieu en veiligheid. Een succesvolle auto-industrie is belangrijk voor de Unie. We hebben het hierbij niet alleen over werkgelegenheid en groei, maar ook over de verantwoordelijkheid voor ons milieu en voor het klimaat in de wereld.</p>
      <p sl="sv">De Commissie stelt verregaande wetgeving voor die is gericht op een verplichte vermindering van de uitlaatemissie van koolstofdioxide, een verbeterde voertuigtechnologie en het gebruik van biobrandstoffen. De rapporteur vreest dat de doelstellingen voor de industrie moeilijk haalbaar zijn en de concurrentiepositie in gevaar brengen, wat we ook eerder in dit debat hebben gehoord. Dergelijke argumenten hoorde ik ook reeds in Zweden. Ik heb alle begrip voor deze bezorgdheid, maar het zou in de huidige situatie jammer zijn als het Parlement de lat meteen zoveel lager zou leggen. Ik heb er alle vertrouwen in dat de Europese automobielindustrie met onderzoek en ontwikkeling hoge doelstellingen kan bereiken. Dit is in het verleden al gebleken.</p>
      <p sl="sv">Onze burgers willen niet te veel betalen voor hun auto, maar ze weten ook dat er iets gedaan moet worden aan de klimaatverandering en wel liefst heel snel.</p>
    </intervention>
    <intervention id="1-089" speaker_id="1269" name="Christian Rovsing" is_mep="True" mode="spoken">
      <p sl="da">Mijnheer de Voorzitter, ook ik dank de rapporteur voor het uitstekende verslag dat wij nu bespreken. Met het grote aantal auto’s dat nu al rondrijdt, de groter wordende mobiliteit en de wens nog meer mensen in staat te stellen auto te rijden, is het probleem van de uitstoot een kernprobleem geworden dat we moeten aanpakken.</p>
      <p sl="da">CO2 op zich is niet giftig voor de mens en een beetje meer CO2 in de atmosfeer stimuleert juist de groei van de planten. CO2 is echter schadelijk voor het klimaat en daarom is het belangrijk dat wij alles in het werk stellen om de CO2 -uitstoot te verminderen. Naar mijn mening moeten wij meer investeren in onderzoek, om motoren te kunnen ontwikkelen die op veel hogere temperaturen rijden dan nu het geval is – misschien met behulp van keramisch of ander materiaal – en meer bepaald met een veel uitgebreider gebruik van software voor de regeling ervan.</p>
      <p sl="da">Ik ben van mening dat de vastgestelde doelstellingen gemakkelijk gehaald kunnen worden. Er is geen enkele reden waarom wij in Europa met geconcentreerde, doelgerichte inspanningen en met voldoende middelen voor onderzoek de doelstellingen niet zouden kunnen halen en ons niet tot een toonaangevende industrie binnen de autobranche zouden kunnen ontwikkelen, zoals vandaag al het geval is.</p>
    </intervention>
    <intervention id="1-090" speaker_id="28322" name="Joan Calabuig Rull" is_mep="True" mode="spoken">
      <p sl="es">Mijnheer de Voorzitter, ik wil de heer Chatzimarkakis graag gelukwensen met zijn verslag, aangezien hij de Commissie daarin oproept ambitieuze, maar realistische doelstellingen te formuleren. Het verslag volgt bovendien een aantal aanbevelingen uit CARS 21, zoals de aanbevelingen met betrekking tot een geïntegreerde aanpak voor de vermindering van de CO2 -uitstoot, adequate invoeringstermijnen en maatregelen voor de bescherming van het interne en externe concurrentievermogen van de Europese industrie.</p>
      <p sl="es">Ik wil een aantal punten graag even benadrukken. Om te beginnen is het zo dat de doelstellingen met betrekking tot de veiligheid op de weg van fundamenteel belang zijn. Ook hier moet een geïntegreerde aanpak worden gevolgd, die niet alleen verbeteringen in de voertuigtechnologie omvat, maar ook maatregelen op het gebied van infrastructuur, opleiding en informatie.</p>
      <p sl="es">Wat de handel en – concreet – de onderhandelingen met Korea betreft: dit land moet de bestaande niet-tarifaire belemmeringen slechten en geen nieuwe belemmeringen opwerpen. Ik wijs er verder op dat de principes die aan een betere regulering ten grondslag liggen – zoals naar behoren uitgevoerde effectbeoordelingen, kostenefficiëntie, realistische aanlooptijden – een fundamentele rol spelen bij het opstellen van een concurrerend regelgevingskader voor de automobielindustrie.</p>
      <p sl="es">Daarom moet de routekaart, een essentieel onderdeel van dit definitieve CARS 21-verslag, worden gerespecteerd.</p>
      <p sl="es">Natuurlijk zijn er nog verschillende structurele problemen. We zullen dus nog een kader moeten scheppen om de duurzaamheid van de Europese automobielindustrie te verzekeren.</p>
      <p sl="es">We kunnen dat alleen doen door ervoor te zorgen dat we bij de technologische, ecologische en maatschappelijke innovatie steeds in de voorhoede blijven. Daarvoor hebben we de steun van heel goed gekwalificeerde werknemers nodig. De nadruk op scholing en training van de werknemers in de automobielindustrie vormt dus een heel belangrijk aspect. De EU-wetgeving op het gebied van milieu, verkeersveiligheid en energie-efficiëntie heeft immers tot gevolg dat werknemers op een zodanige wijze moeten worden geschoold en opgeleid dat zij zich beter aan de veranderingen in de sfeer van techniek en regelgeving kunnen aanpassen en hun arbeidsvooruitzichten kunnen handhaven of verbeteren.</p>
      <p sl="es">Om de toekomst van de Europese automobielindustrie te garanderen zullen de rechten van werknemers om informatie te ontvangen en samen met hun vakbondsorganisaties geraadpleegd te worden binnen de Unie verder moeten worden uitgewerkt. Ik noem hier als voorbeeld graag de overeenkomst zoals die onlangs is bereikt tussen Ford en de Unión General de Trabajadores in de Fordfabriek in Valencia. Door dat akkoord zullen er nieuwe investeringen kunnen worden gedaan voor de modernisering van de fabriek en de productie van nieuwe modellen.</p>
      <p sl="es">Inspraak zal de sector extra kracht verlenen en in al die gevallen waarin een herstructurering echt nodig is, de negatieve gevolgen van zulke aanpassingen verzachten. Daarom moeten we erop aandringen dat de richtlijn over de Europese ondernemingsraad bij een volgende herziening meer slagkracht verleend wordt.</p>
    </intervention>
    <intervention id="1-091" speaker_id="28257" name="Ivo Belet" is_mep="True" mode="spoken">
      <p sl="nl">Voorzitter, commissaris Verheugen, collega’s, rapporteur, morgen opent in Brussel de 86e autosalon zijn deuren en de milieuvriendelijke auto staat daar centraal. Het is duidelijk dat zowel de autoconstructeurs als de consumenten eindelijk overtuigd zijn van een dringende nood aan koerswijziging. Het is tegelijk ook duidelijk dat die koers- en mentaliteitswijziging alleen mogelijk zal zijn, alleen gerealiseerd zal kunnen worden via dwingende maatregelen, en wel op verschillende terreinen.</p>
      <p sl="nl">Wie nu nog defensief blijft denken, zit mijns inziens fout. Heel wat Europese en andere middenklassewagens beantwoorden nu al aan de nieuwe normen van 120 gram CO2 per kilometer. Ook de Duitse wagens, mijnheer Verheugen, de nieuwe Golf TDI 1900 zit nu al op 115 gram per kilometer, dus het kan wel degelijk ook in Duitsland, en ik denk dat we op dat elan verder moeten gaan. Milieuvriendelijke technologie, daar gaat het om. Dat is een sector die enorm economisch potentieel en enorme opportuniteiten biedt. En het is daarom goed dat de Commissie hier de forcing voert. We moeten nu investeren - u hebt het al gezegd, commissaris - om op dat terrein de leiding te nemen in de wereld.</p>
      <p sl="nl">Ik heb het nog eens opgezocht: in het zevende kaderprogramma zit voor meer dan 4 miljard euro aan kredieten voor de transportsector. Dat is een pak geld, maar in de ogen van het Parlement - het staat in het verslag van de heer Chatzimarkakis - niet genoeg om onze hoge ambities waar te maken. Vandaar dat wij vragen dat bij de budgetherziening meer onderzoekskredieten voor nieuwe technologieën worden uitgetrokken.</p>
      <p sl="nl">Tot slot, beste collega’s, het is ook hoog tijd dat er binnen de Raad een stroomversnelling op gang komt, met name op fiscaal vlak. Er ligt een voorstel op tafel van de Commissie om de belasting op auto’s aan de uitstoot van schadelijke stoffen te koppelen. Waarop wachten de nationale regeringen? Ze zijn hier helaas niet vertegenwoordigd, maar ik hoop dat de boodschap tot bij hen komt. Waarop wachten de regeringen om van dit voorstel werk te maken? Het is de enige manier om de milieuvriendelijke auto op korte termijn ook echt ingang te doen vinden.</p>
    </intervention>
    <intervention id="1-092" speaker_id="28301" name="Tadeusz Zwiefka" is_mep="True" mode="spoken">
      <p sl="pl">Mijnheer de Voorzitter, we zijn ons er terdege van bewust dat de automobielindustrie voor de Europese Unie een van de belangrijkste economische sectoren is, die jaarlijks 19 miljoen voertuigen produceert en – belangrijker nog – 2,3 miljoen rechtstreekse arbeidsplaatsen oplevert. Daarnaast zorgt de automobielindustrie indirect voor nog eens 10 miljoen banen in aanverwante sectoren. Er dient op gewezen te worden dat niet alleen het aantal arbeidsplaatsen, maar waarschijnlijk vooral de kwaliteit ervan de verklaring vormt voor de sleutelrol die de automobielindustrie in het economische leven van de Europese Unie speelt. Dit succes kan het best worden aangetoond aan de hand van het jaarlijkse handelsoverschot van 35 miljard euro en de hoge mate van innovatie.</p>
      <p sl="pl">Ondanks deze optimistische gegevens staat de Europese automobielindustrie voor enkele zeer ernstige uitdagingen.</p>
      <p sl="pl">Ik sta volledig achter het eindverslag van de CARS 21-groep op hoog niveau en de mededeling van de Europese Commissie over dit onderwerp. Toch zou ik willen oproepen tot verdere maatregelen die erop gericht zijn om een echte gemeenschappelijke interne automobielmarkt tot stand te brengen. In de afzonderlijke lidstaten worden voor auto’s nog steeds verschillende fiscale stelsels toegepast, in de vorm van belasting of registratiekosten, waardoor de ongelijkheid tussen de consumenten blijft bestaan.</p>
      <p sl="pl">Ik was ingenomen met het in het Europees Parlement bereikte compromis over de zogenaamde “reparatieclausule”. Dit betekent zonder enige twijfel een stap in de richting van uniformere voorschriften op dit gebied, die tot een betere wetgeving zullen bijdragen. Daarenboven zou de automobielindustrie van alle overbodige bureaucratische rompslomp moeten worden verlost, voornamelijk met betrekking tot het steeds grotere aantal internationale bepalingen dat op dit gebied reeds bestaat.</p>
      <p sl="pl">Overeenkomstig de beginselen van beter wetgeven zouden een adequate effectbeoordeling en de toepassing van het kosteneffectiviteitsbeginsel altijd in aanmerking moeten worden genomen bij het scheppen van een concurrerend regelgevingskader voor de automobielindustrie. Met het oog op de aanhoudende technologische ontwikkeling in deze sector steun ik de maatregelen van de Commissie om een mechanisme voor herziening en evaluatie in het leven te roepen, om te voorkomen dat de geldende wettelijke bepalingen de voortdurende technische vooruitgang in de weg zouden staan.</p>
      <p sl="pl">Hoewel de Europese automobielindustrie een van de meest concurrerende sectoren ter wereld is, kan deze positie onder druk komen te staan wanneer haar concurrenten hun toevlucht nemen tot oneerlijke handelspraktijken of verzuimen om de intellectuele-eigendomsrechten te respecteren.</p>
      <p sl="pl">Ik zou de Commissie willen oproepen tot het nemen van meer consequente en effectieve maatregelen om de eerbiediging en de tenuitvoerlegging van de intellectuele-eigendomsrechten in alle delen van de wereld te verzekeren, en in het bijzonder in China. Hoewel het belang van ons strategisch partnerschap met China niet ter discussie staat, moeten de Europese intellectuele-eigendomsrechten worden beschermd. Dat is absoluut noodzakelijk.</p>
    </intervention>
    <intervention id="1-093" speaker_id="28182" name="Kartika Tamara Liotard" is_mep="True" mode="spoken">
      <p sl="nl">Voorzitter, de verwoede pogingen van de autolobby om zolang mogelijk uitstel te krijgen voor absoluut noodzakelijke milieumaatregelen hebben volgens mij succes. Keer op keer lijken leden van dit Huis gevoelig voor deze lobby. Eerst de heer Davies en nu ook de heer Chatzimarkakis.</p>
      <p sl="nl">Wachten tot 2015 om CO2 -uitstoot voor auto’s substantieel te verminderen, is echt onverantwoordelijk. Daar komt nog bij dat het technisch gewoon kan, 120 gram per kilometer tegen 2012, en dat de huidige situatie uitsluitend te danken is aan de auto-industrie zelf. Pogingen om vrijwillig tot minder uitstoot te komen, hebben immers jammerlijk gefaald. Het blijkt dat alleen het stellen van verplichte normen zal werken.</p>
      <p sl="nl">Wij verwachten dat de Europese burgers opofferingen zullen doen om ons klimaat te redden. Waarom zouden we dat niet evengoed vragen van de auto-industrie? Maximaal 120 gram CO2 -uitstoot per kilometer tegen 2012 dus.</p>
    </intervention>
    <intervention id="1-094" speaker_id="4432" name="Claude Turmes" is_mep="True" mode="spoken">
      <p sl="de">Mijnheer de Voorzitter, ik zou graag nog een vraag willen stellen aan de heer Verheugen. Mijnheer Verheugen, in uw betoog heeft u gezegd dat het geheel aan regels dat we gaan vaststellen voor de automobielindustrie, er in feite toe zal leiden dat Europese bedrijven hun fabrieken zullen gaan verplaatsen naar andere landen. U hebt het al vaak gehad over de druk die wordt uitgeoefend op de Europese automobielindustrie. Kunt u wellicht straks in uw betoog duidelijk maken dat de regels die we hier in het leven roepen, gelden voor alle autofabrikanten? Met andere woorden dat ook de Japanse automobielindustrie moet voldoen aan deze regels?</p>
      <p sl="de">Wat dat betreft wil ik nog iets anders te berde brengen. Afgelopen week heeft u de lead market initiatives voorgesteld. Betekent dit dan niet dat we vooral in de automobielsector Europa neerzetten als de markt met de strengste wetgeving en zodoende een lead market voor efficiënte auto’s creëren, mede gezien de huidige klimaat- en olieproblematiek?</p>
    </intervention>
    <intervention id="1-095" speaker_id="photo_generic" name="Günter Verheugen" is_mep="True" mode="spoken">
      <p sl="de">vicevoorzitter van de Commissie . − Mijnheer de Voorzitter, ik zou graag meteen willen antwoorden op de vraag van de heer Turmes. Mijn opmerking had geen betrekking op de automobielindustrie, maar was meer van algemene aard en had betrekking op het verband tussen industriebeleid en milieubeleid, dus tussen economie en ecologie. U kent mijn mening: Europa moet de hoogste normen hebben. Het heeft echter geen zin zover voorop te lopen dat hele industrietakken Europa verlaten en we de vervuiling exporteren en bijgevolg de werkloosheid importeren. Nogmaals, dit heeft geen betrekking op de automobielindustrie. Op dit punt ben ik het roerend met u eens dat wij niet alleen de kans, maar ook de plicht hebben om van Europa een duurzame lead market te maken op het gebied van milieuvriendelijke auto’s.</p>
      <p sl="de">Nu ik toch al aan het woord ben, wil ik nog iets tegen mevrouw Corbey zeggen. Uw bewering dat de Chinezen milieuvriendelijkere auto’s bouwen dan de Europeanen en dat de Europese markt nu overstroomd wordt met miljoenen Chinese auto’s, klopt niet. De paar honderd Chinese auto’s die momenteel in Europa rondrijden, zijn van uiterst dubieuze kwaliteit, ook uit milieuoogpunt. Dat geldt overigens ook voor de Tata, de volkswagen die in India wordt gebouwd. Als u het gewicht van deze auto relateert aan zijn verbruik, zult u zien dat deze auto duidelijk minder efficiënt is dan de huidige Europese auto’s.</p>
      <p sl="de">In feite geldt dit ook voor de Verenigde Staten. Het is wel heel ver gezocht om te beweren dat Amerikaanse auto’s milieuvriendelijker zijn dan Europese. Als je hier even over nadenkt, kom je snel tot de constatering dat hier iets niet klopt. En wat de moderne technologie betreft: de enige functionerende waterstofauto’s ter wereld rijden in Europa. Nergens wordt zoveel geïnvesteerd in onderzoek naar deze technologie als bij ons.</p>
      <p sl="de">Ik zou mijn betoog graag willen afsluiten met een gedachte die ons misschien kan verenigen. Ik voel me volmaakt zeker in deze hele discussie omdat ik er heilig van overtuigd ben dat we op de juiste weg zijn; want ik weet dat niet alleen de Europese autofabrikanten, maar ook en vooral de Europese toeleveranciers van auto-onderdelen – want dat zijn de echte innovatieve krachten achter de Europese industrie – de afgelopen jaren niet hebben stilgezeten. We staan voor de doorbraak van tal van technologische innovaties, die ons in staat zullen stellen onze doelstellingen te halen.</p>
      <p sl="de">U hebt volkomen gelijk, mijnheer Turmes, en ik zou een dergelijk voorstel graag ondersteunen: de industrie zou het prettig zou vinden – en ik als verantwoordelijke commissaris voor de industrie ook – wanneer we nu al konden zeggen wat de volgende stap in het proces zal zijn. Dat is nu net wat we met CARS 21 wilden bereiken, een stabiel en betrouwbaar regelgevingskader voor de lange termijn. Als dit voor de lange termijn geldt en stabiel is, mag het ook gerust veeleisend zijn.</p>
    </intervention>
    <intervention id="1-097" speaker_id="28243" name="Jorgo Chatzimarkakis" is_mep="True" mode="spoken" role="rapporteur">
      <p sl="de">Mijnheer de Voorzitter, ik mijn collega’s eerst bedanken voor dit eerlijke en open debat. Het was een debat op hoog niveau, waarin het ging om de thema’s klimaatbescherming, innovatie en – zoals we overal konden merken, vooral bij de collega’s van de GUE/NGL-Fractie – het behoud van banen. Dat zijn drie zaken waarover we het met elkaar eens moeten worden.</p>
      <p sl="de">Ik wil ook Claude Turmes bedanken voor de diverse verduidelijkingen en suggesties die hij heeft aangedragen. Een ding – en dat wil ik hier nog even in alle duidelijkheid zeggen – vond ik unfair, namelijk de opmerkingen van mevrouw Liotard. Het gaat er toch niet om een of andere lobbyist naar de mond te praten. Het gaat hier om iets anders, namelijk om met verve op te komen voor een beleid dat Europa tot een leidende markt maakt. Op dat punt ben ik het helemaal eens met de commissaris, maar ook met jou, Claude.</p>
      <p sl="de">In uw geval, mevrouw Liotard, vind ik dat u unfair was. Het is onjuist dat u dit lobbyisme noemt. Ik wil graag even de grote Duitse socioloog Max Weber aanhalen, die ooit heeft gezegd dat een politicus passie moet hebben – en die probeer ik nu juist te tonen. Hij moet echter ook verantwoordelijkheidsbesef en inzicht hebben. Dit inzicht schijnt soms even te ontbreken, als we hier hysterisch over het klimaat discussiëren.</p>
      <p sl="de">Inzicht impliceert ook dat de doelstellingen die we willen halen, ook haalbaar moeten zijn. In dit verband wil ik mijn collega Chris Davies noemen, op wie ik best wel een beetje trots ben. Er is in onze ALDE-Fractie niemand die zo milieubewust is als Chris Davies. Ondanks dat heeft hij inzicht getoond door in zijn verslag op haalbare grenswaarden en termijnen aan te dringen. Daar gaat het hier toch om. We mogen de mensen in Europa niet voor de gek houden, maar moeten dingen doen die haalbaar zijn.</p>
      <p sl="de">Ik ben blij dat de Commissie milieubeheer, volksgezondheid en voedselveiligheid het verslag met grote meerderheid van stemmen heeft goedgekeurd. Ik wil de leden van de Commissie industrie, onderzoek en energie bedanken voor het feit dat zij dit verslag eveneens met grote meerderheid van stemmen hebben goedgekeurd, en ik hoop dat hier in het Parlement veel collega’s morgen voor dit verslag zullen stemmen.</p>
    </intervention>
    <intervention id="1-098" speaker_id="21918" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="1-099" speaker_id="28636" name="Péter Olajos" is_mep="True" mode="written">
      <p sl="hu">Zoals ik eerder als schaduwrapporteur van de Volkspartij in de Commissie Milieubeheer, volksgezondheid en voedselveiligheid heb aangegeven, zou ik willen benadrukken dat het verslag niet over auto’s van de 21e eeuw gaat, maar over regelgeving met betrekking tot een concurrerende automobielindustrie in de 21e eeuw .</p>
      <p sl="hu">Het motorvoertuigenverkeer is momenteel uitgegroeid tot de sector met de op een na grootste CO2 -uitstoot en is verantwoordelijk voor 12 procent van de volledige CO2 -uitstoot van de EU. De stijging is schrikbarend te noemen, omdat deze sector tussen 1990 en 2004 met 26 procent toenam en verantwoordelijk was voor 26,5 procent van het totale energieverbruik van de Unie.</p>
      <p sl="hu">De vrijwillige overeenkomsten met de automobielindustrie voor het terugdringen van de uitstoot werken niet en de verordeningen van de EU zijn krachteloos, omdat de handel in emissies (ETS) pas na 2013 op de automobielsector van toepassing kan worden, als dit überhaupt gebeurt.</p>
      <p sl="hu">Het enige „positieve” aan deze kwestie is, dat het gemiddelde verbruik van auto’s in 2004 12,4 procent minder was dan in 1995, hoewel dit bijna uitsluitend te danken is aan nieuwe technologische ontwikkelingen, omdat de afmetingen en het motorvermogen van de gemiddelde auto alleen maar zijn toegenomen.</p>
      <p sl="hu">Zowel de lidstaten als de mensen die auto’s kopen, moeten zich meer gaan inspannen. Aan de ene kant zouden belastingmaatregelen ervoor moeten zorgen dat het marktaandeel van auto’s die minder energie verbruiken en minder CO2 uitstoten, wordt vergroot en dat autofabrikanten zich in de juiste richting gaan ontwikkelen. Aan de andere kant zou de informatievoorziening naar de consument toe moeten worden verbeterd, de etikettering moeten worden gemoderniseerd en uitgebreid naar lichte vrachtwagens, de indeling naar klassen op basis van energieverbruik moeten worden geharmoniseerd en de jaarlijkse verbruikskosten moeten worden aangegeven. Ten slotte moeten we milieuvriendelijk rijgedrag en training hierin stimuleren, opvallende publiekscampagnes voeren en de regels voor het behalen van een rijbewijs aanpassen.</p>
    </intervention>
  </section>
  <section id="creitem15" title="15. Fiscale behandeling van verliezen in grensoverschrijdende situaties (debat)">
    <intervention id="1-101" speaker_id="21918" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0481/2007) van Piia-Noora Kauppi, namens de Commissie economische en monetaire zaken, over de fiscale behandeling van verliezen in grensoverschrijdende situaties (2007/2144(INI)).</p>
    </intervention>
    <intervention id="1-102" speaker_id="4258" name="Piia-Noora Kauppi" is_mep="True" mode="spoken" role="rapporteur">
      <p sl="en">Mijnheer de Voorzitter, ik wil graag eerst benadrukken waar mijn verslag dat vandaag besproken wordt, in essentie over gaat. Hoewel het verslag in naam over fiscale zaken gaat, is de crux ervan het goed functioneren van de interne markt van de EU.</p>
      <p sl="en">De wereldwijde economie ontwikkelt zich op een manier die een toenemende druk uitoefent op Europa om concurrerend te blijven, een gegeven dat in verschillende gevallen is onderstreept en waar breed mee is ingestemd, met name in de strategie van Lissabon en de herzieningen daarvan. We moeten proactief de uitdaging aangaan en ik geloof dat een volledig functionele gemeenschappelijke markt de eerste prioriteit is om dit te bereiken.</p>
      <p sl="en">Naast het vrije verkeer van goederen, personen en diensten, impliceert dit in essentie dat er een gelijk speelveld wordt gecreëerd voor Europese bedrijven die op elke locatie in Europa zaken kunnen doen alsof het één land is, een thuismarkt - een echte thuismarkt - waar beslissingen zijn gebaseerd op een werkelijk economisch voordeel en niet een door bureaucratie vertekend voordeel.</p>
      <p sl="en">Belemmeringen voor deze vrijheid leiden niet alleen tot suboptimale economische keuzes, maar werken ook de uitbreiding van Europese bedrijven tegen. Het valt te betreuren dat er nog steeds zulke belemmeringen blijven bestaan, omdat een Europabrede thuismarkt een opstap is naar groei voor Europese bedrijven en een eerste vereiste is voor het creëren van meer Europese wereldleiders.</p>
      <p sl="en">Grensoverschrijdende consolidatie van verliezen - het onderwerp van dit verslag - is een stap op weg naar zo’n goed werkende thuismarkt. Op dit moment is, in dit opzicht, de fiscale behandeling van een groep die werkt binnen een enkele lidstaat zeer preferentieel ten opzichte van een grensoverschrijdende situatie. Binnen een enkele lidstaat kan een bedrijf gewoonlijk de verliezen van zijn filialen en dochterondernemingen compenseren in de belasting van het moederbedrijf. Echter, wanneer filialen en dochterondernemingen zich in andere lidstaten bevinden, verschilt de nationale wetgeving behoorlijk.</p>
      <p sl="en">Waneer consolidatie van verliezen voor fiscale doeleinden binnen dezelfde groep al mogelijk is, wordt die in de meeste gevallen toegekend met diverse en flinke vertragingen. Deze discrepantie heeft grote gevolgen voor het juist functioneren van de interne markt. Zij heeft een verstorend effect op investeringsbeslissingen omdat hierdoor een hindernis wordt opgeworpen voor het betreden van sommige markten, terwijl grote markten waar verliezen gemakkelijker kunnen worden geabsorbeerd, er oneerlijk door worden bevoordeeld. Dit belemmert in het bijzonder het expansievermogen van het MKB omdat dit regelmatig aanloopverliezen lijdt en het deze niet direct kan absorberen; zo is de tijdsfactor van groot belang voor het MKB. Het bestaan van verschillende wetgeving in de lidstaten brengt natuurlijk ook hogere nalevingskosten mee, dit kan het MKB zich moeilijk veroorloven en is bevorderlijk voor belastingconstructies met grotere bedrijven.</p>
      <p sl="en">Tot slot zijn vertragingen in verliesverrekening uiteraard duur en bezwarend voor alle Europese bedrijven. Er is een behoorlijke kostenlast wanneer kapitaal dat rechtmatig kan worden teruggevorderd, vaak jarenlang opgehouden wordt omdat de huidige nationale wetgeving voor verliesverrekening geen consolidatie zonder een aanzienlijk tijdsverloop toestaat.</p>
      <p sl="en">Als oplossing hiervoor wordt in het verslag de mogelijkheid geopperd om verliezen in hetzelfde belastingjaar te compenseren. Dit zou de onredelijke tijdslast van het bedrijf naar de openbare sector verleggen. Dit zou tevens zorgen voor een gelijk speelveld en tegelijkertijd de nalevingskosten voor de bedrijven omlaag brengen. Het betekent ook dat het belastingdomein een domein is waar er nog steeds werkt te doen valt om de interne markt het beste te benutten. Dit houdt niet in dat de belastingtarieven moeten worden geharmoniseerd, maar eerder dat belastingconcurrentie een gezonde eigenschap is van de Europese economie. Het betekent echter wel wetgeving om grensoverschrijdende bedrijfsvoering te faciliteren en een gelijk speelveld te creëren waar investeringen gebaseerd zijn op onvervalste economische voordelen.</p>
      <p sl="en">Ik juich daarom de activiteiten van de Commissie op dit gebied toe bij het ondersteunen van maatregelen voor grensoverschrijdende verliesverrekening. Ik zou willen zien dat het Parlement deze hoognodige wetgeving ondersteunt en ik ben dankbaar voor de steunbetuigingen die we tijdens het proces hebben ontvangen. Ik denk dat het advies van het Parlement over de kwestie ook precies op het juiste moment komt omdat het Europees Hof van Justitie ook heeft opgeroepen tot politieke sturing in deze zaak.</p>
      <p sl="en">Ik zou verder de Commissie willen aanmoedigen om de CCTB (Gemeenschappelijke geconsolideerde heffingsgrondslag voor de vennootschapsbelasting) door te zetten als een langetermijnoplossing, waarvan ik hoop dat deze ook door dit Huis in dit verslag ondersteund zal worden. De CCTB is echter een langetermijnproject en de realisatie daarvan ligt ver in de toekomst. In de tussentijd zijn grensoverschrijdende wetten, verrekening en consolidatie van verliezen hoognodig als tussenoplossing voor enkele serieuze problemen die we tegenkomen in het functioneren van de interne markt.</p>
    </intervention>
    <intervention id="1-103" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie . − Mijnheer de Voorzitter, u herinnert zich dat we enkele weken geleden de bijdrage van belasting- en douanebeleid aan de strategie van Lissabon voor groei, banen en concurrentie bespraken. Grensoverschrijdende verliesverrekening is een essentieel element in het vestigen van een concurrerende markt en draagt zo bij aan groei en werkgelegenheid.</p>
      <p sl="en">Laat me het belang uitleggen van het toewijzen van grensoverschrijdende verliesverrekening voor de interne markt. Stelt u zich een kleine of middelgrote onderneming voor die succesvol opereert in de binnenlandse markt. Als deze onderneming van plan is om de bedrijfsvoering uit te breiden naar andere lidstaten, naar de interne markt, dan loopt zij niet alleen tegen problemen aan in verband met extra nalevingskosten. In veel gevallen zal deze KMO dus niet in staat zijn om eventuele aanloopverliezen te compenseren met winsten die wellicht nog steeds gegeneerd worden in de oorspronkelijke lidstaat.</p>
      <p sl="en">Dat geen rekening wordt gehouden met buitenlandse verliezen heeft dubbele belastingheffing tot gevolg en ontmoedigt veel KMO’s om in andere lidstaten te investeren. Met het nieuwe initiatief voor grensoverschrijdende verliesverrekening kunnen grote bedrijven, maar ook in het bijzonder het MKB, gemakkelijker hun activiteiten naar het buitenland uitbreiden en de volledige voordelen genieten van de interne markt.</p>
      <p sl="en">Het initiatief voor grensoverschrijdende verliesverrekening is een gerichte oplossing voor de korte tot middellange termijn en vertegenwoordigt een tussenstap. Ik wijs er echter op dat dit initiatief in de toekomst bij zou kunnen bedragen aan de gemeenschappelijke geconsolideerde heffingsgrondslag voor de vennootschapsbelasting (CCTB), met name voor bedrijven die daar niet onder vallen.</p>
      <p sl="en">Het initiatief voor grensoverschrijdende verliesverrekening is beperkter qua reikwijdte dan consolidatie van de heffingsgrondslag volgens de CCTB zou zijn, omdat deze een automatische en uitgebreide compensatie van alle winsten en verliezen binnen een groep bedrijven geeft.</p>
      <p sl="en">Ik ben bijzonder blij met de krachtige steun die tot uitdrukking komt in het verslag van mevrouw Kauppi, voor het initiatief van de Commissie op het gebied van grensoverschrijdende verliesverrekening, voor de coördinerende benadering en ook voor ons werk aan de CCTB.</p>
      <p sl="en">Net als u ben ik ervan overtuigd dat we onze inspanningen om de fiscale belemmeringen in de interne markt uit de weg te ruimen, moeten voortzetten.</p>
    </intervention>
    <intervention id="1-104" speaker_id="28138" name="Zsolt László Becsey" is_mep="True" mode="spoken">
      <p sl="hu">namens de PPE-DE-Fractie. - Hartelijk dank, mijnheer de Voorzitter. Ik wil hierbij mijn erkentelijkheid betuigen aan de commissaris en aan mevrouw Kauppi voor dit verslag, aangezien zij een gevoelig en controversieel onderwerp ter sprake hebben gebracht.</p>
      <p sl="hu">Twee opmerkingen: ten eerste vind ik het zelf ook van belang, dat met het oog op een effectieve werking van de interne markt het gevaar moet worden vermeden, dat bedrijven waarvan de dochteronderneming in een andere lidstaat is gevestigd als het moederbedrijf, in het nadeel zijn ten opzichte van bedrijven die slechts in één lidstaat opereren.</p>
      <p sl="hu">Ik pleit er daarom ook voor om dubbele belastingheffing uit te sluiten – zoals de commissaris zelf ook al heeft gezegd – en om desnoods elektronische hulpmiddelen in te zetten ten behoeve van de onderlinge samenwerking. Vanwege de tijdfactor zouden wij doelmatige grensoverschrijdende activiteiten door de marktdeelnemers kunnen stimuleren en gebruik kunnen maken van middelen als vergoedingen of vrijstellingen.</p>
      <p sl="hu">Tegelijkertijd dienen wij ons te verdiepen in de situatie van bedrijven waarvan de dochteronderneming winst maakt, terwijl het moederbedrijf verlies lijdt. Mevrouw Kauppi, in de nieuwe lidstaten is dit bijvoorbeeld vanuit ons standpunt van meer belang.</p>
      <p sl="hu">Mijn tweede opmerking heeft naast het afschaffen van dubbele belastingheffing betrekking op de gemeenschappelijke geconsolideerde heffingsgrondslag. Wij moeten nog aan het debat beginnen, maar ik heb al mijn bedenkingen: ik wil niet als voorvechter van de belastingsoevereiniteit overkomen, maar voor mij zijn de effecten van deze gemeenschappelijke geconsolideerde heffingsgrondslag nog niet helemaal duidelijk. Er valt namelijk voor te vrezen, dat de politieke druk erop gericht zal zijn om ook hier een minimumniveau in te stellen, zoals al bij de btw en de accijnzen het geval is. Dit blijkt wel uit de voorstellen van de socialistische en communistische, oftewel de linksgezinde leden, ofschoon volgens mij de Maastrichtse criteria hieraan een eind hebben gemaakt.</p>
      <p sl="hu">Maar ik ben verder nog bang, omdat ik niet weet wat voor effect dit zal hebben op de nieuwe, minder kapitaalkrachtige lidstaten, gelet op de kapitaalstromen op de interne markt. Waar wordt de administratie gevestigd? En mag er straks nog gebruikt gemaakt worden van de individuele belastingconcessies om de effecten van de slechtere infrastructuur te kunnen compenseren?</p>
      <p sl="hu">Daarom zal ik mij op deze punten van stemming onthouden, maar ik wil de commissaris en de rapporteur nogmaals feliciteren. Hartelijk dank, mijnheer de Voorzitter.</p>
    </intervention>
    <intervention id="1-105" speaker_id="36395" name="Donata Gottardi" is_mep="True" mode="spoken">
      <p sl="it">namens de PSE-Fractie . – Mijnheer de Voorzitter, commissaris, dames en heren, de ontwerpresolutie waar we morgen over zullen stemmen is symptomatisch voor de behoefte aan een fiscaal beleid op EU-niveau.</p>
      <p sl="it">Dit houdt niet het afzwakken of in bedwang houden van nationaal belastingbeleid in, niemand twijfelt aan de bekwaamheid van de individuele lidstaten in dit opzicht. Het betekent echter wel het parallel laten lopen en coördineren daarvan, vooral wanneer - zoals bij bedrijfsverliezen in grensoverschrijdende situaties -, beslissingen over fusies en verhuizing die door bedrijven binnen en buiten Europa worden genomen, over nationale grenzen heen gaan.</p>
      <p sl="it">Het is duidelijk dat niet alleen nationale regels, maar ook bilaterale overeenkomsten niet afdoende zijn omdat, in deze tijd van mondiale financiële markten en mondialisering van de productie, zulke fenomenen zich massaal voordoen en de grenzen van individuele landen overschrijden. De inhoud van de ontwerpresolutie is het resultaat van een consensus over vele punten en ik zal enkel de hoofdpunten noemen, met hartelijke dank aan de rapporteur voor haar constante bereidheid om samen te werken.</p>
      <p sl="it">Zevenentwintig verschillende belastingsystemen belemmeren de soepele werking van de interne markt en vormen een obstakel voor bedrijven, vooral kleine bedrijven zoals commissaris Kovács heeft gezegd. De eerste bewering die in deze tekst wordt gedaan spreekt voor zich, er wordt ernstige bezorgdheid geuit over de negatieve invloed die de verschillende behandeling van grensoverschrijdende verliezen door de lidstaten heeft, op het functioneren van de interne markt.</p>
      <p sl="it">De voorgestelde oplossing is nog steeds een overgangsstap en tijdelijk omdat de enige perfecte oplossing een gemeenschappelijke geconsolideerde heffingsgrondslag voor de vennootschapsbelasting (CCCTB) is. Daarom ondersteunen wij de mededeling van de Commissie als een belangrijke stap voor de aanpak van de situatie. Daarnaast roepen wij op tot adequate coördinatie tussen de lidstaten ten aanzien van het tijdschema en de oplossingen. Ik citeer uit paragraaf 4.</p>
      <p sl="it">Het is belangrijk om ons het bestaan te herinneren van algemene Europese instellingen zoals de “Europese vennootschap” en de “Europese coöperatieve vennootschap” en ook van de procedures van de EU betreffende groepen ondernemingen met een communautaire dimensie. Op deze instellingen moeten we verder bouwen omdat ze ons niet slechts in staat stellen de koppeling met arbeidsverhoudingen te maken - en vandaar ook met de invloed op werkgelegenheid -, maar ons ook het bestaan doen erkennen van groepen ondernemingen met een communautaire dimensie die stabiel zijn. We willen tenslotte de ontwikkeling en vestiging van een productiesysteem stimuleren dat Europa en niet de individuele lidstaat als focus heeft. Een productiesysteem dat zo in elkaar zit dat het de lokroep niet volgt en geen tactische beslissingen maakt om naar andere landen uit te waaieren vanwege belastingvoordelen en om waar het maar uitkomt kosten en verliezen te verrekenen. Het productiesysteem moet kunnen vertrouwen op gelijke behandeling zonder dat het te maken krijgt met verschillende boekhoudsystemen naargelang dat de controlerende onderneming in één land is gevestigd of aanwezig is in verschillende landen.</p>
      <p sl="it">Dit resultaat kan niet worden bereikt zonder de juiste regels en uniforme voorwaarden. Erkennen dat winstgevende belastingconcurrentie de inhoud van dit voorstel fundamenteel zou ondermijnen staat niet gelijk aan het hijsen van een ideologische vlag daartegen.</p>
    </intervention>
    <intervention id="1-106" speaker_id="4274" name="Olle Schmidt" is_mep="True" mode="spoken">
      <p sl="sv">namens de ALDE-Fractie . – Mijnheer de Voorzitter, wij danken Piia-Noora Kauppi voor een uitstekend verslag. Zij heeft een evenwichtig beeld geschetst van de problemen en moeilijkheden die zich op de interne markt met 27 verschillende fiscale systemen voordoen. De globalisering, die ter sprake is gekomen, heeft de noodzaak van een gemeenschappelijk EU-standpunt inzake fiscaliteit nog dringender gemaakt om concurrentievervalsing te vermijden. Verschillende regels en bureaucratie verzwakken de ondernemingen op economisch vlak en laten banen in de EU verloren gaan. Er moeten duidelijkere regels komen en een visie die het ondernemerschap ten goede komt, zoals mevrouw Kauppi voorstelt. Het zou ook niet slecht zijn als bepaalde mensen onder ons hun oogkleppen zouden afzetten.</p>
      <p sl="sv">Belastingen zijn, zoals we weten, een gevoelig onderwerp. De sleutelwoorden zijn fiscale concurrentie en de vrijheid die elke lidstaat heeft om zelf zijn de belastingtarieven vast te stellen. De Commissie wil op lange termijn een geconsolideerde heffingsgrondslag voor de vennootschapsbelasting. Aangezien dat niet haalbaar is, moeten specifieke maatregelen worden genomen binnen de sectoren die de effectiviteit op de interne markt bevorderen.</p>
      <p sl="sv">Het verslag beschrijft de verschillende actiemogelijkheden en wijst erop dat de lidstaten uiteenlopende benaderingen hebben gekozen, wat nuttig is maar niet voldoende. In principe is er niets op tegen dat ondernemingen de verliezen van een filiaal of tussen de filialen van een groep kunnen compenseren, zelfs indien dit grensoverschrijdend is. Om een dergelijke regeling te vergemakkelijken moet er een consensus zijn over de belastinggrondslag, met andere woorden moet er een geconsolideerde heffingsgrondslag worden vastgesteld. De ALDE-Fractie is van mening dat dit de juiste weg is. De invoering van de CCCTB houdt de fiscale concurrentie op zich niet tegen, eerder het tegendeel zelfs. De grondslag wordt gemeenschappelijk en de transparantie wordt beter. Deze nieuwe regeling biedt vooral KMO’s betere mogelijkheden om hun verliezen te compenseren. Wij kunnen de bezorgde ministers van Financiën – en dat zijn er niet weinig – geruststellen. U kunt in de toekomst ook nog steeds belasting heffen.</p>
      <p sl="sv">Over amendement 1 wil onze fractie graag in delen stemmen, het eerste lid over accijnzen kan apart behandeld worden. Wij overwegen om ons van stemming te onthouden over het amendement van Donata Gottardi betreffende de overwegingen E en F opdat dit voortreffelijk verslag een ruime consensus en uitgebreide steun van dit Parlement mag krijgen.</p>
    </intervention>
    <intervention id="1-107" speaker_id="28332" name="Dariusz Maciej Grabowski" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, hoewel de rapporteur lof verdient voor haar werk, is dit verslag bijzonder controversieel. Wij zullen tegen dit verslag stemmen en wel om de volgende redenen.</p>
      <p sl="pl">Het verslag is een poging om de belastingstelsels in de Unie te harmoniseren en om de lidstaten bepaalde belastingregelingen op te leggen. Het verslag houdt bovendien in dat grensoverschrijdende bedrijven bevoorrecht worden ten opzichte van kleine en middelgrote ondernemingen. Dit zal vele nationale bedrijven ertoe dwingen om in andere landen filialen en dochterondernemingen op te richten, zonder dat daarvoor een economische rechtvaardiging bestaat, maar met het doel om te kunnen profiteren van de voorschriften die voor grensoverschrijdende bedrijven gelden.</p>
      <p sl="pl">Ik zou u er alleen op willen wijzen dat grensoverschrijdende bedrijven al jarenlang gretig gebruik hebben gemaakt van het gebrekkige opleidingsniveau en de corrupte houding van de ambtenaren in de postcommunistische landen, om via boekhoudkundige en fiscale trucjes verliezen te boeken en geen belastingen te betalen. Dit werd door de Europese Unie oogluikend toegelaten. De nieuwe regelgeving maakt het mogelijk om dergelijke praktijken voort te zetten en verschaft hiervoor zelfs een wettelijke basis. Dit verbaast me des te meer, aangezien de negatieve gevolgen hiervan ook voelbaar zullen zijn in de landen van de oude Unie, aangezien hun belastingen aanzienlijk lager zullen liggen.</p>
      <p sl="pl">Ik ben van mening dat we in de Unie allereerst het probleem van het boekhoudkundige en fiscale geknoei door grensoverschrijdende bedrijven moeten aanpakken en het belastingsysteem moeten verbeteren, voornamelijk in de nieuwe lidstaten. Zo zouden fiscale delicten gemakkelijker voorkomen en opgespoord kunnen worden.</p>
    </intervention>
    <intervention id="1-108" speaker_id="28250" name="Sahra Wagenknecht" is_mep="True" mode="spoken">
      <p sl="de">namens de GUE/NGL-Fractie . – Mijnheer de Voorzitter, dames en heren, op één punt zijn we het in zekere mate met elkaar eens: de huidige situatie in de EU, waarin 27 verschillende belastingsystemen in een geïntegreerde interne markt en bij volledige vrijheid van kapitaalverkeer naast elkaar bestaan, heeft fatale gevolgen. Maar daarmee houdt onze eensgezindheid ook al op. Belastingconcurrentie is belastingdumping voor de groten en rijken en toenemende belastingdruk op de schouders van de modale inkomens en consumenten. Het verbaast daarom niet dat vermogenden en ondernemingen best wel waardering hebben voor deze situatie.</p>
      <p sl="de">Het is echter verbazingwekkend en schrikbarend dat ook in dit Huis, dat eigenlijk niet alleen de belangen van de upper ten zou mogen vertegenwoordigen, steeds weer stemmen opgaan die deze situatie bagatelliseren. Ondanks de nuances en genuanceerde beoordelingen is ook het verslag-Kauppi daar weer een mooi voorbeeld van. Het gaat hier om het standpunt over de schijnbaar positieve effecten van belastingconcurrentie en om de omgang met de centrale kwestie, de fiscale behandeling van verliezen in grensoverschrijdende situaties.</p>
      <p sl="de">Het is een publiek geheim dat de grensoverschrijdende verliesverrekening veelvuldig door ondernemingen wordt gebruikt om belastingen tot een minimum te beperken, door winsten over te brengen naar gebieden en landen met lage belastingtarieven. Dit met doorslaand succes, zoals de statistieken aantonen. Niet in de laatste plaats hebben juist dit soort slimme verliesoverbrengingen ertoe geleid dat het aandeel van de vennootschapsbelasting van multinationals de afgelopen twintig jaar voortdurend is gedaald. Arresten van het Europees Hof van Justitie hebben deze regeling nog eens vergemakkelijkt en zijn zodoende een diepe ingreep in de belastingautonomie van de lidstaten. De dumpingwedloop op het gebied van de vennootschapsbelasting werd zo alsmaar aangewakkerd.</p>
      <p sl="de">Wie deze ontwikkeling ondersteunt, wil kennelijk een Europa waarin zich bovenaan de ladder ongelooflijk veel rijkdom ophoopt, terwijl de armoede aan de onderkant steeds groter wordt, en ook de voormalige middenklasse te kampen heeft met dalende reële inkomens. Wij willen een ander Europa. Wij willen een belastingbeleid dat in sociaal opzicht eerlijker is. Daarom zal onze fractie tegen het voorliggende verslag stemmen.</p>
    </intervention>
    <intervention id="1-109" speaker_id="28509" name="John Whittaker" is_mep="True" mode="spoken">
      <p sl="en">namens de IND/DEM-Fractie . – Mijnheer de Voorzitter, de rapporteur beweert dat dit initiatief kleine en middelgrote ondernemingen zal aanmoedigen om hun activiteiten over de grens uit te breiden. Ik twijfel er echter niet aan dat de grote multinationals dit vooral steunen omdat zij waarschijnlijk het meeste hiervan zullen profiteren. In mijn land, in Groot-Brittannië, is de grote meerderheid van bedrijven klein en leveren zij ongeveer 70 procent van de werkgelegenheid. Slechts een fractie hiervan heeft interesse in ondernemen in het buitenland. Mijn grootste bezwaar is echter dat deze zaak meer een inmenging van de Europese Unie in fiscale zaken is. Te oordelen naar wat we van de EU gezien hebben met btw, zullen er eindeloos veel veranderingen in de wetgeving komen. We hebben nu al acht richtlijnen over btw gehad en het is nog steeds een rommeltje en vatbaar voor fraude.</p>
      <p sl="en">Bedrijven functioneren het beste als er eenvoudige, goed begrepen regels zijn, zoals de heer Schmidt net heeft gezegd. De EU kan slechts één ding doen en ze blinkt hierin uit. Dat is dingen ingewikkeld maken. Dus anders dan wat andere leden menen, zou het een veel beter plan zijn om belastingconcurrentie aan te moedigen. Dan zullen die landen die de minste en eenvoudigste belastingen hebben, de meeste bedrijven aantrekken.</p>
    </intervention>
    <intervention id="1-110" speaker_id="28308" name="Elisa Ferreira" is_mep="True" mode="spoken">
      <p sl="pt">Mijnheer de Voorzitter, de uiteenlopende wijze waarmee tussen de verschillende lidstaten wordt omgegaan met verliezen, vervalst de concurrentie op de interne markt, is onrechtvaardig en bevordert tevens slechte belastingpraktijken. Wij zijn daarom verheugd over het initiatief van de Commissie om een minimumniveau van harmonisatie van deze regels voor te stellen en ik hoop dat de Raad hierin mee gaat. Het gaat om een gebied waarin betere regelgeving noodzakelijk is, mede om de juridische onzekerheid die hiermee gepaard gaat, weg te nemen. Deze onzekerheid heeft er herhaaldelijk toe geleid dat er een beroep wordt gedaan op het Hof van Justitie van de Europese Gemeenschappen en blijkt een factor te zijn die leidt tot een toename van de onzekerheid ten aanzien van de economische betrekkingen, waardoor schade wordt toegebracht aan ondernemingen en KMO’s.</p>
      <p sl="pt">Er moet in de eerste plaats op worden toegezien dat de verschillende belastingpraktijken verenigbaar zijn met de effectieve werking van de interne markt. De kwaliteit van het verslag van de rapporteur, mevrouw Kauppi, heeft ertoe bijgedragen dat de fracties tot een brede consensus over de fundamentele elementen van het verslag zijn gekomen. Desondanks zijn er bepaalde, niet-fundamentele aspecten in de oorspronkelijke versie van het verslag die deze convergentie zouden kunnen hinderen. Vooral in de ogen van de socialistische fractie strookt dit proces niet met de openlijke verdediging van praktijken met betrekking tot belastingconcurrentie. Dergelijke praktijken bevorderen kunstmatige verplaatsingen van ondernemingen, kapitaal en personen. Dergelijke verplaatsingen laten regelmatig sporen van sociale desintegratie en verval van het milieu en het productieapparaat na. Bovendien levert belastingconcurrentie in sommige economieën ernstige problemen op ten aanzien van het macro-economisch evenwicht met verschillende consequenties. Dit heeft vooral gevolgen voor de kwaliteit en de kwantiteit van de collectieve voorzieningen die door deze landen aan hun burgers beschikbaar zijn gesteld.</p>
      <p sl="pt">De Sociaal-democratische Fractie in het Europees Parlement is van mening dat bij een dergelijk onderwerp van strategisch belang het uitermate belangrijk is om aan de Commissie en de Raad een standpunt van het Europees Parlement te laten zien dat op brede steun stoelt. De Europese Unie heeft in het kader van het onderhavige initiatief nog een lange weg te gaan. Vooral ten aanzien van de reeds veelbesproken realisatie van een gemeenschappelijke geconsolideerde heffingsgrondslag voor de vennootschapsbelasting (CCCTB). We moeten de politieke voorwaarden scheppen voor toekomstige acties op dit gebied.</p>
      <p sl="pt">De convergentie met betrekking tot het onderhavige verslag is binnen handbereik. We hopen dat de geest van compromis tussen de fracties tot de eindstemming aanhoudt en dat wij de bereikte consensus daadwerkelijk kunnen volhouden zo dat er uiteindelijk brede goedkeuring komt. De secundaire aspecten die ons politiek gezien verdelen, mogen deze goedkeuring niet tegenhouden.</p>
      <p sl="pt">Dankzij de actieve betrokkenheid bij dit proces van diverse leden van de PPE-Fractie in het bijzonder, haar rapporteur en ieders bereidheid tot compromis en openheid, was het mogelijk om een consensus te bereiken, over de fundamentele onderdelen van dit verslag. Mijnheer de Voorzitter, ik dank u zeer.</p>
    </intervention>
    <intervention id="1-111" speaker_id="28285" name="Margarita Starkeviciute" is_mep="True" mode="spoken">
      <p sl="lt">Ik zou uw aandacht willen richten op iets waar we veel over praten: de verschillende tekortkomingen van de interne markt. Ik wil benadrukken dat de ontwikkeling van de interne markt ons veel voordelen biedt. Dit document is belangrijk omdat het voordelen biedt om de arbeidsproductiviteit van bedrijven die werken op de interne markt, te verbeteren. Een ander aspect moet echter niet worden vergeten. Ik vertegenwoordig een land waar de meerderheid van de bedrijven toebehoort aan Europese multinationals, ze zijn niet nationaal. Het is daarom soms zeer moeilijk voor ons om onze economie in de macro-economische betekenis te beheren omdat bedrijfsstrategieën de doelen van de nationale economie zoals de fiscale balans, enzovoorts, op de achtergrond plaatsen. We moeten een geschikt compromis vinden tussen de voordelen van de ontwikkeling van de interne markt en de macro-economische stabiliteit. Ik zou de aandacht van de commissaris willen richten op de noodzaak om de politiek opnieuw te coördineren met de economische kwesties en met de heer Almunia.</p>
    </intervention>
    <intervention id="1-112" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Mijnheer de Voorzitter, in het kader van dit debat over de fiscale behandeling van verliezen bij grensoverschrijdende geschillen zou ik de volgende kwesties onder de aandacht willen brengen.</p>
      <p sl="pl">Ten eerste vallen de rechtstreekse belastingen, zoals de vennootschapsbelasting, niet onder de zeggenschap van de Europese Commissie. Met het oog hierop zou de Commissie zich principieel niet met dit onderwerp mogen inlaten.</p>
      <p sl="pl">Ten tweede verbaast het me dat in het verslag afkeurend wordt gesproken over de verlaging van de vennootschapsbelasting, die in sommige lidstaten, voornamelijk nieuwe EU-landen, is doorgevoerd.</p>
      <p sl="pl">Ten derde spreek ik mijn bezorgdheid uit over het feit dat aan de Commissie wordt gevraagd om vaart te zetten achter de werkzaamheden betreffende de invoering van een geconsolideerde heffingsgrondslag voor de vennootschapsbelasting in de Europese Unie. De aard van deze belasting, het belastingtarief en het bepalen van de heffingsgrondslag zijn enkele van de weinige instrumenten die nog onder de verantwoordelijkheid van de lidstaten vallen en gebruikt kunnen worden om de economische ontwikkeling van de minder ontwikkelde landen te bevorderen.</p>
      <p sl="pl">Ten vierde krijg ik, op basis van een analyse van de voorstellen van de Commissie betreffende een geconsolideerde heffingsgrondslag voor de vennootschapsbelasting, de indruk dat het de bedoeling is om in alle lidstaten een jaarlijkse groei met maximaal 2 procent van het bbp op te tekenen. Hoe zullen de nieuwe EU-lidstaten, die twintig tot dertig jaar achterop zijn in vergelijking met de meer ontwikkelde landen, er in dit scenario ooit in slagen om deze achterstand in te lopen?</p>
    </intervention>
    <intervention id="1-113" speaker_id="28579" name="Katerina Batzeli" is_mep="True" mode="spoken">
      <p sl="el">Mijnheer de Voorzitter, commissaris, de kwestie van de belasting en de mogelijkheid voor grensoverschrijdende ondernemingen om verliezen over te dragen binnen de Europese Unie kan niet zomaar opgelost worden op door het faciliteren van grensoverschrijdend ondernemen. Dit doel is natuurlijk belangrijk voor de soepele werking van de interne markt, maar waar het gaat om het belasten van ondernemingen, zoals in het verslag van mevrouw Kauppi waarover we het vandaag hebben, dan zou het in het bredere kader van het debat over een grotere harmonisatie van belasting in de Europese Unie moeten worden geplaatst.</p>
      <p sl="el">Indien belastingconcurrentie op voet van gelijkheid niet bestaat en er geen minimaal vereiste overeenstemming is over een gemeenschappelijke, geharmoniseerde heffingsgrondslag voor bedrijven om zo uniforme, transparante regels te implementeren voor het meten van de heffingsgrondslag, dan vereist de opening van een mogelijkheid zoals deze voor verliesverrekening van grensoverschrijdende aard op dit moment dat we een voorzichtige benadering kiezen. Dit is omdat er een serieus gevaar bestaat dat de belastingsystemen van de lidstaten en de werking van de interne markt en de concurrentie tussen ondernemingen worden verstoord.</p>
    </intervention>
    <intervention id="1-114" speaker_id="4274" name="Olle Schmidt" is_mep="True" mode="spoken">
      <p sl="en">Mijnheer de Voorzitter, met deze nieuwe debatvorm zou ik natuurlijk deze minuut kunnen gebruiken om de commissaris te vragen wat de huidige stand van zaken betreffende de CCCTB in de Raad is. We weten immers dat sommige ministers van Financiën niet erg tevreden zijn. Zou u, mijnheer de commissaris, ons kunnen vertellen hoe het debat met de Raad verloopt en wat de 27 lidstaten vandaag voorstellen?</p>
    </intervention>
    <intervention id="1-115" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik heb het debat met zeer veel interesse gevolgd en het heeft mijn overtuiging gesterkt dat de invoering van grensoverschrijdende verliesverrekening een belangrijke factor is in het verdiepen van de interne markt.</p>
      <p sl="en">Ik deel de overtuiging van mevrouw Kauppi volledig dat dit op het eerste gezicht over belasting gaat, maar in feite het goed functioneren van de interne markt betreft.</p>
      <p sl="en">Ik ben zeer dankbaar voor uw steun om in het bijzonder de grensoverschrijdende activiteiten van het MKB te vergemakkelijken, iets wat mij na aan het hart ligt. Ik wil de rapporteur, mevrouw Kauppi, bedanken voor het zeer bemoedigende verslag en ik bedank ook de Commissie economische en monetaire zaken en de Commissie juridische zaken voor hun ondersteuning. De Commissie is het eens met de meeste conclusies.</p>
      <p sl="en">De steun van het Parlement is welkom als een factor die een positieve impact kan hebben op de hierop volgende discussie in de Raad. Zoals voorgesteld in het verslag, kan ik u verzekeren dat we de inspanningen voor de CCCTB en voor de coördinatie van de directe belastingsystemen van de lidstaten voortzetten. De CCCTB ligt mij ook na aan het hart. De reden hiervoor is dat ik er absoluut van overtuigd ben dat dit systeem relatief meer voordeel op zal leveren voor kleine en middelgrote ondernemingen dan voor grote multinationals.</p>
      <p sl="en">Ik begrijp echter de heersende bezorgdheid en om de vraag aan het einde van het debat te beantwoorden, wil ik u vertellen dat deze zaak bij de Raad op tafel ligt, maar niet als concreet voorstel. Voor nu staat dit ter discussie als concept en wat het concept betreft, heeft ongeveer twee derde van de lidstaten hun steun uitgesproken en minder dan een derde heeft twijfel uitgesproken of is ertegen.</p>
      <p sl="en">Elke bespreking hiervan is prematuur, vooral een bespreking die vooruit zou lopen op het huidige debat over de kwestie van de grensoverschrijdende verliesverrekening omdat er, op dit moment, geen concreet wetgevend voorstel is. In het wetgevende werkprogramma van de Commissie is er echter een punt dat stelt dat we in de tweede helft van volgend jaar een concreet wetgevend voorstel zullen indienen voor de CCCTB, met de benodigde effectbeoordeling. Dan kunnen we verder bespreken of de bezorgdheid relevant is of niet.</p>
      <p sl="en">Nog een punt: als er geen unanieme overeenstemming is, en op dit moment geloof ik dat er geen unanieme overeenstemming komt, kunnen we onze toevlucht nemen tot nauwere samenwerking als oplossing. Er zal dus geen enkele lidstaat gedwongen worden om de CCCTB te accepteren en te gebruiken. En, zelfs in die landen die de CCCTB kiezen, zullen er geen bedrijven gedwongen worden om deze te gebruiken, omdat het geen zin zou hebben om bedrijven die niet op de interne markt opereren, die geen zaken doen op de interne markt, te dwingen om deze gemeenschappelijke heffingsgrondslag te gebruiken. Zij kunnen de nationale binnenlandse heffingsgrondslag die eerder gebruikt werd, blijven gebruiken.</p>
      <p sl="en">Ik deel dus uw conclusie dat, om een samenhangende ontwikkeling te stimuleren en voor het goed functioneren van de interne markt, belemmeringen die ontstaan door het bestaan van verschillende fiscale systemen voor bedrijven in de lidstaten, weggenomen moeten worden, bij voorkeur door gezamenlijke benaderingen en gecoördineerde acties.</p>
      <p sl="en">Wat betreft de verliescompensatie, geeft uw verslag verscheidene specifieke gebieden aan waarop meer werk gedaan moet worden, zoals aandacht voor de speciale behoeften van het MKB, de definitie van groepen en de omvang van automatische informatie-uitwisseling.</p>
      <p sl="en">Mijn diensten zullen deze suggesties en opmerkingen bestuderen en, waar mogelijk, de problemen naar voren brengen. Het MKB-aspect is al een belangrijk deel van het werk van vicevoorzitter Günther Verheugen. Een ander aspect, de definitie van groepen bedrijven is een essentieel element van het werk aan de CCCTB.</p>
      <p sl="en">Ik kan u ook verzekeren dat uw aanbevelingen voor grensoverschrijdende verliesverrekening binnen bedrijven en groepen bedrijven ons werk in de komende maanden richting zullen geven. Er zijn verschillende verwijzingen in uw verslag naar belastingontduiking. Hierbij kan opgemerkt worden dat de Commissie afgelopen december een mededeling aannam voor de toepassing van antimisbruikmaatregelen op het gebied van directe belasting.</p>
      <p sl="en">De Commissie deelt de bezorgdheid over belastingontduiking die u in uw verslag uit. De lidstaten moeten in staat zijn om te voorkomen dat hun heffingsgrondslagen uitgehold worden door misbruik en agressieve belastingplanning. Tegelijkertijd is het essentieel om ervoor te zorgen dat er geen buitensporige beperkingen zijn aan de vrijheden van het Verdrag. Door dit initiatief te lanceren, wil de Commissie verdere discussie oproepen met andere instellingen over hoe nationale antimisbruikmaatregelen aan deze vereisten kunnen voldoen. Uw opmerkingen over het gevaar van belastingontduiking worden in aanmerking genomen.</p>
      <p sl="en">Wat tot slot de voorgestelde amendementen op het verslag betreft, zou de Commissie willen adviseren tegen de amendementen 1, 2, 3, 4, 5 en 6, maar kan ze de amendementen 7 en 8, die in lijn zijn met de geest van de mededeling, ondersteunen.</p>
    </intervention>
    <intervention id="1-116" speaker_id="4258" name="Piia-Noora Kauppi" is_mep="True" mode="spoken" role="rapporteur">
      <p sl="en">Mijnheer de Voorzitter, ik zal het kort houden. Het verheugt mij natuurlijk om te merken dat de meeste fracties morgen het verslag bij de stemming zullen ondersteunen. Mijn fractie heeft voorgesteld om ons bij de amendementen 7 en 8 van stemming te onthouden. Ik denk dat dit ook overeenkomt met de aanbevelingen van de Commissie die ertoe strekken dat 7 en 8 waarschijnlijk aangenomen zullen worden en dat betekent dat we morgen een grote meerderheid zullen hebben die het verslag ondersteunt.</p>
      <p sl="en">Ik wil ook even teruggaan in het verleden: hoe moeilijk was het voordat we de eerste richtlijnen voor vennootschapsbelasting aannamen, een moeder-dochter-richtlijn en een richtlijn voor rente en royalties in de jaren negentig, om enkele voorbeelden te noemen. Na serieus besproken te zijn, zijn deze tot stand gekomen en ik geloof nog steeds dat we al die praktische dingen zoals antimisbruikmaatregelen kunnen hebben, dat we de moeder-dochter-richtlijn kunnen verbeteren en dat we de werking van het Forum verrekenprijzen kunnen verbeteren en dergelijke initiatieven zijn hard nodig.</p>
      <p sl="en">Uiteindelijk hebben we echter een zeer brede oplossing en de CCCTB nodig. Op dit moment is dit de best beschikbare optie en moeten we die serieus nemen. Ik hoop dat dit zal gebeuren tijdens deze zittingsperiode van het Europees Parlement, vóór de verkiezingen in 2009. Er moet iets gedaan worden vóór de verkiezingen van 2009 en we kunnen het ons niet veroorloven om te wachten tot lidstaten komen met hun ratificaties en referenda. We moeten nu iets doen voordat de zittingsperiode van dit Parlement afgelopen is.</p>
    </intervention>
    <intervention id="1-117" speaker_id="21918" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen plaats.</p>
    </intervention>
  </section>
  <section id="creitem16" title="16. Opheffing van discriminaties inzake vrachtprijzen en vervoervoorwaarden (debat)">
    <intervention id="1-119" speaker_id="21918" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0513) van Paolo Costa, namens de Commissie vervoer en toerisme, over het voorstel voor een verordening van het Europees Parlement en de Raad tot wijziging van Verordening nr. 11 ter uitvoering van artikel 79, lid 3, van het Verdrag tot oprichting van de Europese Economische Gemeenschap betreffende de opheffing van discriminaties inzake vrachtprijzen en vervoervoorwaarden en Verordening (EG) nr. 852/2004 van het Europees Parlement en de Raad inzake levensmiddelenhygiëne - Vervoersaspecten (COM(2007)0090 - C6-0086/2007 - 2007/0037A(COD)).</p>
    </intervention>
    <intervention id="1-120" speaker_id="photo_generic" name="Günter Verheugen" is_mep="True" mode="spoken">
      <p sl="de">vicevoorzitter van de Commissie . − Mijnheer de Voorzitter, dames en heren, ik wil eerst de heer Costa bedanken voor dit verslag. De vermindering van de administratieve lasten die door EU-verordeningen ontstaan, is een van de effectiefste maatregelen om te komen tot een verbetering van het regelgevingskader voor de 24 miljoen ondernemingen in Europa. Zodoende levert ook dit initiatief een belangrijke bijdrage aan het bereiken van onze ambitieuze doelstellingen in het kader van het partnerschap voor groei en werkgelegenheid.</p>
      <p sl="de">De Commissie juicht de steun van het Parlement voor een spoedige invoering van deze dringende maatregel daarom zeer toe. Op deze wijze worden onnodige elementen uit de documentatie geschrapt die vereist is bij het vervoer van goederen over de nationale grenzen binnen de EU. De maatregel waar het hier vandaag om gaat, stelt verordeningen buiten werking die achterhaald zijn en nog dateren uit 1960.</p>
      <p sl="de">Volgens de nu nog geldende verordeningen moeten vervoerders momenteel talloze gegevens over tarieven, prijsafspraken en overeenkomsten overleggen, zodra de goederen die ze vervoeren binnen de Gemeenschap nationale grenzen passeren. Het door de Commissie voorgestelde vereenvoudigde systeem zal voor 300 000 Europese vervoerders een aanzienlijke verlichting van de administratieve rompslomp en een kostenbesparing van jaarlijks ten minste 160 miljoen euro betekenen. Dat is niet mis.</p>
      <p sl="de">Wat de procedure betreft, neemt de Commissie notitie van het feit dat het Parlement het gecombineerde voorstel voor een verordening van het Europees Parlement en de Raad tot wijziging van zowel Verordening nr. 11 betreffende de opheffing van discriminaties inzake vrachtprijzen en vervoervoorwaarden, en Verordening nr. 852/2004 inzake levensmiddelhygiëne heeft opgesplitst in twee aparte delen.</p>
      <p sl="de">Ik wil daar nog aan toevoegen dat de Commissie om twee redenen de voorkeur geeft aan een gecombineerd voorstel, dus het behandelen van meerdere maatregelen ter vermindering van administratieve lasten in één voorstel. Ten eerste omdat zo duidelijk wordt dat niet de wijziging van de inhoud van de betreffende wetstekst het doel is, maar dat het uitsluitend - ik herhaal: uitsluitend - gaat om de vermindering van de administratieve lasten. Ten tweede willen we op deze manier komen tot een snellere invoering van de maatregelen.</p>
      <p sl="de">De Commissie hoopt daarom dat de twee wetgevers nu snelle vorderingen zullen maken met het tweede deel van het voorstel, het deel inzake de levensmiddelenhygiëne.</p>
      <p sl="de">Dank voor uw aandacht.</p>
    </intervention>
    <intervention id="1-121" speaker_id="4747" name="Paolo Costa" is_mep="True" mode="spoken" role="rapporteur">
      <p sl="it">Mijnheer de Voorzitter, commissaris, dames en heren, ik zou in principe veel kunnen herhalen van wat al door commissaris Verheugen is gezegd, maar ik zal dit niet doen. Dit is een aanbevelenswaardig initiatief. Kleinschalige maatregelen zoals deze vertegenwoordigen vaak grote resultaten, dat is hier het geval.</p>
      <p sl="it">Het gaat hier duidelijk om regels die werden ingesteld in een ander Europa. De basisverordening voert terug tot 1960 toen onze landen gescheiden waren en toen discriminatie en concurrentiebeperkingen verhuld konden worden in regels voor hygiëne en levensmiddelen. Daarom was het nodig om aan te geven welke weg gekozen moest worden en waar grenzen gepasseerd konden worden. Veel dingen moesten worden gemeld en veel details opgeschreven, maar omdat veel hiervan geen enkel nut meer heeft is het een goed idee dat we ons ontdoen van deze regels en dat we ze aanpassen.</p>
      <p sl="it">We zijn ons ervan bewust dat iedere wetgeving betreffende levensmiddelenhygiëne gevoelig ligt en daarom veel tijd kost. Dat is de reden achter deze oplossing die denk ik zeer logisch is, namelijk dat we de transportregels eruit lichten, omdat die makkelijker te accepteren en hopelijk ook te implementeren zijn.</p>
      <p sl="it">De commissie, waarvan ik het voorrecht heb voorzitter te zijn, heeft mijn verslag unaniem aangenomen. Ik zie dit als een bemoedigend teken dat het Huis morgen hetzelfde zal doen, zodat in de zeer nabije toekomst de juiste stappen kunnen worden gezet.</p>
      <p sl="it">Het gaat hier om een werkzame vereenvoudiging. Het is een vereenvoudiging die tegelijkertijd een aanpassing aan huidige omstandigheden inhoudt met nieuwe manieren voor het aanreiken van informatie waarbij veel bureaucratische procedures overbodig worden en we er hopelijk aandachtiger voor kunnen zorgen dat levensmiddelen op hygiënische wijze van het ene naar het andere deel van de Unie worden vervoerd.</p>
    </intervention>
    <intervention id="1-122" speaker_id="36281" name="Silvia-Adriana Ţicãu" is_mep="True" mode="spoken">
      <p sl="ro">namens de PSE-Fractie . – Het voorstel voor een verordening van het Europees Parlement en van de Raad tot wijziging van Verordening nr. 11 betreffende de opheffing van discriminaties in vrachtprijzen en vervoervoorwaarden schrijft voor dat vervoerders van goederen per spoor, over de weg en over de binnenwateren binnen de Gemeenschap informatie moeten verstrekken over de tarieven, relevante overeenkomsten, vervoervoorwaarden en ook de noodzakelijke documentatie moeten overleggen.</p>
      <p sl="ro">Vervoerondernemers mogen dus geen discriminatie toepassen door verschillende prijzen te hanteren (waar het gaat om hetzelfde product dat via hetzelfde transportsysteem op dezelfde route wordt vervoerd), maar discriminaties ontstaan naargelang van het land van bestemming of herkomst.</p>
      <p sl="ro">Dit is een zeer belangrijke verordening, maar deze is al sinds 1960 van kracht en moest nodig worden bijgewerkt. De ontwerpwijziging vereenvoudigt de bestaande wetgeving en zorgt voor meer stabiliteit in de voorwaarden die gelden voor het goederenvervoer.</p>
      <p sl="ro">Volgens de statistieken van de Commissie klopt het, zoals de commissaris al zei, dat de verordening invloed zal hebben op of van enige betekenis zal zijn voor de activiteiten van ongeveer 300 000 transportbedrijven en dat deze wijziging de Europabrede administratieve kosten met ongeveer 160 miljoen euro per jaar zal verlagen.</p>
      <p sl="ro">Het Europees Parlement stelt zich ten doel om de administratieve lasten voor ondernemingen tegen het jaar 2012 met 25 procent te verlagen. Het voorstel voor de wijziging van de twee verordeningen, zoals voorgesteld door de Commissie is een van de maatregelen om dat doel te bereiken.</p>
      <p sl="ro">Het klopt echter dat het voorstel krachtens de medebeslissingsprocedure bij de Commissie vervoer en toerisme is ingediend, wat in strijd is met artikel 73, lid 3, van het Verdrag. Vandaar dat het voorstel dat de heer Costa als rapporteur heeft ingediend, unaniem werd aangenomen.</p>
    </intervention>
    <intervention id="1-123" speaker_id="2206" name="Reinhard Rack" is_mep="True" mode="spoken">
      <p sl="de">Mijnheer de Voorzitter, ik wil de gelegenheid niet voorbij laten gaan om namens mijn fractie te wijzen op hetgeen de commissaris aan het begin van zijn interventie zei, namelijk dat onze voorzitter van de Commissie vervoer en toerisme zich bij het weliswaar onspectaculaire, maar daarom niet minder belangrijke onderwerp van de luchtverkeersdiensten uitstekend heeft gekweten van zijn taak als voorzitter van de commissie. Dit is vooral vermeldenswaardig, omdat hij er ook in geslaagd is de commissie op dit punt bijna in haar geheel op één lijn te krijgen.</p>
      <p sl="de">Hopelijk hebben we hem het leven en het werk veraangenaamd met het unanieme stemresultaat. Daar wilde ik nog eens nadrukkelijk op wijzen.</p>
    </intervention>
    <intervention id="1-125" speaker_id="28493" name="Derek Roland Clark" is_mep="True" mode="spoken">
      <p sl="en">Mijnheer de Voorzitter, ik wil de Commissie feliciteren – en dat hoort u niet vaak vanuit deze kant, of wel? Maar dit is een zeldzaam voorbeeld van een verslag dat op de goede weg is – naar Damascus?</p>
      <p sl="en">Wij staan er op dat we over dit voorstel in debat gaan omdat men regelgeving wil verminderen. Er wordt toegegeven dat kleine bedrijven te lijden hebben onder onnodige wetgeving, die soms teruggaat tot 1960. In de toelichting wordt gesteld dat deze onnodige administratieve lasten de economische activiteit belemmeren en negatieve gevolgen hebben voor de concurrentiepositie van bedrijven. Ik ben het daar absoluut mee eens, maar waarom hier stoppen? Waarom zouden we die overbodige papierwinkel alleen beperken vanaf tien werknemers of minder? Laten we het grondig aanpakken en dit toepassen op de hele levensmiddelenindustrie! Vooruit, gooi nog eens 100 000 stuks wetgeving op de brandstapel! Nu u toch bezig bent kunt u gelijk de Commissie, het Parlement en de Raad schrappen. Ik meen het. Door in regelgevende lasten te snijden, stelt u de Europese landen in staat om de kettingen af te leggen die ons anders zeker zullen maken tot de economische verliezers van de 21e eeuw.</p>
    </intervention>
    <intervention id="1-126" speaker_id="4747" name="Paolo Costa" is_mep="True" mode="spoken" role="rapporteur">
      <p sl="it">Mijnheer de Voorzitter, dames en heren, ik wil slechts zeggen dat we hier meer woorden gebruiken dan nodig is.</p>
      <p sl="it">Het lijkt mij dat we het volledig eens zijn. De wijzigingen moesten worden gemaakt en gaan in de juiste richting; het is correct om de twee verschillende stukken wetgeving te scheiden om zo discriminerende vervoervoorwaarden af te schaffen. Mijn enige aanbeveling is dat ik morgen herhaal wat ik in de commissie heb gezegd en ik hoop met hetzelfde resultaat: een unanieme, of vrijwel unanieme, stemming over dit voorstel.</p>
    </intervention>
    <intervention id="1-127" speaker_id="28380" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt dinsdag plaats.</p>
    </intervention>
  </section>
  <section id="creitem17" title="17. Luchthavengelden (debat)">
    <intervention id="1-129" speaker_id="28380" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0497/2007) van Ulrich Stockmann, namens de Commissie vervoer en toerisme, over het voorstel voor een richtlijn van het Europees Parlement en de Raad inzake luchthavengelden (COM(2006)0820 – C6-0056/2007 – 2007/0013(COD)).</p>
    </intervention>
    <intervention id="1-130" speaker_id="1859" name="Ulrich Stockmann" is_mep="True" mode="spoken" role="rapporteur">
      <p sl="de">Mijnheer de Voorzitter, dames en heren, natuurlijk is het altijd beter dat de commissaris aanwezig is, want ik heb nog een paar kritische punten waarover ik het graag even met hem wilde hebben. Dan moet ik dat nu later doen.</p>
      <p sl="de">Al meer dan vijftien jaar stellen wij, of beter gezegd, stelt de Commissie pogingen in het werk om een regelgevend kader voor de vaststelling van luchthavengelden vast te stellen in de vorm van een Europese richtlijn. Twee pogingen zijn stukgelopen op de tegenstrijdige belangen tussen de luchthavens en luchtvaartmaatschappijen en tussen de lidstaten. Ook dit keer was er een hoge mate van onenigheid en voor zover ik mij herinner kreeg geen van de 189 amendementen in de commissie de instemming van alle betrokken partijen.</p>
      <p sl="de">Veel luchtvaartmaatschappijen willen een zo groot mogelijke kostentransparantie bij de luchthavens, een regelgevende instantie die uiteindelijk de luchthavengelden bepaalt, en de toepassing van het “single till”-systeem. Veel luchthavens willen het liefst helemaal geen verandering. En ook de bijzondere situaties in de lidstaten maken de onderhandelingen er niet eenvoudiger op.</p>
      <p sl="de">Het Verenigd Koninkrijk heeft bijvoorbeeld een strenge reguleringsinstantie, de CAA. Gelijktijdig willen de meeste luchthavens deregulering, en de trend gaat ook die kant op. In Zweden, Portugal, Griekenland, Finland en Spanje zijn tal van luchthavens georganiseerd in netwerken met uniforme luchthavengelden, wat kruissubsidiëring en meestal weinig transparantie met zich mee brengt. In Spanje wordt de hoogte van de luchthavengelden zelfs vastgelegd door het Spaanse parlement, dus door volksvertegenwoordigers. In Duitsland ligt de bevoegdheid bij de deelstaten, niet bij een nationale instantie. En de nieuwe lidstaten hebben de luchthavengelden grotendeels nodig voor de ontwikkeling van infrastructuren.</p>
      <p sl="de">Ik wil graag iets dieper ingaan op deze tegenstrijdige belangen, zodat we weten hoe gecompliceerd de onderhandelingen zijn. De stappen die we tot dusver hebben ondernomen, waren vooral gericht op het verkrijgen van een evenwicht tussen deze belangen. Wij van de commissie geloven dat we een dergelijke regeling nodig hebben en dat we daarom moeten komen tot zo’n regeling.</p>
      <p sl="de">Wat is tot dusver het resultaat van het zoeken naar een evenwicht tussen deze tegenstrijdige belangen? We hebben het toepassingsgebied beperkt tot luchthavens met hetzij vijf miljoen passagiersbewegingen of meer per jaar, hetzij meer dan 15 procent van het jaarlijkse aantal passagiersbewegingen in de lidstaat waarin de luchthaven gevestigd is. Dit hebben we gedaan, omdat bij regionale luchthavens met minder dan vijf miljoen passagiers per jaar het risico van misbruik van een dominante marktpositie gering ofwel niet aanwezig is. Ten tweede hebben we bepaald dat de luchthavens zelf hun bedrijfsmodel kunnen kiezen. Ten derde hebben we het toepassingsgebied uitgebreid naar luchthavennetwerken. Ten vierde hebben we de taken van de regelgevende instanties geconcretiseerd en een eventuele deregulering op regionaal niveau toegelaten. Ten vijfde hebben we strengere criteria ingevoerd op grond waarvan partijen beroep kunnen doen op de regelgevende instantie, en ten zesde hebben we de mogelijke voorfinanciering van infrastructuurprojecten via luchthavengelden, zoals dat vroeger mogelijk was – opnieuw ingevoerd, evenwel onder bepaalde voorwaarden. We willen een differentiatie en variatie van luchthavengelden op basis van objectieve criteria, op basis van verschillende diensten en milieuprestaties, en we willen dat overeengekomen dienstverleningsniveaus worden vastgelegd in een overeenkomst.</p>
      <p sl="de">De bereikte compromissen werden met slechts één tegenstem goedgekeurd door de Commissie vervoer en toerisme. Dat is een echt succes, gezien de uitgangspositie. Daarom wil ik in dit verband mijn dank uitspreken aan alle schaduwrapporteurs voor de nauwe en constructieve samenwerking.</p>
      <p sl="de">Nu is het van belang de beginselen van transparantie, non-discriminatie en regelmatige consultatie- en informatieverplichtingen bij de vaststelling van luchthavengelden in Europa uniform te regelen. Op die manier kunnen concurrentieverstoringen worden ingedamd en kan misbruik van een dominante marktpositie worden bemoeilijkt.</p>
      <p sl="de">Zodoende levert deze richtlijn volgens mij een grote bijdrage aan de versterking van de inherente partnerschappen tussen luchthavens en luchtvaartmaatschappijen en zal zij tegelijkertijd de positie van Europa versterken als knooppunt van de luchtvaart. Bij de stemming over de richtlijn in eerste lezing die morgen plaatsvindt wil ik ervoor pleiten het voorstel van de Commissie vervoer en toerisme te ondersteunen.</p>
    </intervention>
    <intervention id="1-131" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie. − Mijnheer de Voorzitter, dames en heren, mijn dank gaat uit naar mijnheer Stockmann voor de grote inspanningen die hij zich heeft getroost; ik zou graag kort een toelichting geven bij het voorstel voor een richtlijn over luchthavengelden.</p>
      <p sl="fr">Dit richtlijnvoorstel is er vooral op gericht de beginselen die de lidstaten al hebben goedgekeurd in het kader van de Internationale Bugerluchtvaartorganisatie om te zetten in communautaire wetgeving: non-discriminatie, transparantie, overleg.</p>
      <p sl="fr">Het kader dat de richtlijn op deze basis creëert, zal ervoor zorgen dat de dialoog tussen vervoerders en luchthavens gestructureerder kan verlopen bij het bepalen en het innen van luchthavengelden. De richtlijn zal de luchthavens bijvoorbeeld verplichten te overleggen met de vervoerder voordat er een nieuw besluit inzake luchthavengelden kan worden goedgekeurd.</p>
      <p sl="fr">Ik ben op dezelfde manier tewerk gegaan bij het overleg met het luchtvervoer en de luchthavens voor ik dit voorstel opmaakte. Beide partijen zijn het eens geworden over de beginselen uit het voorstel.</p>
      <p sl="fr">In de richtlijn is ook sprake van een onafhankelijke regelgevende instantie in elke lidstaat. Deze instantie zal een belangrijke rol vervullen en zal er voor zorgen dat de basisbeginselen die ik net genoemd heb, nageleefd worden.</p>
      <p sl="fr">Dit is een korte schets van de doelstellingen van dit voorstel, waarvoor de heer Stockmann rapporteur is.</p>
      <p sl="fr">Alvorens over te gaan tot het debat, zou ik de rapporteur en de Commissie vervoer en toerisme willen bedanken voor de blijken van steun aan dit voorstel van de Commissie.</p>
      <p sl="fr">Dat was het, mijnheer de Voorzitter. Ik geloof dat dit voorstel evenwichtig is en mijnheer Stockmann zei net zelf al dat we zeer veel aandacht moeten besteden aan de manier waarop deze richtlijn toegepast wordt om de samenwerking tussen luchtvaartmaatschappijen en luchthavens te verbeteren.</p>
      <p sl="fr">Hartelijk dank en ik zal heel aandachtig luisteren naar de sprekers die zich hebben aangemeld.</p>
    </intervention>
    <intervention id="1-132" speaker_id="1309" name="Brian Simpson" is_mep="True" mode="spoken">
      <p sl="en">namens de PSE-Fractie . – Mijnheer de Voorzitter, ik wil de heer Stockmann bedanken voor zijn verslag en namens de PSE-Fractie zou ik het Huis willen informeren dat we de beleidslijn die de Commissie vervoer en toerisme aangenomen heeft, zullen ondersteunen.</p>
      <p sl="en">Onze rapporteur heeft zijn taak goed gedaan door met een realistischer en meer uitgebalanceerd standpunt te komen, maar ik vind het nog steeds moeilijk te begrijpen waarom dit voorstel in deze vorm en op dit moment door de Commissie naar voren is gebracht.</p>
      <p sl="en">Ik spreek nu namens mijzelf: al vele jaren wordt ons nu binnen de burgerluchtvaartindustrie en met de Commissie een dieet voorgeschoteld van deregulatie en toch, waar het gaat om luchthavenbelasting, wordt ons nu verteld dat regelgeving het antwoord is. Ik moet zeggen dat de ironie hiervan mij niet ontgaat. Het is echter niet anders.</p>
      <p sl="en">Ik beaam de behoefte aan transparantie bij de luchthavengelden volmondig met daarbij volledig overleg met de belanghebbenden. Ik sta geheel achter de noodzaak om ervoor te zorgen dat luchthavens in een dominante positie deze situatie niet misbruiken en ik ondersteun volledig een open en transparante beroepsprocedure, mits de procedures en de opdracht van de instantie voor geschillenbeslechting helder zijn gedefinieerd.</p>
      <p sl="en">Ik twijfel er echter ten zeerste aan of het voorstel om talloze luchthavens in de EU te reguleren het Utopia van luchthavengelden met zich mee zal brengen dat de luchtvaartmaatschappijen en de Commissie voor ogen hebben. Als we wetgeving willen die monopoliepraktijken elimineert, dan moeten de regels natuurlijk gebaseerd zijn op een markttest voor elke individuele luchthaven en niet op een willekeurig getal dat uit de lucht is komen vallen. Ik ben er van overtuigd dat wanneer we een getal moeten gebruiken, we er een moeten gebruiken dat de economische dominantie van een luchthaven weerspiegelt, namelijk een percentage van het nationale verkeer, en dat we de luchthavens moeten aanspreken die dominant zijn, niet die welke dat niet zijn.</p>
      <p sl="en">Ik ben niet tegen het reguleren van luchthavens die een dominante marktpositie hebben, maar ik denk dat het reguleren van de meerderheid van de luchthavens om de grote jongens te pakken, op basis van een willekeurig passagierscijfer, in een proces waarbij alles over een kam wordt geschoren, een fout proces is.</p>
    </intervention>
    <intervention id="1-133" speaker_id="28270" name="Arunas Degutis" is_mep="True" mode="spoken">
      <p sl="lt">namens de ALDE-Fractie . – Ik wil de heer Stockmann feliciteren met een verslag waarin hij weer eens zijn tolerantie en competentie laat zien bij het behandelen van nogal controversiële voorstellen. Deze toekomstige richtlijn beslaat een nogal specifiek gebied en is niet gebruikelijk qua inhoud. We begrijpen allemaal zeer goed dat het grootste deel van de luchthavens werkt onder natuurlijke monopolieomstandigheden en dat ze onvermijdelijk belangenconflicten hebben en dat de gebruikers, dat wil zeggen de luchtvaartmaatschappijen, hier de dupe van kunnen zijn. We begrijpen allemaal dat op dit gebied regelgeving dan ook essentieel is, maar er is ook een gevaar dat deze het tegengestelde effect heeft: toenemende kosten en uitgaven kunnen hogere kosten tot gevolg hebben voor de diensten die luchthavens leveren, wat vervolgens weer gevolgen kan hebben voor de luchtvaartmaatschappijen.</p>
      <p sl="lt">Uit de allereerste bijeenkomsten met de betrokken partijen is de vraag aan de orde gekomen of alle luchthavens moeten worden gereguleerd en zo niet, welke en hoeveel er dan moeten worden gereguleerd. Als lid van de liberale fractie ben ik voor een zo gering mogelijke regulering van en staatsbemoeienis met ondernemingen, temeer omdat ik al beklemtoonde dat ongeveer 25 luchthavens in de Europese Gemeenschap misbruik maken van hun monopoliepositie of dit proberen. Mijn voorstel is daarom dat zo’n regelgeving dus ongeveer dat aantal moet beslaan. Maar om een compromis te bereiken stemmen we in met de mening van de meerderheid en met andere toezeggingen en hebben we compromissen besproken.</p>
    </intervention>
    <intervention id="1-134" speaker_id="28138" name="Zsolt László Becsey" is_mep="True" mode="spoken">
      <p sl="hu">namens de PPE-DE-Fractie. – Mijnheer de Voorzitter, dames en heren. Ook ik wil graag mijn vreugde uiten over het feit dat er in dit nieuwe dossier, waarvoor bovendien een gezamenlijk besluit nodig was, een consensus is bereikt, die zelfs binnen de Commissie vervoer en toerisme door de diverse fracties werd gesteund.</p>
      <p sl="hu">De vraag kan worden gesteld of het überhaupt wel nodig is deze kwestie te reguleren en welke drempels [ …] er worden gehanteerd voor de verschillende categorieën luchthavens [ …]. Ik ben van mening dat we terecht hebben besloten ons slechts bezig te houden met de beginselen die ook werkelijk nodig zijn om ervoor te zorgen dat er binnen de lidstaten geen afwijkende, en daarom elkaar tegenwerkende wetgeving gehandhaafd blijft.</p>
      <p sl="hu">Ik verheug me er ook over dat slechts luchthavens van zeer grote omvang, of die welke in een dominante marktpositie verkeren, worden gereguleerd. Verder beschouw ik het als een gemeenschappelijk succes dat slechts bij het bereiken van de vastgestelde drempel een klachtenprocedure kan worden gestart. Voor deze procedure zijn er tevens redelijke tijdslimieten gesteld, waardoor eindeloze discussies kunnen worden voorkomen.</p>
      <p sl="hu">Ik vind het persoonlijk ook positief dat in de tekst de mogelijkheid tot voorfinanciering is opgenomen, terwijl misbruik ervan wordt tegengegaan. We hebben een compromis kunnen sluiten over het takenpakket van de regelgevende instantie en de onafhankelijkheid van de eigenaar.</p>
      <p sl="hu">Het grootste pluspunt is wel de transparantie, waardoor het publiek een behoorlijke specificatie van de prijs van een vliegticket krijgt. Daardoor zal het vertrouwen van de Europese burger in de EU worden versterkt, terwijl er tegelijkertijd geen afbreuk wordt gedaan aan het subsidiariteitsbeginsel.</p>
      <p sl="hu">Niet alle problemen zijn opgelost, zo zou ik over een aantal kwesties nog met de Raad in debat willen gaan, zoals over de beveiligingskosten of over de keuze voor een single- of een dual-tillsysteem. In ieder geval hebben we volgens mij een duidelijk standpunt ingenomen en hoop ik dat we bij de onderhandelingen met de Raad succesvol zullen zijn. Hartelijk dank, mijnheer de Voorzitter, en nogmaals excuses voor de vertraging.</p>
    </intervention>
    <intervention id="1-135" speaker_id="28615" name="Roberts Zîle" is_mep="True" mode="spoken">
      <p sl="lv">namens de UEN-Fractie . – Mijnheer de Voorzitter, commissaris, bedankt. Allereerst zou ik de heer Stockmann willen bedanken voor het compromis dat hij heeft bereikt op dit moeilijke gebied. Naar mijn mening is de luchtvaartmarkt de transportsector bij uitstek waarin Europese regelgeving nodig is omdat hier de nationale markten van de lidstaten de grootste rol spelen. Daarom is het zeer moeilijk om een niet-discriminerende houding aan te nemen ten opzichte van luchtvaartondernemingen in de EU die tevens de voornaamste eigenaren zijn van infrastructuur in de luchtvaart, namelijk de luchthavens. Het verheugt mij dat de Commissie vervoer en toerisme een compromis creëert waarbij kortingen op heffingen worden toegepast ongeacht de kwaliteit of de kwantiteit van diensten en ook voor nieuwe routes. Ook wat betreft de reikwijdte en relevantie van de richtlijn, lijkt het dat de richtlijn de luchtvaartbranche raakt op een teer punt. De wens van velen om het aantal luchthavens dat onder de richtlijn valt, te beperken is hier het bewijs van. Dank u.</p>
    </intervention>
    <intervention id="1-136" speaker_id="28253" name="Eva Lichtenberger" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, dames en heren, het debat over de luchthavengelden en een gemeenschappelijke regulering ervan heeft niet voor niets zo lang geduurd. Een extra factor waren de talloze interventies tijdens het debat in de Commissie vervoer en toerisme. Dit dossier werd in grote mate gekenmerkt door enorm veel gelobby. Met andere woorden, er zijn grote financiële belangen mee gemoeid. Op zo’n moment moeten we ons als leden van dit Parlement een of twee vragen stellen. Wat zit achter dit alles? Waarom gebeurt dit? Waarom woedt nu juist hier zo’n felle strijd, waarom wordt er zo sterk geredetwist? Het antwoord ligt altijd besloten in de vraag: wie heeft belang bij intransparantie? De vraag wie er belang bij heeft, of wel cui bono in het Latijn, geeft hier het antwoord op.</p>
      <p sl="de">Degenen die op de markt de macht in handen hebben en dus de voorwaarden kunnen opleggen, hebben altijd belang bij intransparantie. Dit is echter slechts in heel weinig gevallen voordelig of zelfs maar eerlijk voor de consument. Waar intransparantie heerst, dus wanneer er op dit gebied sprake is van verborgen tegemoetkomingen of subsidies, is er sprake van oneerlijke concurrentie. Daarom vond ik het van groot belang dat we tot een gemeenschappelijke regelgeving kwamen.</p>
      <p sl="de">Ik vind het overigens een slechte zaak dat we er niet in zijn geslaagd om nog meer luchthavens onder deze regeling te laten vallen. Ik had graag gezien dat de regeling ook zou gelden voor kleinere installaties, omdat deze immers vaak oneerlijke concurrentie bedrijven ten opzichte van de grote luchthavens, aangezien ze low-budgetmaatschappijen sterk bevoordelen.</p>
      <p sl="de">Mijn laatste punt. Ik vind het erg belangrijk dat we via een amendement de mogelijkheid openen dat luchthavengelden ook afhankelijk mogen worden gemaakt van emissies. Dit biedt ons een kans om het milieueffect van het luchtverkeer te verminderen en ook de lawaaihinder voor de meest getroffen omwonenden ietwat te verlagen.</p>
    </intervention>
    <intervention id="1-137" speaker_id="4508" name="Erik Meijer" is_mep="True" mode="spoken">
      <p sl="nl">namens de GUE/NGL-Fractie . – Voorzitter, luchthavens hebben veel meer invloed op onze economie, onze ruimtelijke ordening, ons landverkeer en ons milieu dan we in het verleden hebben kunnen voorzien. Grote luchthavens met een belangrijke rol als internationaal overstappunt, of als toegang tot een grootstedelijke agglomeratie, zijn uitgegroeid tot winkelcentrum, vestigingsplaats voor kantoren en distributiebedrijven, knooppunt van openbaar vervoer op de grond en tolpoort naar de omgeving.</p>
      <p sl="nl">Ze zijn een belangrijk beleidsinstrument in handen van de overheid óf ze zijn verkocht aan een internationaal bedrijf dat alleen winst en expansie zoekt. Ze maken ook buiten de luchtvaartsector winsten, zijn deel van een internationale concurrentiestrijd en komen terecht in belangenconflicten met luchtvaartmaatschappijen, passagiers, medegebruikers en omwonenden. Luchthavens kunnen misbruikt worden, doordat zij eenieder die ervan afhankelijk is - van luchtvaartmaatschappij tot passagier - kan dwingen om onevenredig bij te dragen aan de winst.</p>
      <p sl="nl">Zulke dure luchthavens leiden ook tot het ontstaan van concurrerende, kleinere luchthavens in hun nabije omgeving, met een lager tarief, slechtere voorzieningen, nog meer ruimtebeslag en nog meer gebieden met overlast. Als de Europese Unie regels stelt voor de inkomsten van luchthavens, moet het niet gaan om het veilig stellen van de winsten voor deze ondernemingen of om het beperken van de kosten voor luchtvaartmaatschappijen, en ook niet om het versterken van het luchtverkeer door aan passagiers zo laag mogelijke tarieven aan te bieden.</p>
      <p sl="nl">Het doel moet zijn dat het milieu zo goed mogelijk kan worden beschermd tegen de steeds verdergaande expansie van de luchtvaart en dat de veiligheid op de best mogelijke manier wordt beschermd. Het moet ook gaan om transparantie, waardoor geldstromen en ongemotiveerde tariefverschillen niet langer worden toegedekt door bedrijfsgeheimen.</p>
      <p sl="nl">Er tekent zich nu een uitkomst af waarin luchthavens met tussen de 1 en 5 miljoen passagiers per jaar buiten deze regels zullen vallen. Het zou me niet verbazen, als dit tot gevolg heeft dat nu juist in kleinere luchthavens in dichtbevolkte gebieden meer zou worden geïnvesteerd. Ook op andere onderdelen, zoals de klachtenprocedure, de strengheid van de eisen en de hoogte van de winsten, zal de tekst ten opzichte van het oorspronkelijke voorstel van de Commissie worden gematigd. Ik verwacht dat dit ertoe zal leiden dat misstanden blijven bestaan en binnen enkele jaren de roep om strengere regels zal toenemen.</p>
    </intervention>
    <intervention id="1-138" speaker_id="1969" name="Johannes Blokland" is_mep="True" mode="spoken">
      <p sl="nl">namens de IND/DEM-Fractie. – Voorzitter, dit verslag over het voorkomen van misbruik van concurrentiepositie door luchthavens kan op mijn instemming rekenen. Met een drietal punten ben ik vooral tevreden. In de eerste plaats de aanpassing van de reikwijdte. Niet álle luchthavens zijn in staat van hun positie misbruik te maken. De concentratie op grotere luchthavens is daarom nuttig en ik ben het dan ook niet eens met enkele voorgaande sprekers.</p>
      <p sl="nl">Daarnaast ben ik blij met de opgenomen mogelijkheid voor differentiatie van tarieven. Gelet op de negatieve milieueffecten door luchtvaart op en rond luchthavens, kan het differentiatie-instrument een stimulans voor het gebruik van schonere en stillere vliegtuigen betekenen. Verder deel ik de mening dat moet worden gewaakt voor een te zware administratieve last voor luchthavens. In het kader van inzichtelijkheid dienen ze bepaalde informatie vrij te geven, maar daarbij moeten de kosten en confidentialiteit scherp in het oog worden gehouden.</p>
      <p sl="nl">Afsluitend wil ik een opmerking maken over amendement 19. Hoewel ik een onafhankelijk functionerende toezichthoudende instantie van harte toejuich, meen ik dat de formulering van amendement 19 in sommige landen tot problemen kan leiden, omdat zowel de vaststelling van procedures als het toezicht daarop aan een en dezelfde organisatie worden toegewezen. Ik hoop dat de gesprekken met de Raad gelegenheid bieden om dit punt tot tevredenheid op te lossen.</p>
      <p sl="nl">Afsluitend wil ik de rapporteur danken voor zijn werk en zie ik uit naar het vervolg van de behandeling van dit verslag.</p>
    </intervention>
    <intervention id="1-139" speaker_id="28512" name="Jim Allister" is_mep="True" mode="spoken">
      <p sl="en">Mijnheer de Voorzitter, de Commissie heeft het vaak over het bevorderen van concurrentie in de industrie en over het verminderen van de bureaucratie, maar als het er op aan komt bij deze zaken wordt Europa vaak in juist de tegenovergestelde richting gestuurd, en dat lijkt me ook het geval bij haar standpunt over het luchtverkeer.</p>
      <p sl="en">Nadat we eerst gepleit hebben voor verhoogde kosten voor luchtreizigers middels groene belasting, hebben we nu een voorgestelde richtlijn voor luchthavengelden die de kosten voor luchtreizigers onvermijdelijk ook zal verhogen. Regionale luchthavens hebben mijn bijzondere aandacht. Ze zijn een katalysator geweest voor ontwikkeling in veel regionale economieën. ze hebben markten opengebroken, ze hebben het ontoegankelijke toegankelijk gemaakt, ze zijn onmisbaar geweest in de economische transformatie. En nu wil de Commissie, geheel in stijl, ze in feite verstikken met de zware hand van de bureaucratie, waarmee innovatie onder een berg rapportagevereisten zal verdwijnen waarvoor uiteindelijk de reiziger de rekening zal betalen.</p>
      <p sl="en">Ik zeg dit tegen de Commissie: als de werkelijke reden voor deze richtlijn is om het misbruik van de dominante positie in de markt aan te pakken, waarom worden er dan überhaupt regionale luchthavens bij betrokken terwijl zij het probleem niet zijn? In mijn eigen kiesdistrict Noord-Ierland zijn de luchthavens essentieel voor de ontwikkeling. Toch werd afgelopen week toen voorzitter Barroso uitspraken deed voor steun aan Noord-Ierland, op dezelfde dag dat we een nieuwe route geopend hebben tussen Belfast en Heathrow, een voorstel door deze Commissie gedaan dat de kosten zal doen stijgen en uitbreiding zal ontmoedigen. Om die redenen zal ik zonder mij te verontschuldigen tegen dit voorstel stemmen.</p>
    </intervention>
    <intervention id="1-140" speaker_id="36748" name="Antonio De Blasio" is_mep="True" mode="spoken">
      <p sl="hu">rapporteur voor advies van de Commissie regionale ontwikkeling. – Hartelijk dank, mijnheer de Voorzitter, dames en heren. Allereerst mijn excuses voor de vertraging en dank u, dat ik het woord mag nemen.</p>
      <p sl="hu">Het is van zeer groot belang een doorzichtig systeem voor de luchthavengelden op te zetten, aangezien er op dit punt op dit moment geen geharmoniseerde wetgeving bestaat. In de kaderrichtlijn van de Commissie wordt de manier van inning van de luchthavengelden geregeld, maar zij biedt de lidstaten nog voldoende bewegingsruimte. De luchthavens en het luchtverkeer zijn voor de Europese Unie van buitengewoon groot belang, omdat de regio’s hierdoor met elkaar worden verbonden, werkgelegenheid wordt geschapen en bedrijven worden aangetrokken, terwijl ook de sociale en economische cohesie binnen de EU er flink door wordt gestimuleerd.</p>
      <p sl="hu">Door de privatisering en de opkomst van bepaalde commerciële spelers is het evenwicht bij de luchthavengelden enigszins verstoord geraakt. De vliegtuigmaatschappijen beklagen zich erover dat de grote luchthavens zich als een monopolie gedragen. Dit probleem wordt verholpen dankzij de ontwerprichtlijn, die tot een correcte marktconcurrentie moet leiden. In het voorstel staat namelijk dat de systemen voor de heffing van luchthavengelden en de luchthavens die deze vaststellen, alle luchtvaartmaatschappijen gelijk moeten behandelen. Op enkele uitzonderingen na moeten de berekende heffingen een afspiegeling zijn van de werkelijke kosten van diensten en infrastructuur.</p>
      <p sl="hu">De diversiteit aan heffingen of de verhoging ervan dient te zijn gebaseerd op objectieve en duidelijke criteria, zodat de gebruikers van de diensten van de luchtvaartmaatschappijen en luchthavens duidelijk omschreven prijzen betalen – voor gelijke diensten dezelfde prijs.</p>
      <p sl="hu">Eveneens van groot belang is het overlegmechanisme dat we introduceren, omdat luchtvaartmaatschappijen zich hierdoor tot een onafhankelijke regelgevende instantie kunnen wenden, indien zij niet tevreden zijn over de heffingen die hun in rekening worden gebracht.</p>
      <p sl="hu">Tot slot vind ik het zeer belangrijk te vermelden dat de Europese Commissie uiterlijk binnen vier jaar na inwerkingtreding van de richtlijn een verslag moet indienen bij de Raad en het Europees Parlement, waarin de bereikte resultaten worden beoordeeld en wordt nagegaan of de doelstellingen van deze regelgeving zijn bereikt. Hartelijk dank.</p>
    </intervention>
    <intervention id="1-141" speaker_id="2206" name="Reinhard Rack" is_mep="True" mode="spoken">
      <p sl="de">Mijnheer de Voorzitter, over de vraag of we deregulering of overregulering moeten hebben, zijn er - althans in abstracte en algemene termen -, prachtige woordenwisselingen geweest. In dit concrete geval kan het toch zinvoller zijn te kiezen voor het een of het ander. Wat de luchthavengelden betreft, heeft de Commissie volgens mij juist gehandeld door een ontwerprichtlijn voor te leggen, ondanks het feit dat we ons zo-even in het kader van het verslag-Costa nog – volstrekt terecht – lovend hebben uitgelaten over de vermindering van de administratieve lasten.</p>
      <p sl="de">Luchthavens zijn belangrijke economische spelers, met alle positieve en mogelijke negatieve gevolgen die voortvloeien uit dit soort economische sleutelfuncties. Het voorstel van de Commissie bevat een interessante aanpak, hoewel die misschien wat te gedetailleerd is. Wij hebben in de Commissie vervoer en toerisme het een en ander gewijzigd of eerlijk gezegd verbeterd, daarvan ben ik overtuigd.</p>
      <p sl="de">Onze rapporteur, de heer Stockmann, heeft uitvoerige gesprekken gevoerd met alle stakeholders, maar vooral met de fracties van dit Huis, alvorens uitstekende compromissen te hebben uitgewerkt, waarmee we in grote mate akkoord zijn gegaan.</p>
      <p sl="de">Ik zou er graag drie punten uit willen lichten. Ten eerste willen we dat de richtlijn voorkomt dat luchthavens misbruik maken van hun dominante marktpositie. Ten tweede hebben we communautaire regels nodig om een goed functionerende, niet-discriminerende, transparante en allesomvattende methodiek ter berekening van luchthavengelden in te voeren. Ten derde is het zinvol om in elke lidstaat een onafhankelijke regelgevende instantie in het leven te roepen die ervoor zorgdraagt dat deze regels ten uitvoer worden gelegd.</p>
      <p sl="de">Ik ga ervan uit dat een grote meerderheid in de plenaire vergadering morgen haar instemming zal betuigen met dit resultaat, en wil vooral de rapporteur nogmaals danken voor zijn goede verslag.</p>
    </intervention>
    <intervention id="1-142" speaker_id="25718" name="Saïd El Khadraoui" is_mep="True" mode="spoken">
      <p sl="nl">Voorzitter, commissaris, collega’s, ik zou om te beginnen collega Stockmann willen danken voor het uitstekende verslag en de goede samenwerking. Ik denk dat we aan het einde van het wetgevend proces een belangrijke nieuwe stap gezet zullen hebben om ertoe te komen dat de belangrijkste Europese luchthavens eindelijk voldoen aan dezelfde spelregels, wanneer het gaat over het aanrekenen van allerlei vergoedingen voor diensten die te maken hebben met landen, opstijgen, de verlichting van de luchthaven, het parkeren van vliegtuigen en ook de verwerking van passagiers en goederen.</p>
      <p sl="nl">Het toepassingsgebied was een van de grote knelpunten. Ik denk dat het compromis uitstekend is: vijf miljoen passagiers, 15 procent van de vliegbewegingen in een lidstaat. Men moet er ook rekening mee houden dat wij in ons compromis voorzien hebben dat lidstaten de mogelijkheid krijgen om eventueel na onderzoek ook andere luchthavens binnen dezelfde lidstaat te verplichten om aan deze regelgeving te voldoen.</p>
      <p sl="nl">Ik denk dat er vier elementen belangrijk zijn. Ten eerste dat transparantie de rode draad is door de hele wetgeving heen, het opleggen van relevante objectieven en transparante criteria voor het bepalen van de hoogte van de luchthavengelden - dat is essentieel.</p>
      <p sl="nl">Ten tweede dat variatie in het niveau van luchthavengelden mogelijk blijft en ik denk dan bijvoorbeeld ook aan variatie op basis van milieuprestaties, op basis van geluidsoverlast. Op die manier is een sturend beleid mogelijk.</p>
      <p sl="nl">Ten derde dat er een duidelijke en verplichte procedure is uitgewerkt voor overleg tussen het beheersorgaan van de luchthavens, enerzijds, en de gebruikers, anderzijds, en dat er ook een goede klachtenprocedure in het leven is geroepen. En ten slotte dat er ook duidelijke afspraken komen in verband met de prefinanciering van belangrijke investeringen in de luchthavens en hoe deze aangerekend kunnen worden.</p>
      <p sl="nl">Kortom, ik denk dat we tot een goed eindresultaat kunnen komen als de Raad van goede wil is. Ik besef dat er hier en daar nog wat knelpunten zijn. Ik denk ook aan de goedgekeurde amendementen inzake financiering van veiligheidsmaatregelen die vooral bedoeld zijn als pressiemiddel om een ander dossier op te lossen, zoals u weet. Dat is ondertussen van de baan, en bijgevolg denk ik dat we als Parlement in het vervolg van de procedure terzake flexibeler moeten zijn.</p>
    </intervention>
    <intervention id="1-143" speaker_id="28283" name="Eugenijus Gentvilas" is_mep="True" mode="spoken">
      <p sl="lt">De richtlijn die de Europese Commissie heeft voorgesteld, zorgt voor samenwerking tussen de instellingen die de luchthavens beheren en hun gebruikers zodat grote luchthavens de belangen van klanten niet kunnen negeren en geen monopoliepositie op de markt in kunnen nemen. Daarom ben ik als lid van de Commissie regionale ontwikkeling voor dit verslag. Luchtvervoer moet tegemoet komen aan de economische en sociale behoeften van regionale gemeenschappen en het is belangrijk om te benadrukken dat 90 procent van de inwoners van de Europese Unie niet in een hoofdstad wonen. Het is daarom noodzakelijk om het succesvol functioneren van regionale luchthavens te verzekeren en dit zal bijdragen aan het aantrekkelijker maken van regionale gebieden.</p>
      <p sl="lt">Het gepresenteerde document vermindert het gevaar van een monopoliepositie van de grootste luchthavens en zal bovendien bijdragen aan een verzachting van de problemen op gebied van milieu, infrastructuur en transport waar grote luchthavens en nabijgelegen steden mee te maken hebben. Dit zal namelijk een snellere ontwikkeling van regionale luchthavens mogelijk maken en zorgen voor de sociale en economische ontwikkeling van regio’s in verschillende landen. De distributie van vracht- en passagiersstromen is een zeer belangrijke basis voor doeltreffende regionale ontwikkeling. Daarom roep ik nogmaals op tot steun aan het verslag van de heer Stockmann.</p>
    </intervention>
    <intervention id="1-144" speaker_id="23788" name="Adam Bielan" is_mep="True" mode="spoken">
      <p sl="pl">Mijnheer de Voorzitter, het is één van de taken van de Europese Unie om erop toe te zien dat de communautaire markt zich overeenkomstig de beginselen van eerlijke concurrentie ontwikkelt.</p>
      <p sl="pl">De richtlijn inzake luchthavengelden is bedoeld om eventuele misbruiken tegen te gaan door luchthavens die een dominante positie hebben op de markt van de Unie of in de afzonderlijke landen. De richtlijn werd voorgesteld omdat niet alle lidstaten transparante procedures hanteren voor het berekenen van de luchthavengelden. De nieuwe bepalingen zullen op 67 grote luchthavens van toepassing zijn. We doen er, mijns inziens, goed aan om niet uit het oog te verliezen dat de ontwikkeling van luchthavens, in het bijzonder van kleinere luchthavens, van groot belang is om de regionale ontwikkeling in Europa te bevorderen, die in sterke mate bijdraagt tot het wegwerken van de economische verschillen tussen de afzonderlijke regio’s van de Unie. Dit is vooral voor de landen in Midden- en Oost-Europa het geval.</p>
      <p sl="pl">Mijn land, Polen, is een van de leiders op het gebied van luchtvervoer. De Poolse luchtvaartmarkt is het afgelopen jaar met 13 procent gegroeid en kent een ontwikkeling die tot de meest dynamische ter wereld behoort. Deze toename van het luchtverkeer brengt echter enorme investeringen met zich mee. Daarom is het van cruciaal belang dat kleinere luchthavens de mogelijkheid krijgen om een gedeelte van de kosten van langetermijnprojecten voor infrastructuurontwikkeling te verrekenen in de luchthavengelden. Dit zou de financiering van hun ontwikkeling in hoge mate vergemakkelijken.</p>
    </intervention>
    <intervention id="1-145" speaker_id="31123" name="Pedro Guerreiro" is_mep="True" mode="spoken">
      <p sl="pt">Mijnheer de Voorzitter, tijdens deze toespraak van één minuut wil ik de amendementen toelichten die we hebben ingediend om ervoor te zorgen dat in deze richtlijn expliciet rekening wordt gehouden met de beperkingen waaraan de gebieden met permanente geografische en/of natuurlijke handicaps, zoals de ultraperifere gebieden, onderhevig zijn, met name ingevolge artikel 299, lid 2, van het EG-Verdrag.</p>
      <p sl="pt">Ik ben van mening dat de richtlijn expliciet het belang van luchthavens voor de regionale socio-economische ontwikkeling en voor de territoriale samenhang moet erkennen en er moeten dan ook passende uitzonderingen in de richtlijn worden opgenomen. Vandaar het voorstel om de regels van de richtlijn met betrekking tot luchthavens in deze gebieden niet te laten gelden als de nakoming van de openbare dienstverplichtingen niet met zekerheid kan worden gewaarborgd. We hopen dat dit voorstel op uw steun mag rekenen.</p>
    </intervention>
    <intervention id="1-146" speaker_id="28119" name="Kathy Sinnott" is_mep="True" mode="spoken">
      <p sl="en">Mijnheer de Voorzitter, ik denk dat het nodig is om de Commissie er van tijd tot tijd aan te herinneren dat Ierland een eiland is en dat we compleet afhankelijk zijn van luchthavens om onderdeel te zijn van Europa en de rest van de wereld. Het gaat mij met name om regionale luchthavens en dat zij volledige ondersteuning ontvangen.</p>
      <p sl="en">Vaak hoor ik het argument dat de steun aan kleine luchthavens de CO2 -voetafdruk zal vergroten, maar ik denk niet dat dit waar is. Als alle vluchten vanuit Dublin vertrekken, betekent dat dat alle mensen die zoals ik vlakbij Cork Airport of Shannon Airport of Waterford of Kerry wonen, eerst naar Dublin moeten rijden of een tweede vlucht, een binnenlandse vlucht, naar Dublin moeten nemen om vervolgens verder te gaan. En dat terwijl deze vluchten vaak gewoon, met ondersteuning voor regionale luchthavens, vanuit een regionaal gebied direct daarheen kunnen gaan waar men zijn moet.</p>
      <p sl="en">Mijn andere punt gaat over gehandicapte passagiers. Niet zo lang geleden was het zo dat als je naar de kostenanalyse voor luchthavens in Ierland keek, daar een rolstoelvergoeding bij stond. Veel invaliden hebben contact met mij opgenomen en gevraagd of dit verwijderd kon worden omdat ze het gevoel hadden dat andere passagiers zouden denken dat ze extra betaalden vanwege mensen in rolstoelen. Het is heel belangrijk dat we ons realiseren dat een op de tien personen in Europa een handicap zal hebben, mogelijk zelfs meer - tot wel 17 procent - en dat daar geen specifieke kosten aan verbonden mogen zijn.</p>
    </intervention>
    <intervention id="1-147" speaker_id="4461" name="Luís Queiró" is_mep="True" mode="spoken">
      <p sl="pt">Er worden steeds meer reizen in en naar Europa gemaakt, maar het wordt telkens duurder om binnen of naar ons continent te reizen. De factoren die deze prijsstijging veroorzaken, zoals de gestegen olieprijzen, de beveiligingskosten en de kosten die gepaard gaan met de verlaging van de CO2 -uitstoot zullen hoogstwaarschijnlijk blijven bestaan.</p>
      <p sl="pt">In dit verband zou onze doelstelling moeten zijn om de totstandkoming van een heuse door concurrentie gekenmerkte markt te bevorderen. Dit is alleen haalbaar door middel van transparantie en voorspelbaarheid. Ik geloof dat dit de belangrijkste deugden zijn van de versie van het richtlijnvoorstel waarover nu wordt gedebatteerd en waaraan de heer Stockmann erg veel heeft bijgedragen. Het gaat onder meer om de vaststelling van generieke normen voor de omschrijving en de inning van luchthavengelden met gemeenschappelijke regels om eventueel misbruik van de machtspositie van de luchthavens tegen te gaan. Aldus worden de regels op bijna 70 procent van de luchthavens van toepassing, waarbij wordt voorkomen dat de kleinere of regionale luchthavens, waarbij dat risico niet aanwezig is, onder deze regels vallen.</p>
      <p sl="pt">Voor situaties, zoals in Portugal of Finland, waar het luchthavenverkeer door luchthavenverenigingen of -netwerken wordt beheerd, werd voorzien in de mogelijkheid van geharmoniseerde tarieven voor alle luchthavens, voor zover deze verenigbaar zijn met de mededingingsregels. Ook moeten de volgende punten worden beklemtoond: invoering van een verplichting voor luchthavenexploitanten en –gebruikers tot wederzijdse informatieverstrekking, transparantievereisten en de methodiek voor de berekening van de luchthavengelden. De aanstelling van een onafhankelijke nationale regelgevende instantie die alleen optreedt indien er een geschil bestaat over een besluit over luchthavengelden zal ook bijdragen aan het goede functioneren van de markt.</p>
      <p sl="pt">Tot slot, mijnheer de Voorzitter, wil ik nog zeggen dat het vaststellen van strikte transparantiecriteria met betrekking tot het gebruik van luchthavengelden voor de voorfinanciering van nieuwe projecten op het gebied van luchthaveninfrastructuur niet alleen het openbare belang in de ontwikkeling van luchthavens en nieuwe luchthaveninfrastructuur bevordert maar tevens de rechten beschermt van de passagiers, ofwel de consumenten die voor ons centraal moeten staan.</p>
    </intervention>
    <intervention id="1-148" speaker_id="28292" name="Inés Ayala Sender" is_mep="True" mode="spoken">
      <p sl="es">Mijnheer de Voorzitter, ik wil de rapporteur graag bedanken voor het feit dat hij zo geduldig heeft willen luisteren en bereid is geweest de wel zeer uiteenlopende vereisten zoals die binnen de verschillende luchthavensystemen in Europa gelden, allemaal in zijn analyse te betrekken. Ik wil verder de Commissie bedanken: ze heeft goed begrepen dat deze diversiteit niet mag leiden tot weinig transparante, discriminatoire systemen of systemen die slechts voorzien in beperkte participatie van de verschillende belanghebbenden en gebruikers.</p>
      <p sl="es">Als resultaat van de diepgaande dialoog en bemiddeling die door toedoen van de rapporteur heeft plaatsgevonden, verschaft deze tekst ons een heel nuttig instrument dat de drie belangrijkste partijen – de nationale autoriteiten, de luchthavens en de luchtvaartmaatschappijen – in staat moet stellen hun geschillen op een zodanige wijze op te lossen dat zowel de werknemers als de reizigers daar wel bij varen. De zojuist genoemde partijen kunnen nu een kwalitatief hoogwaardige dienst leveren, overeenkomstig de behoeften van de nieuwe generatie reizigers en de nu geldende eisen op het gebied van toegankelijkheid, verhoogde veiligheid, minder ernstige belasting van het milieu – vooral lawaai – , minder conflicten en een geringere mate van rechtsonzekerheid als gevolg van een betere raadpleging.</p>
      <p sl="es">Het zou misschien beter zijn geweest als het toepassingscriterium wat eenvoudiger – als een percentage – was geformuleerd. Dat zou wellicht een representatiever resultaat hebben opgeleverd. Ik vind het hoe dan ook een goede zaak dat de tekst erkent dat de luchthavennetwerken een operationeel systeem hebben ontwikkeld dat goed functioneert voor landen als het mijne, waar de luchtvaartmaatschappijen met ernstige seizoengebonden problemen te kampen hebben.</p>
      <p sl="es">Tot slot wil ik graag voorstellen om een parlementaire of juridische formule aan te nemen die de luchthavengelden op het huidige niveau vastlegt.</p>
    </intervention>
    <intervention id="1-149" speaker_id="2340" name="Samuli Pohjamo" is_mep="True" mode="spoken">
      <p sl="fi">Mijnheer de Voorzitter, ik zou de rapporteur, de heer Stockmann willen bedanken voor zijn zo grondige voorbereiding van het debat over deze kwestie. Desondanks zou ik de aandacht willen richten op iets anders, vanuit het oogpunt van iemand die in een dunbevolkt land woont met grote afstanden tussen de bevolkingscentra.</p>
      <p sl="fi">De luchthavens in Finland vormen een coherent netwerk waarvoor over het algemeen standaardprijzen gelden. Deze regeling heeft gezorgd voor redelijke operationele kosten, zelfs bij luchthavens met weinig verkeer die zich in afgelegen districten bevinden. Luchtverbindingen naar deze gebieden zijn essentieel.</p>
      <p sl="fi">De amendementen 9 en 16 houden rekening met het bestaan van een netwerk van luchthavens, maar kleine luchthavens worden oneerlijk behandeld. Ik hoop dat het Parlement rekening zal houden met de verschillende situaties die bestaan in de lidstaten en de richtlijn vorm zal geven op een manier die onderhoud, ontwikkeling en financiering van een nationaal netwerk van luchthavens op uniforme basis mogelijk maakt.</p>
    </intervention>
    <intervention id="1-150" speaker_id="28355" name="Mieczysław Edmund Janowski" is_mep="True" mode="spoken">
      <p sl="pl">Mijnheer de Voorzitter, allereerst zou ik mijn waardering willen uitdrukken voor het werk van de rapporteur, de heer Stockmann, en van de Commissie.</p>
      <p sl="pl">Een transparante en rationele benadering van de luchthavengelden is voor het concurrentievermogen van de Europese economie van wezenlijk belang. Deze luchthavengelden vertegenwoordigen een aanzienlijk onderdeel van de operationele kosten van de luchtvaartondernemingen. Deze kwestie betreft niet alleen de eigenaars van luchthavens, maar ook de luchtvaartmaatschappijen en dus de passagiers. Het gaat hier zowel om luchthavens op nationaal en continentaal als op regionaal niveau.</p>
      <p sl="pl">Hier rijst uiteraard de vraag van de toepassingsdrempel. Is het voorgestelde, gewijzigde criterium van vijf miljoen passagiersbewegingen of 15 procent van het aantal passagiersbewegingen in een bepaald land gerechtvaardigd? Deze bepalingen mogen in geen geval ten koste gaan van de passagiers. De door de luchthavens geleverde diensten moeten beantwoorden aan de geldende criteria inzake veiligheid en stiptheid van landings-, start- en overstaptijden. We zijn ons er allemaal van bewust dat er tussen onze luchthavens vandaag grote verschillen bestaan wat betreft de stiptheidscultuur. Op sommige luchthavens worden passagiers als overlast behandeld. Verbeteringen en een betere dienstverlening voor de passagiers zijn dus meer dan welkom.</p>
    </intervention>
    <intervention id="1-151" speaker_id="28117" name="Jim Higgins" is_mep="True" mode="spoken">
      <p sl="en">Mijnheer de Voorzitter, ik ben uiterst tevreden over de uitkomst van de onderhandelingen van de afgelopen maanden en het verheugt mij om te zien dat het Parlement een benadering met gezond verstand heeft gekozen.</p>
      <p sl="en">Het oorspronkelijke voorstel van de Europese Commissie waarin deze richtlijn zou gelden voor alle luchthavens met meer dan één miljoen passagiers per jaar was zeer zorgwekkend, vooral vanuit een Iers oogpunt omdat, als deze benadering aangenomen was, deze richtlijn gegolden zou hebben voor zowel Shannon als Cork en, mogelijk te zijner tijd, voor de luchthaven Ireland West omdat deze probeert te groeien. Wat ik heb proberen te beargumenteren is dat luchthavens met minder dan vijf miljoen passagiers per jaar onderhevig zijn aan een veel sterkere marktwerking dan grotere luchthavens en als zij onder deze richtlijn zouden vallen, zou dit regionale luchthavens onnodig in de wurggreep houden.</p>
      <p sl="en">Gezien het standpunt dat het Parlement vandaag heeft ingenomen, mogen we nu verwachten dat grotere luchthavens transparanter worden over hun prijsbeleid en de financiering van infrastructurele ontwikkelingen. We zullen ook een sterke, onafhankelijke regelgeving zien in alle lidstaten om ervoor te zorgen dat luchthavens en de gebruikers daarvan hun dominante marktpositie niet misbruiken.</p>
      <p sl="en">Ik ben bijzonder verheugd dat gebruikers van luchthavens geen plannen kunnen vertragen die door de luchthaven aangenomen zijn terwijl beroepen in behandeling zijn. Ik denk zelf dat de kennisgeving van zes maanden voor prijswijzigingen, hoewel in voordeel van de luchtvaartmaatschappij, zal zorgen voor genoeg tijd voor overeenstemming en onderhandeling, indien nodig, door beide partijen. Het gegeven dat de gebruiker van de luchthaven geen plannen van luchthavens kan vertragen, zal de luchthavens in staat stellen om zonder vertraging met hun infrastructuurplannen te beginnen waardoor ze zichzelf (en uiteindelijk dus ook hun passagiers) geld kunnen besparen omdat zij hoogstwaarschijnlijk zullen profiteren van de extrapolatie van extra heffingen.</p>
      <p sl="en">Ik wil mijn collega’s in het Parlement bedanken die mijn amendementen op het originele voorstel ondersteund hebben en het tijdens de onderhandelingen met mijn standpunt eens waren dat regionale luchthavens - de kleinere luchthavens -, tenminste in de afzienbare toekomst, vrij zullen blijven van meer bureaucratie en de kosten daarvan. Nogmaals, ik sluit mij bij de anderen aan: felicitaties voor de heer Stockmann, de rapporteur, voor een goed uitgevoerde taak.</p>
    </intervention>
    <intervention id="1-152" speaker_id="28318" name="Emanuel Jardim Fernandes" is_mep="True" mode="spoken">
      <p sl="pt">Mijnheer de Voorzitter, mijnheer de commissaris, dames en heren, ik wil de heer Stockmann graag bedanken voor zijn openheid en hem feliciteren met het feit dat hij erin geslaagd is compromissen te bereiken tussen de verschillende belangen die een rol hebben gespeeld tijdens de voorbereiding van dit kwaliteitsverslag over met name de ultraperifere gebieden. Ik steun het voorstel van de Commissie in grote lijnen en ik ben mede betrokken bij dit verslag omdat dit discriminatie met betrekking tot luchthavengelden uitsluit, tenzij deze verenigbaar met en noodzakelijk krachtens het Verdrag wordt geacht, met name waar het de prognoses voor de ultraperifere gebieden betreft. Er moet een verplichte procedure voor overleg tussen de beheersorganen van luchthavens en de luchthavengebruikers worden opgesteld. Eventueel onderscheid in de heffingen moet transparant zijn en worden gebaseerd op duidelijke criteria met inachtneming van het principe van territoriale cohesie.</p>
      <p sl="pt">Toekomstige herzieningen om objectieve en transparante redenen van algemeen belang, voornamelijk met betrekking tot universele toegang, zijn conform ons voorstel mogelijk. De lidstaten moeten ervoor zorgen - en ik citeer - “dat de luchthavens dezelfde heffing voor dezelfde dienst innen. Het beheersorgaan van de luchthaven kan luchthavengebruikers kortingen op heffingen verlenen gebaseerd op de kwaliteit van een gebruikte dienst, mits de betreffende korting op openbaar gemaakte, transparante en objectieve voorwaarden voor alle luchthavengebruikers beschikbaar is. Het beheersorgaan van de luchthaven kan een korting verlenen aan gebruikers die nieuwe routes openen, mits de korting in overeenstemming met de mededingingswetgeving van de EG …”</p>
      <a text="(Spreker wordt door de Voorzitter onderbroken)"/>
    </intervention>
    <intervention id="1-153" speaker_id="23693" name="Alojz Peterle" is_mep="True" mode="spoken">
      <p sl="sl">Als Parlementslid, reiziger en piloot ben ik er blij om dat de Unie met deze richtlijn voor het eerst het gebied van de luchthavenbelasting regelt, wat me om verschillende redenen nuttig lijkt. Eerst en vooral vind ik het belangrijk dat we op die wijze gemeenschappelijke principes voor de heffing van luchthavenbelasting vastleggen, wat voor meer overzichtelijkheid en voor minder discriminatie zal zorgen.</p>
      <p sl="sl">Een tweede zwaartepunt is volgens mij het opstarten van de dialoog tussen de luchthaveninstanties en de luchtvaartmaatschappijen, wat onvermijdelijk ook meer aandacht voor de reizigers moet betekenen, of het nu gaat om hun veiligheid of om de kwaliteit van de dienstverlening. Ik vind het belangrijk dat we ons in deze richtlijn ook gunstig hebben opgesteld jegens de ontwikkelingsbehoeften van de luchthavens, wat de mogelijkheid van hogere belastingen inhoudt, op voorwaarde echter dat er aan de hand van duidelijke informatie met de gebruikers een dialoog wordt aangegaan en dat de belastingen uitsluitend voor ontwikkelingsdoeleinden worden aangewend.</p>
      <p sl="sl">Ten slotte zou ik de oprichting van onafhankelijke regelgevende organen willen ondersteunen en de wens willen uitspreken dat dit, overeenkomstig het evenredigheidsbeginsel, niet tot een overdaad aan bureaucratie zal leiden. Ik denk dan vooral aan die lidstaten die één grote luchthaven en één nationale luchtvaartmaatschappij hebben, die hoofdzakelijk staatseigendom is. Hoewel we in dergelijke omstandigheden geen behoefte aan omvangrijke regelgevende organen hebben, moeten we dringend zorgen voor een structurele scheiding tussen die functie en de activiteiten die met eigendom of controle verband houden.</p>
      <p sl="sl">Staat u mij toe nog een terminologische opmerking te maken: in het Engels lijkt me de term “independent regulatory authority” meer aangewezen dan “independent supervisory authority”, aangezien dat laatste ook als een controlerend orgaan kan worden opgevat, wat niet in de bedoeling van deze richtlijn ligt. Voor de tweede lezing stel ik voor dat we voor luchthavens die in speciale omstandigheden functioneren, onder bepaalde voorwaarden ook de mogelijkheid tot uitzonderingen, of tot een “opt-out”, inbouwen. Ik feliciteer de rapporteur en diegenen die met hem hebben samengewerkt.</p>
    </intervention>
    <intervention id="1-154" speaker_id="36281" name="Silvia-Adriana Ţicãu" is_mep="True" mode="spoken">
      <p sl="ro">Ik wil de rapporteur, de heer Stockmann, feliciteren met zijn significante verbeteringen in het voorstel van de Commissie.</p>
      <p sl="ro">Alle luchthavens die onder het toepassingsgebied van deze richtlijn vallen, zullen onderhevig zijn aan dezelfde regels van doorzichtigheid en informatie verstrekken over de berekening en het gebruik van luchthavengelden.</p>
      <p sl="ro">Volgens overweging 1 is de belangrijkste opdracht van luchthavens het afhandelen van luchtvaartuigen (van landen tot opstijgen) en van passagiers en goederen. Gezien het brede scala van activiteiten die plaatsvinden op een luchthaven is het noodzakelijk om de verantwoordelijkheden van elke instantie helder te definiëren en in het bijzonder hoe deze activiteiten worden gefinancierd.</p>
      <p sl="ro">We moeten echter voornamelijk letten op de mogelijkheid om deze richtlijn daadwerkelijk te handhaven in alle lidstaten.</p>
      <p sl="ro">Voortdurende dialoog tussen luchthavens en vervoerbedrijven is onmisbaar. In een van onze amendementen wordt gevraagd dat luchthavengelden die zijn ingesteld voor het dekken van beveiligingskosten alleen mogen worden gebruikt voor het implementeren van beveiligingsmaatregelen. Lidstaten moeten tevens structuurfondsen gebruiken om de infrastructuur van hun regionale luchthavens te ontwikkelen. Volgens de gegevens van Eurostat over vijf nieuwe lidstaten, nam het passagiersvervoer via de lucht in 2006 met 25 procent toe ten opzichte van 2005.</p>
      <p sl="ro">In dezelfde tijd heeft Roemenië de meest significante toename gezien (35 procent).</p>
    </intervention>
    <intervention id="1-155" speaker_id="28380" name="De Voorzitter" is_mep="True" mode="spoken">
      <p sl="nl">Mijnheer Stockman, als rapporteur heeft u de mogelijkheid om aan het einde van het debat het woord te voeren. Wilt u nu het woord of wacht u tot het einde?</p>
    </intervention>
    <intervention id="1-156" speaker_id="1859" name="Ulrich Stockmann" is_mep="True" mode="spoken" role="rapporteur">
      <p sl="de">Mijnheer de Voorzitter, ook als catch the eye eigenlijk niet echt bedoeld is voor de rapporteur, zou ik graag nog een paar vragen willen stellen aan de commissaris, omdat hij mijn betoog zonet niet heeft kunnen horen. Kan dat in het kort even bij de volgende gelegenheid?</p>
    </intervention>
    <intervention id="1-157" speaker_id="28380" name="De Voorzitter" is_mep="True" mode="spoken">
      <p sl="nl">Goed, dat is duidelijk, maar we moeten onze lijst afwerken. We zullen dus verdergaan met de volgende spreker en daarna met de catch the eye -procedure.</p>
    </intervention>
    <intervention id="1-158" speaker_id="4542" name="Timothy Kirkhope" is_mep="True" mode="spoken">
      <p sl="en">Mijnheer de Voorzitter, ik geloof dat dit debat eigenlijk samengevat kan worden met de volgende vraag: hoe meet men marktdominantie?</p>
      <p sl="en">Deze richtlijn is een poging van de Commissie om een groot aantal van de luchthavens in de Gemeenschap onder regelgeving te brengen en zij vond dit gepast omdat zij denkt dat de relatie tussen de luchthavens en hun gebruikers, de luchtvaartmaatschappijen, uit balans is. In sommige gevallen is dit juist; de grotere luchthavens in de EU, zoals London Heathrow en Paris Charles de Gaulle, zouden gereguleerd moeten worden zodat ze hun marktdominantie niet misbruiken. Ik geloof echter dat de kleinere regionale luchthavens in de EU alleen gereguleerd moeten worden als blijkt dat ze concurrentie tegenwerken.</p>
      <p sl="en">Dus terug naar de vraag: hoe meet men marktdominantie? Een systeem waarbinnen elke luchthaven in de Gemeenschap met meer dan vijf miljoen passagiers per jaar en hoger valt, is arbitrair, maar in elk geval beter dan een op basis van één miljoen. Waar een luchthaven jaarlijks meer dan 15 procent van de passagiersbewegingen in de lidstaat laat optekenen, is dat ook beter, maar nog steeds arbitrair.</p>
      <p sl="en">Newcastle Airport in het VK moet bijvoorbeeld zelfs met 5,2 miljoen passagiers nog steeds concurreren met andere luchthavens overal in Noord-Engeland. Waarom zouden we bezwarende en dure bureaucratie opleggen aan de kleinere regionale luchthavens die al met elkaar concurreren en moeten groeien? Daarom zou ik de mogelijkheid willen dat nationale toezichthouders hun luchthavens kunnen ontheffen van deze regelgeving.</p>
      <p sl="en">De secondaire doelen van deze richtlijn zijn echter zeer goed. Gemeenschappelijke regels over de verstrekking van wederzijdse informatie, transparantie en de inning van heffingen is iets wat ik aanmoedig. Toch zou in dit geval de Commissie, alleen omwille van de regulering, zeker niet meer dan dat moeten reguleren.</p>
    </intervention>
    <intervention id="1-159" speaker_id="1859" name="Ulrich Stockmann" is_mep="True" mode="spoken" role="rapporteur">
      <p sl="de">Mijnheer de Voorzitter, ik zou graag een paar vragen willen stellen aan de commissaris ten aanzien van de punten waarop ons standpunt in de commissie duidelijk afweek van het voorstel van de Commissie. Allereerst ten aanzien van de beperking van het toepassingsgebied tot vijf miljoen passagiersbewegingen. Ten tweede ten aanzien van het erbij betrekken van luchthavennetwerken – een volledig nieuw punt –, en ten aanzien van de concretisering van de bevoegdheden van de regelgevende instantie en de mogelijkheid taken te delegeren aan regionale regelgevende instanties. Ten derde ten aanzien van de voorfinanciering – die in het voorstel van de Commissie ontbrak hoewel dit volgens de ICAO mogelijk is – en tot slot ten aanzien van de vraag hoe de Commissie denkt over de differentiatie en variatie van luchthavengelden op basis van milieucriteria? Dat zijn onze vragen waarop we graag nog een antwoord zouden willen krijgen.</p>
    </intervention>
    <intervention id="1-160" speaker_id="4382" name="Avril Doyle" is_mep="True" mode="spoken">
      <p sl="en">Mijnheer de Voorzitter, om niets te herhalen wat al gezegd is: ik sta volledig achter de noodzaak voor meer transparantie in luchthavengelden. Omdat heffingen op luchthavens geen deel uitmaken van de operationele kosten van luchtvaartmaatschappijen, maar onderdeel zijn van de operationele, ontwikkelings- en onderhoudskosten van luchthavens, zou ik willen weten wat de mening van de Commissie is voor teruggave van luchthavenbelasting als een passagier een vlucht moet annuleren.</p>
      <p sl="en">Ze zouden tenminste volledige erkenning moeten krijgen, zo niet de feitelijke terugbetaling van alle luchthavengelden op een geannuleerde vlucht. Ik denk niet dat het acceptabel is als luchtvaartmaatschappijen de luchthavenbelasting in eigen zak steken wanneer vluchten geannuleerd worden. Dat is wat sommige nu doen, andere geven het bedrag terug na een aftrek van een flinke vergoeding voor administratieve kosten, wat het niet de moeite waard maakt om het eigenlijke bedrag terug te vragen.</p>
      <p sl="en">Dat is een klein punt, maar een grote ergernis voor passagiers in de EU en ik denk dat we daar nu iets over moeten zeggen en dat moeten betrekken bij waar we het nu over hebben.</p>
    </intervention>
    <intervention id="1-162" speaker_id="36281" name="Silvia-Adriana Ţicãu" is_mep="True" mode="spoken">
      <p sl="ro">Omdat het onze plicht is om zorg te dragen voor transparantie, voor correcte informatie voor gebruikers en passagiers alsmede voor de kwaliteit van luchtvervoersdiensten, en omdat tijdens de eerste elf maanden van 2006 211 nieuwe regionale routes werden ingesteld (waarmee 1 800 nieuwe vluchten per week tot stand zijn gekomen), zou ik de Commissie willen vragen welke maatregelen worden genomen om passagiers te informeren over luchthavengelden. Passagiers kennen helaas hun rechten niet als vluchten worden geannuleerd of vertraging hebben.</p>
    </intervention>
    <intervention id="1-163" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie. − Mevrouw de Voorzitter, dames en heren, ik zou eerst nogmaals onze rapporteur, de heer Stockmann, willen bedanken voor deze voortgezette dialoog. We hebben zelf, ook ikzelf, een dialoog opgestart met de luchthavens en de luchtvaartmaatschappijen. Hartelijk dank, mijnheer Stockmann, omdat u naar beide partijen heb geluisterd. Het was immers niet makkelijk om op een of andere manier regels voor een goede dialoog op te stellen, waardoor we tot evenwichtige oplossingen konden komen en waardoor vermeden werd dat de luchthavens de dominante positie waarin ze zich bevinden, zouden uitbuiten.</p>
      <p sl="fr">Dus, Mijneer Stockmann, ik antwoord nu op uw vragen. Wat het aantal passagiers betreft, geloof ik dat vijf miljoen aanvaardbaar is. We moeten rekening houden met de netwerken en dat begrijp ik. Ik heb echter wel iets meer twijfels bij de delegatie van taken aan de regionale instanties. Zoiets kan gevaarlijk zijn en ik begrijp niet goed wat het nut van zo’n delegatie zou zijn. We moeten zorgen voor een onpartijdige instantie die erop toeziet dat de betrokken luchthavens dezelfde voorwaarden voor de dialoog en voor het bepalen van de luchthavengelden krijgen. De differentiatie van de heffingen naar milieucriteria is aanvaardbaar. We hebben daarentegen, en daar kom ik later nog op terug, geen reden om een voorfinanciering van de infrastructuur te voorzien. Wanneer een luchthaven goed beheerd wordt, is het logisch dat in de luchthavengelden de nodige bijdrage zit voor de infrastructuur. Er is geen reden om aan voorfinanciering te doen.</p>
      <p sl="fr">Dit waren enkele antwoorden. Daarnaast wil ik nog ingaan op enkele opmerkingen. Eerst wil ik mijnheer Simpson zeggen dat de richtlijn niet is vervallen in regelgeving en bureaucratie. Wij willen dat de basisbeginselen nageleefd worden. De lidstaten hebben deze beginselen trouwens al aanvaard in het kader van de Internationale Burgerluchtvaartorganisatie. Het is niet de bedoeling om regelgeving op te stellen om de regelgeving zelf. Eerlijk gezegd denk ik dat we op dat vlak echt kunnen stellen dat we het beste kader hebben gevonden voor een goede dialoog tussen de luchtvaartmaatschappijen en de luchthavens. Binnen dit kader van dialoog zal de transparantie volgens mij alleen nog maar groter kunnen worden. De heer Allister zei dat de richtlijn de kosten van regionale luchthavens de hoogte in zou jagen. Het tegendeel is waar! Doordat de berekeningen transparanter worden, door het verplichte overleg, door de non-discriminatie tussen vervoerders die we zullen bereiken, met name op bepaalde regionale luchthavens, wordt alles transparanter en zal de consument, de passagier, makkelijker het vliegtuig kunnen nemen, zonder akelige verrassingen.</p>
      <p sl="fr">Ik heb gezegd, en ik richt me daarbij tot mevrouw Lichtenberger, dat de richtlijn de lidstaten de kans geeft luchthavengelden te vragen of belastingen te heffen op basis van geluidsoverlast of andere milieugerelateerde zaken. Maar aangezien deze richtlijn niet koste wat het kost alles wilde regelen, hebben we geen definitie van deze belastingen opgenomen. Maar, en dit is een antwoord op een vraag van mijnheer El Khadraoui, het zal zeker mogelijk zijn luchthavengelden te vragen op basis van milieuoverwegingen. De Raad stelde dit voor en ik schaar me hier graag achter.</p>
      <p sl="fr">Er zijn ook vragen gesteld over problemen wanneer een vlucht geannuleerd wordt. Ik moet u eerlijk zeggen dat deze tekst die kwestie niet behandelt. Ik kan hier dus moeilijk een antwoord geven. We zijn heel wat opgeschoten op het vlak van rechten van passagiers en daarmee moeten we doorgaan. En ik zou u willen vragen, mevrouw, schriftelijk contact met mij op te nemen zodat ik een preciezer antwoord op uw vraag kan formuleren, want uw vraag is zeer terecht, zoals ook het geval is met de interventie van mevrouw Ţicău.</p>
      <p sl="fr">Mijnheer de Voorzitter, ik wil dan nu kort het standpunt van de Commissie uiteenzetten met betrekking tot de amendementen. Er zijn meerdere amendementen voorgesteld door uw rapporteur die het doel van de Commissie versterken om de relatie tussen luchthavens en luchtvaartmaatschappijen te verbeteren. Mijnheer Stockmann, de Commissie aanvaardt 21 amendementen die dit doel nastreven. Ik noem vooral de amendementen over de definitie van de luchthavengelden, amendement 12, en ook de amendementen over de luchthavennetwerken, de amendementen 14 en 16, met enkele redactionele wijzigingen. De Commissie had aan het begin voorgesteld om deze richtlijn toe te passen op luchthavens die jaarlijks meer dan één miljoen passagiers vervoeren. De Commissie aanvaardt de nieuwe grens zoals voorgesteld in het eerste gedeelte van amendement 7, omdat de meerderheid van het Parlement en van de Raad zich achter deze wijziging heeft geschaard. 27 amendementen die uw rapporteur heeft voorgesteld zijn echter in deze vorm niet aanvaardbaar en moeten volgens ons uitvoeriger besproken worden. Dit is het geval voor de amendementen over beveiligingsheffingen: de amendementen 13, 21, 22, 23 en 24. Er is lang en hartstochtelijk over deze kwestie gesproken. De bemiddeling heeft geleid tot een compromis en ik geloof, mijnheer Stockmann, dat deze amendementen nu niet meer nodig zijn. De richtlijn kan trouwens niet alleen van toepassing zijn op inbreuken op het mededingingsrecht. De Commissie kan dus niet instemmen met de amendementen die situaties betreffen waarin luchthavens een dominante positie aannemen ten opzichte van hun gebruikers. Deze richtlijn heeft een breder toepassingsgebied. Een gedeelte van amendement 7, een gedeelte van amendement 16, amendement 19 en amendement 20 zijn dus volgens ons niet nodig. De Commissie kan ook de amendementen betreffende de voorfinanciering van luchthaveninfrastructuur niet aanvaarden. Het heffen van een belasting voordat de infrastructuur operationeel is, druist in tegen de beginselen waarop deze richtlijn gebaseerd is.</p>
      <p sl="fr">Maar, mijnheer de Voorzitter, dames en heren, dit alles neemt niet weg dat de heer Stockmann schitterend werk verricht heeft en dat hij het voorstel voor een richtlijn nog aanzienlijk verbeterd heeft. Ik heb enkele opmerkingen gemaakt bij een aantal amendementen, maar ik wil de heer Stockmann en de Commissie vervoer ook feliciteren voor hun goede werk en voor hun bijdrage aan dit erg belangrijke dossier, waardoor de dialoog tussen de luchthavens en de luchtvaartmaatschappijen gestructureerd zal kunnen worden. We willen immers vermijden dat de gebruikers uiteindelijk het slachtoffer worden van een gebrek aan dialoog en dat door een gebrek aan transparantie bepaalde praktijken plaatsvinden zonder dat deze echt goedgekeurd kunnen worden. Dat wilde ik kwijt, en ik wil het Parlement hartelijk danken voor zijn betrokkenheid bij dit dossier. Ik denk, dat het onze luchthavens en luchtvaartmaatschappijen een mogelijkheid biedt om een blijvende dialoog op te starten, waar alle betrokken partijen beter van worden.</p>
      <p sl="fr">Standpunt van de Commissie inzake de amendementen van het Parlement</p>
      <p sl="fr">Verslag-Stockmann (A6-0497/2007)</p>
      <p sl="fr">Aanvaardbare amendementen: 8, 10, 11, 12</p>
      <p sl="fr">In beginsel aanvaardbare amendementen: 3, 21, 27, 29, 30, 33, 35, 40, 44, 45</p>
      <p sl="fr">Aanvaardbare amendementen na herformulering: 14, 15</p>
      <p sl="fr">Gedeeltelijk aanvaardbare amendementen: 7 (1e deel), 16, 17, 18, 22, 35 (1e deel)</p>
      <p sl="fr">Verworpen amendementen: 1, 2, 4, 5, 6, 9, 13, 19, 20, 23, 24, 25, 26, 28, 31, 32, 34, 36, 37, 38, 39, 41, 42, 43, 46, 47, 48</p>
    </intervention>
    <intervention id="1-165" speaker_id="1859" name="Ulrich Stockmann" is_mep="True" mode="spoken" role="rapporteur">
      <p sl="de">Mevrouw de Voorzitter, mijnheer de commissaris, dames en heren, allereerst wil ik iedereen bedanken voor de commentaren en suggesties. We hebben samen nog een flink stuk weg voor de boeg en zullen nog stevig met elkaar moeten onderhandelen, zodra het gemeenschappelijk standpunt van de Raad beschikbaar is.</p>
      <p sl="de">De afgelopen vier weken is duidelijk geworden dat de Raad zich op veel punten in onze richting beweegt, bijvoorbeeld ten aanzien van het toepassingsgebied en de luchthavennetwerken, en ook wat betreft de afwijzende houding tegenover opt-outs van de lidstaten. Maar er zijn nog tal van nieuwe punten waarover we nog helemaal geen discussie hebben gevoerd, zoals de nationale drempels voor de luchthavengelden. Daarom moeten we deze discussie ook intern voortzetten. Nu is het vooral van belang dat we het voorstel morgen met algemene stemmen goedkeuren zodat we ook een sterk onderhandelingsmandaat hebben tegenover de Raad.</p>
      <p sl="de">Mijnheer de commissaris, hartelijk dank voor uw gedetailleerde toelichting. Mag ik nog even iets zeggen over de vraag waarom het Parlement het aspect van voorfinanciering van infrastructuurprojecten zo belangrijk vindt? Aan de ene kant omdat dit mogelijk is volgens de ICAO en aan de andere kant omdat we geen plotselinge verhoging van de heffingen wilden zien, zodra de nieuwe infrastructuur wordt ingevoerd, en natuurlijk ook omdat we een grote achterstand moeten inhalen, niet alleen in Oost-Europa, maar ook in de andere nieuwe lidstaten. Ik weet dat dit een omstreden punt is. We zullen wel zien, hoe we hier verder mee komen.</p>
      <p sl="de">Hartelijk dank. Ik verheug me op de volgende discussies met u en met mijn collega’s in dit Huis. Ik wil alle schaduwrapporteurs nogmaals bedanken voor de uitstekende samenwerking.</p>
      <a text="(Applaus)"/>
    </intervention>
    <intervention id="1-166" speaker_id="4453" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="1-167" speaker_id="33982" name="Marian-Jean Marinescu" is_mep="True" mode="written">
      <p sl="ro">Het initiatief voor het verhelderen van de regels voor luchthavengelden en de ontwikkeling van transparante, niet-discriminerende procedures voor de berekening van deze heffingen is welkom omdat het eventueel misbruik van luchthavens met een dominante marktpositie voorkomt.</p>
      <p sl="ro">Zo wordt er dus voor gezorgd dat er een ononderbroken uitwisseling van informatie is tussen aanbieders van luchtvervoersdiensten en cliënten, voor zowel individuele luchthavens als netwerken van luchthavens Meer nog: lidstaten kunnen de bepalingen van deze richtlijn toepassen op andere luchthavens op hun grondgebied en zo concurrentie aanmoedigen en daarmee impliciet de luchthavengelden verminderen, tot voordeel van de eindgebruikers.</p>
      <p sl="ro">Omdat er dan algemene normen bestaan, krijgen passagiers dezelfde diensten voor dezelfde prijzen en is kostenefficiëntie het enige criterium dat luchthavens gebruiken in het beheer van hun uitrusting en diensten. De juiste handhaving van deze procedures wordt verzekerd door de vestiging van een onafhankelijke nationale regelgevende instantie in elke lidstaat.</p>
      <p sl="ro">Ik ben ervan overtuigd dat vooral de Europese burgers van deze regelgeving zullen profiteren. Andere voordelen zijn: verdere investering in de luchtvaartsector, meer veiligheid, beveiliging en vertrouwen van passagiers. Deze factoren zullen vervolgens op lange termijn een significante bijdrage leveren aan de ontwikkeling van het luchtvervoer in de Europese Unie.</p>
    </intervention>
  </section>
  <section id="creitem18" title="18. In- en uitvoer van gevaarlijke chemische stoffen (debat)">
    <intervention id="1-169" speaker_id="4453" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0406/2007) van Johannes Blokland, namens de Commissie milieubeheer, volksgezondheid en voedselveiligheid, over het voorstel voor een verordening van het Europees Parlement en de Raad betreffende de in- en uitvoer van gevaarlijke chemische stoffen (COM(2006)0745 - C6-0439/2006 - 2006/0246(COD) .</p>
    </intervention>
    <intervention id="1-170" speaker_id="photo_generic" name="Stavros Dimas" is_mep="True" mode="spoken">
      <p sl="el">lid van de Commissie. − Mevrouw de Voorzitter, dames en heren, ik zou eerst het Europees Parlement willen bedanken en feliciteren, in het bijzonder de rapporteur, de heer Blokland, de schaduwrapporteurs en de Commissie milieubeheer, volksgezondheid en voedselveiligheid, en ook mevrouw Mann en de Commissie industrie, onderzoek en energie voor hun uitstekende verslagen en de standpunten die in eerste lezing naar voren zijn gebracht.</p>
      <p sl="el">In de afgelopen dertig jaar hebben het beleid en de wetgeving van de Europese Unie voor de bescherming van de volksgezondheid en het milieu voor een significante vooruitgang gezorgd in het verminderen van de gevaren van chemische stoffen, niet alleen in de Europese Unie, maar wereldwijd. De Europese Unie is constant een belangrijke partner geweest bij internationale verdragen, waaronder het Verdrag van Rotterdam inzake de procedure met betrekking tot voorafgaande geïnformeerde toestemming ten aanzien van bepaalde gevaarlijke chemische stoffen en pesticiden in de internationale handel. Verordening (EG) nr. 304/2003 van het Europees Parlement en de Raad betreffende de in- en uitvoer van gevaarlijke chemische stoffen strekte tot implementatie van het Verdrag van Rotterdam in de Gemeenschap. Op veel punten stopt de verordening niet bij de bepalingen van het Verdrag van Rotterdam, maar gaat verder door een hoger niveau van bescherming te bieden aan landen die gevaarlijke chemische stoffen invoeren.</p>
      <p sl="el">Op 10 januari 2006 wees het Hof van Justitie van de Europese Gemeenschappen een arrest waarbij Verordening (EG) nr. 304/2003 werd ingetrokken omdat er een dubbele rechtsgrondslag had moeten zijn, namelijk de artikelen 133 en 175, lid 1, van het Verdrag. Naar aanleiding daarvan beoogt dit voorstel de vaststelling van een nieuwe verordening met de eerder genoemde dubbele rechtsgrondslag. Tegelijkertijd heeft de Commissie, op basis van haar verslag over de ervaringen die tot nu toe bij het implementeren van de relevante procedures zijn opgedaan, enkele technische wijzigingen aangebracht in de bepalingen van de verordening. Dit verslag werd tegelijk met dit voorstel voorgelegd aan het Europees Parlement en de Raad. De belangrijkste voorstellen van de Commissie voor wijzigingen in de verordening zijn als volgt:</p>
      <p sl="el">Ten eerste worden er bepaalde uitzonderingen voorgesteld op de fundamentele eis van uitdrukkelijke toestemming in importerende landen vóór de uitvoer. Deze uitzonderingen worden alleen geïmplementeerd in gevallen waarin ondanks redelijke inspanningen van de Commissie en de nationale instantie die door het uitvoerende land is aangewezen, er geen reactie is op het verzoek en mits aan bepaalde voorwaarden is voldaan. Deze uitzonderingen zijn bedoeld om een zekere mate van flexibiliteit te creëren en tegelijk een hoog niveau van bescherming in stand te houden, een niveau dat inderdaad hoger is dan dat van het Verdrag van Rotterdam.</p>
      <p sl="el">Ten tweede wordt een uitzondering voorgesteld op de eis van uitdrukkelijke toestemming in gevallen waarin chemische stoffen worden uitgevoerd naar OESO-landen, als aan bepaalde voorwaarden wordt voldaan.</p>
      <p sl="el">Ten derde worden de regels betreffende de periode van geldigheid van de uitdrukkelijke toestemming verhelderd. Daarnaast worden de uitdrukkelijke toestemmingen op gezette tijden herzien, net als bij gevallen waar alternatief bewijs is geaccepteerd.</p>
      <p sl="el">Ten vierde worden er procedures en middelen vastgesteld om de douaneautoriteiten toegang tot informatie te verschaffen, want in de meeste lidstaten vervullen deze instanties een belangrijke rol bij het zorgdragen voor naleving van de verordening, vooral als het gaat om de controle op de uitvoer.</p>
      <p sl="el">Mevrouw de Voorzitter, ik zou mijn tevredenheid willen uiten over de inspanningen die we allemaal hebben gedaan om overeenstemming te bereiken over deze verordening in eerste lezing. De Europese Commissie kan het compromispakket van amendementen accepteren om overeenstemming in eerste lezing te bereiken.</p>
    </intervention>
    <intervention id="1-171" speaker_id="1969" name="Johannes Blokland" is_mep="True" mode="spoken" role="rapporteur">
      <p sl="nl">Voorzitter, het is met genoegen dat ik als rapporteur voor de import en export van chemische stoffen hier kan zeggen dat we een goed resultaat hebben bereikt in eerste lezing. Eenieder die hieraan meegewerkt heeft, wil ik daarvoor bedanken. Ik denk dan in het bijzonder aan het secretariaat van de Milieucommissie en de schaduwrapporteurs en hun medewerkers die mij voortreffelijk terzijde stonden. De goede samenwerking met de Raad, met name met het Portugees voorzitterschap, en de Europese Commissie heb ik zeer gewaardeerd.</p>
      <p sl="nl">Het was een technisch gecompliceerd voorstel, waarbij soms de discussie hoog opliep over de vraag wat nu het beste was voor het milieu. Mijns inziens is het belangrijkste wat we bereikt hebben, dat door middel van deze nieuwe verordening ethisch verantwoord wordt omgegaan met de handel in gevaarlijke chemische stoffen.</p>
      <p sl="nl">Hierbij hebben we vooral uit willen gaan van het principe dat ook wel bekendstaat als de gulden regel: “wat gij niet wilt dat u geschiedt, doe dat ook een ander niet”. Hoewel dit al een oud principe is, wat we in de bijbel, maar ook in andere religies tegenkomen, heeft dit onderdeel tot de nodige discussies geleid.</p>
      <p sl="nl">In het oorspronkelijke voorstel van de Commissie stond namelijk een wel érg ruime regeling voor het met stilzwijgende toestemming laten doorgaan van exporten van gevaarlijke chemische stoffen. Dit werd voorgesteld, terwijl het met name voor ontwikkelingslanden van belang is dat volledig duidelijk is wat er geïmporteerd wordt. We spreken hier tenslotte over stoffen die in de Europese Unie verboden of streng beperkt zijn. Ik ben van mening dat we er in het bereikte akkoord goed zijn uitgekomen. Dit betekent dat de bescherming en de bewustwording van ontwikkelingslanden gewaarborgd blijft als het gaat om gevaarlijke stoffen.</p>
      <p sl="nl">Voorzitter, met deze nieuwe verordening wordt het mondiale Verdrag van Rotterdam, dat in 1998 getekend, maar vanaf 2004 officieel van kracht is, op een goede wijze geïmplementeerd. Ik kan daarom ook iedereen van harte aanbevelen om morgen vóór het met de Raad bereikte akkoord te stemmen.</p>
      <p sl="nl">Ten slotte, Voorzitter, wil ik er nog wel voor pleiten dat door de Raad en de Commissie het maximale gedaan wordt om de stoffenlijst van het Verdrag van Rotterdam uit te breiden. Op dit moment staan er zo’n veertig stoffen op de lijst van dat verdrag. Er staan wel zeker 200 stoffen op de nominatie om beoordeeld en eventueel toegevoegd te worden aan die lijst. Ter bescherming van met name de ontwikkelingslanden moet er met de andere stoffen voortvarend aan de slag worden gegaan.</p>
    </intervention>
    <intervention id="1-172" speaker_id="1898" name="Erika Mann" is_mep="True" mode="spoken">
      <p sl="de">rapporteur voor advies van de Commissie industrie, onderzoek en energie . − Mevrouw de Voorzitter, ik wil vooral mijn dank betuigen aan de rapporteur en de Commissie, en natuurlijk ook aan de Raad. Er ligt een goed verslag op tafel. Voor ons van de Commissie industrie, onderzoek en energie was het vooral van belang om een praktische verordening te produceren waarmee de internationale in- en uitvoer van gevaarlijke chemische stoffen op een zinvolle en logische manier wordt geregeld en die zo begrijpelijk is dat de invoerende landen onze bedoeling snappen. Dat was namelijk het grootste probleem. We hadden er immers een paar aardige dingen en een paar gevaarlijke dingen in gezet, maar niemand begreep waar het precies om ging bij alles wat we nog ter aanvulling van de internationale lijst hebben toegevoegd.</p>
      <p sl="de">Het voorliggende voorstel is een goede verordening, die hopelijk ook internationaal kan worden begrepen en correct kan worden toegepast. Dingen die niet worden begrepen zijn weinig zinvol. Hoe gevaarlijk het ook is, als iets niet wordt begrepen, werkt het nu eenmaal niet.</p>
      <p sl="de">De Commissie industrie, onderzoek en energie is tevreden, en ik wil de rapporteur, de heer Blokland, graag nog eens uitdrukkelijk bedanken. Dankzij het feit dat hij zo hardnekkig en doordacht heeft onderhandeld, hebben we een goed compromis kunnen bereiken. Daarom wil ik vragen dat we de lijst niet meteen weer gaan aanvullen, maar nu eerst wat er op staat in de praktijk gaan testen, zodat we een stuk wetgeving hebben dat echt werkt.</p>
    </intervention>
    <intervention id="1-173" speaker_id="28463" name="Frieda Brepoels" is_mep="True" mode="spoken">
      <p sl="nl">namens de PPE-DE-Fractie. – Voorzitter, commissaris, beste collega’s, de voorliggende verordening betreft zoals u weet een zeer technisch dossier. Vandaar dat er oorspronkelijk ook geen debat was voorzien, maar nu we toch de mogelijkheid hebben om ons standpunt te vertolken, wil ik namens de PPE-DE-Fractie ook kort iets kwijt.</p>
      <p sl="nl">Ik ben ook heel blij dat we na enkele informele gesprekken met de Raad en de Commissie tot een akkoord zijn gekomen in eerste lezing. Dit was inderdaad alleen maar mogelijk dankzij de inzet en de openheid van onze rapporteur die bereid was naar alle partijen te luisteren. Ik dank natuurlijk ook de Commissie en de Raad voor hun inbreng.</p>
      <p sl="nl">Nu, de bestaande verordening die de import en export van bepaalde gevaarlijke chemische stoffen regelt, heeft inderdaad naast de dubbele rechtsbasis - artikel 133 en artikel 175, lid 1 -, en enkele technische wijzigingen, vooral aandacht - zoals de rapporteur ook al gezegd heeft - voor de gewijzigde procedure voor de expliciete toestemming, die geregeld wordt in artikel 13. Met name rond dat punt heeft de discussie zich vooral toegespitst tijdens de informele gesprekken.</p>
      <p sl="nl">Ik ben ervan overtuigd dat er in sommige gevallen een grotere flexibiliteit is aangewezen om niet alleen de exportbelangen van Europese bedrijven veilig te stellen, maar tevens de hoogste bescherming van milieu en volksgezondheid te garanderen voor alle betrokken partijen. Zo zullen inderdaad bepaalde gevaarlijke chemicaliën nog geëxporteerd kunnen worden zonder expliciete toestemming of instemming, maar onder heel strikte voorwaarden.</p>
      <p sl="nl">Ik denk dat de formulering in het akkoord ervoor zorgt dat een veilige export van stoffen gegarandeerd en zelfs versterkt is. Dit laatste werd inderdaad bereikt door de schrapping van een deel van de originele tekst van de Commissie. Als schaduwrapporteur van de PPE-DE ben ik er dan ook van overtuigd dat we samen met de Raad en de Commissie een goed, evenwichtig en haalbaar compromis hebben bereikt. Ik hoop dat de collega’s het morgen ook allemaal goedkeuren.</p>
    </intervention>
    <intervention id="1-174" speaker_id="23806" name="Gyula Hegyi" is_mep="True" mode="spoken">
      <p sl="en">namens de PSE-Fractie . – Mevrouw de Voorzitter, allereerst zou ik het verslag willen toejuichen en natuurlijk juich ik de implementatie van het Verdrag van Rotterdam toe, dat een belangrijk internationaal verdrag is over het verbod op verscheidene gevaarlijke chemische stoffen.</p>
      <p sl="en">Het onderwerp is mij niet onbekend. Ik heb gewerkt als schaduwrapporteur van de PSE-Fractie voor de restrictie van verscheidene chemische stoffen, waaronder het verbod op PFOS en het exportverbod op kwik en nu werken mijn collega’s en ik aan het aan banden leggen van ammoniumnitraat en andere stoffen. Er is een goede samenwerking geweest betreffende deze zaken met mijn collega, de heer Blokland.</p>
      <p sl="en">We moeten begrijpen dat een verbod op Europees niveau soms niet voldoet. DDT en lindaan zijn bijvoorbeeld al jaren verboden in de EU, maar hun aanwezigheid kan nog steeds worden aangetoond in het bloed van onze burgers. Volgend op een Europees verbod op bepaalde chemische stoffen, gebeurt het vaak dat verscheidene multinationale bedrijven de verboden chemische producten produceren en verkopen in landen buiten de EU, vooral in derdewereldlanden. Vervolgens komen de verboden chemische stoffen gemakkelijk terug in geïmporteerde producten en ze zijn ook aanwezig in milieuvervuilende stoffen in oceanen, zeeën, rivieren en de lucht. Het exportverbod op kwik, dat volledig door dit Huis ondersteund wordt, toonde ons de juiste reactie. Hetzelfde is ook nodig voor andere gevaarlijke chemische stoffen.</p>
      <p sl="en">Ik benadruk het belang van internationale chemische verdragen, het Verdrag van Rotterdam, het Verdrag van Stockholm en de SAICM, omdat alleen deze instrumenten kunnen leiden tot een internationale oplossing voor de problemen die chemische stoffen veroorzaken.</p>
    </intervention>
    <intervention id="1-175" speaker_id="23881" name="Marios Matsakis" is_mep="True" mode="spoken">
      <p sl="en">namens de ALDE-Fractie . Mevrouw de Voorzitter, ik wil de heer Blokland ook feliciteren met een uitstekend verslag en voor de bewonderenswaardig vaardige manier waarop hij alle procedurele zaken die bij dit belangrijke verslag horen, heeft aangepakt. Daarnaast wil ik hem bedanken voor het respect en de aandacht die hij heeft gegeven aan alle schaduwrapporteurs. Het voorstel van de Commissie voor een verordening van het Europees Parlement en de Raad betreffende de in- en uitvoer van gevaarlijke chemische stoffen, samen met de gezamenlijke compromisamendementen van vrijwel alle parlementaire fracties, zal zorgen voor adequate en hoognodige regels die zeer waarschijnlijk de volksgezondheid en het milieu op hoog niveau zullen beschermen. De ernstige problemen die worden veroorzaakt door gewetenloze internationale handelaren in giftige substanties zijn bekend en gevreesd en het is zeer te hopen dat de implementatie van het voorstel van de Commissie ertoe zal bijdragen om ontwikkelingslanden te helpen om serieuze gevaren voor de gezondheid van hun burgers en voor ons milieu te voorkomen.</p>
      <p sl="en">Afgezien van de essentie van dit stuk wetgeving, is het ook opmerkenswaardig dat het in zekere zin het nut aantoont van de beslissing van het Hof van Justitie betreffende de actie van de Commissie tegen de Raad en het Europees Parlement. Tegelijkertijd roept het vragen op waarom zulke acties überhaupt nodig waren en waarom de drie belangrijkste instellingen van de EU geen minnelijke schikking konden treffen zonder dat het gerecht daarbij betrokken moest worden. Dit heeft onvermijdelijk tot vertraging geleid, het was duur en kan een bepaalde mate van interinstitutionele vijandigheid hebben veroorzaakt, hetgeen niet nodig was. Het is hoe dan ook gebeurd en we moeten het nu achter ons laten, hoewel het ons misschien wel noodzaakt om in de toekomst wellicht wijzere beslissingen te nemen en gerechtelijke stappen zoveel mogelijk te voorkomen.</p>
    </intervention>
    <intervention id="1-176" speaker_id="28139" name="Carl Schlyter" is_mep="True" mode="spoken">
      <p sl="sv">namens de Verts/ALE-Fractie . – Mevrouw de Voorzitter, ik dank Johannes Blokland voor de goede samenwerking tijdens dit hele proces. Het is tien jaar geleden dat het Verdrag van Rotterdam ondertekend werd en er werd toen gezegd dat er voor de uitvoer van gevaarlijke chemische stoffen voorafgaande schriftelijke toestemming moest worden verlangd. Het gaat immers niet om willekeurige chemische stoffen. De lijst van chemische stoffen bevat de gevaarlijkste stoffen ter wereld die door de mens worden gebruikt. Het heeft dus tien jaar aangesleept. Een van de redenen is dat de vorige Commissie vasthield aan het standpunt dat het alleen een handelskwestie was. Het is aan Stavros Dimas te danken dat er een betere rechtsgrondslag is gekomen en we vooruitgang kunnen boeken.</p>
      <p sl="sv">De onderhandelingen met de Raad zijn evenmin gemakkelijk geweest. Ik was gechoqueerd toen het voorzitterschap van mening was dat dodelijke chemische stoffen die in de praktijk binnen de EU verboden zijn, over lange perioden zonder voorafgaande schriftelijke toestemming konden worden geëxporteerd. De Raad wilde immers voorkomen dat de Europese industrie hierdoor aan concurrentievermogen zou inboeten. Het echte concurrentienadeel voor onze industrie zou echter zijn dat ze gedwongen wordt risico’s te nemen op het vlak van gezondheid, milieu en internationale wetgeving om te overleven. Het is absurd te beweren dat wij de internationale verdragen moeten schenden, alleen maar omdat anderen de regels en normen niet respecteren. Dan kun je evengoed stellen dat de EU illegaal drugs moet exporteren, want anders doet de maffia het wel.</p>
      <p sl="sv">Het verheugt mij dat we het eindelijk eens geworden zijn en dat het achterpoortje in de wetgeving voor niet-goedgekeurde export eindelijk dicht is. We beschikken nu over een wetgeving die niet alleen de chemische stoffen uit de verdragen omvat, maar ook van toepassing is op andere chemische stoffen die in de EU streng gereglementeerd zijn. De bevoegde autoriteiten moeten deze stoffen voortaan vanuit gezondheids- en milieustandpunt beoordelen alvorens ze uitgevoerd mogen worden. Het is positief dat de toegelaten duur voor uitzonderingen teruggebracht is van 36 naar 12 maanden. Het is eveneens positief dat ook producten die chemische stoffen bevatten, onder de regels vallen. Wij hebben nu eindelijk een aanvaardbare wetgeving die een verbetering vormt op het voorstel van de Commissie, maar die nog beter had kunnen zijn indien volksgezondheid en milieu de prioriteit hadden gekregen boven de belangen van de industrie, want dat is het enige duurzame economisch model.</p>
    </intervention>
    <intervention id="1-177" speaker_id="1059" name="Hiltrud Breyer" is_mep="True" mode="spoken">
      <p sl="de">Mevrouw de Voorzitter, ook ik wil de heer Blokland bedanken. Ik ben blij dat het Europees Parlement het roer nog heeft kunnen omgooien en dat het deze grote maas in de wetgeving heeft gedicht. We weten dat in ontwikkelingslanden jaarlijks meer dan 1,5 miljoen mensen vergiftigingen oplopen en bijna 30 000 mensen hieraan sterven. Het zou rampzalig zijn geweest als het voorstel van de Commissie van kracht was geworden, want dit zou betekend hebben dat gevaarlijke chemische stoffen zonder toestemming van het invoerende land uitgevoerd zouden mogen worden, indien er binnen negentig dagen geen reactie is gekomen.</p>
      <p sl="de">We zouden blijk geven van een zeer discutabele interpretatie van de milieu- en gezondheidswetgeving als we enerzijds met de nieuwe regeling voor de toelating van pesticiden meer veiligheid in het leven roepen, en anderzijds bij de uitvoer precies het tegenovergestelde doen. De EU moet niet alleen voor de eigen huisdeur zorgen voor een hoog niveau van bescherming, maar ook elders in de wereld. Deze volstrekt absurde versoepeling van de uitvoerregels zou de EU ongeloofwaardig hebben gemaakt.</p>
      <p sl="de">De uitvoer van chemische stoffen en pesticiden moet echter ook transparanter worden. Op dat punt moeten we meer inzicht krijgen in de hoeveelheden die de lidstaten van de EU uitvoeren. Het gaat tenslotte om het verkeer van stoffen die aan restricties en verboden onderhevig zijn, en in de lidstaten eisen we daarom op dit punt maximale transparantie. Daarom hebben we ook meer informatie nodig over de hoeveelheden en over de vraag uit welke lidstaten de betreffende stoffen afkomstig zijn.</p>
    </intervention>
    <intervention id="1-178" speaker_id="4382" name="Avril Doyle" is_mep="True" mode="spoken">
      <p sl="en">Mevrouw de Voorzitter, omdat deze procedure nieuw voor ons is - en als ik zo rondkijk hebben alle andere aanwezigen al gesproken -, betekent dit ik zelf vijf minuten kan krijgen? Ik neem aan dat ik tenminste twee minuten kan krijgen, wat de tijd was die ons is ontnomen om de catch the eye -procedure mogelijk te maken. Het gaat om een zaak die verheldering behoeft.</p>
      <p sl="en">Ik sta hier om collega’s te ondersteunen bij deze belangrijke verordening, die aan haar tweede ronde door de commissies en dit Huis bezig is omdat een hof van justitie twaalf maanden geleden oordeelde dat zij oorspronkelijk een dubbele rechtsgrondslag had moeten hebben.</p>
      <p sl="en">Het voornaamste punt waarover ik wil spreken volgens de catch the eye -procedure is mijn algemene bezorgdheid over rechtsgrondslagen en de problemen die we hier gekregen hebben, niet alleen met dit, maar ook met andere stukken wetgeving. Zowel op commissieniveau als in de plenaire vergadering wordt er een hoop tijd besteed aan het bespreken van wijzigingen in relatie tot de enkele versus de dubbele rechtsgrondslag en van de uiteenlopende meningen daarover.</p>
      <p sl="en">Ik denk dat het tijd is dat dit Parlement de balans opmaakt van de precieze procedures die we hebben - verschillende rechtsgrondslagen -, omdat ons vaak dubbele rechtsgrondslagen worden voorgesteld, of deze worden voorgesteld bij de Raad en dan bij ons terugkomen voordat een gemeenschappelijk standpunt wordt bereikt vanwege wat ik slordig wetgeven zou willen noemen, omdat hoe groter de EU wordt - nu al 27 lidstaten en groeiend, wat ik verwelkom - hoe moeilijker het wordt om onze wetgeving op orde te houden. We moeten echt bekijken wat we op dit gebied doen. Het is dus interessant dat hier het omgekeerde het geval is. Het Hof van Justitie heeft in feite gezegd dat we een dubbele rechtsgrondslag nodig hebben op dit specifieke gebied in plaats van de enkele rechtsgrondslag; het zou normaal het leven een stuk gemakkelijker maken, als we ons tot een enkele rechtsgrondslag konden beperken, omdat dubbele rechtsgrondslagen vaak neerkwamen op juristerij.</p>
      <p sl="en">Ik vraag mij af of de commissaris aan zou kunnen geven wat precies het beroep bij het Hof van Justitie was in relatie tot de enkele rechtsgrondslag, wie het instelde en of hij ons meer informatie kan geven waarom het Hof van Justitie zelf koos, zo u wilt, voor een dubbele rechtsgrondslag. Ze hebben ons de tijd gegeven om de procedure nogmaals te doorlopen en ze hebben de geldigheid van de verordening in stand gehouden totdat we die als het ware opnieuw aannemen en ik ben erg blij dat het ernaar uitziet dat we het dankzij alle samenwerking in eerste lezing eens zullen worden. De mening van de commissaris hierover en over het hele verhaal van de rechtsgrondslag die ons hier ten tweede male samenbrengt, zou zeer welkom zijn.</p>
    </intervention>
    <intervention id="1-179" speaker_id="4453" name="De Voorzitter" is_mep="True" mode="spoken">
      <p sl="nl">Ik heb u extra tijd gegeven net als anderen, omdat de vijf minuten duidelijk niet buitensporig waren omdat er niet veel leden aanwezig zijn, maar dat is alleen voor deze keer.</p>
    </intervention>
    <intervention id="1-180" speaker_id="photo_generic" name="Stavros Dimas" is_mep="True" mode="spoken">
      <p sl="el">lid van de Commissie. − Mevrouw de Voorzitter, ik zou alle sprekers willen bedanken voor hun positieve opmerkingen.</p>
      <p sl="el">Ik bevestig en deel volledig het verlangen van het Parlement om een hoger niveau van bescherming voor de volksgezondheid en het milieu te bereiken, vooral in die landen die niet de vereiste infrastructuur of capaciteit hebben om gevaarlijke chemische stoffen correct te behandelen.</p>
      <p sl="el">Ik ben het ook volledig eens met de visie dat de Europese Gemeenschap een leidende rol moet spelen in het opzetten van een juridisch kader voor de Gemeenschap om te zorgen voor een hoog niveau van bescherming. Op veel punten beperkt de verordening zich niet tot de bepalingen van het Verdrag van Rotterdam, maar stelt zij uitvoerende voorwaarden vast die een hoog niveau van bescherming bieden voor alle landen ter wereld, niet alleen voor de leden van het Verdrag.</p>
      <p sl="el">Ik ben ervan overtuigd dat dit andere landen zal aanmoedigen om dit voorbeeld te volgen en zich bij het Verdrag aan te sluiten. De Commissie zal zich elke inspanning getroosten om het Verdrag van Rotterdam te ondersteunen en om mogelijk te maken dat deze doelen worden gehaald.</p>
      <p sl="el">Naar aanleiding van de hier geuite bezorgdheid over arsenicum en kwik wil de Commissie benadrukken dat er, wanneer metallisch arsenicum binnen de Gemeenschap wordt verboden of wordt onderworpen aan een strenge beperking in overeenstemming met artikel 22, lid 3, van Verordening (EG) nr. 304/2003, een voorstel zal worden ingediend voor de toepassing van de relevante bijlage. Daarnaast benadrukt de Commissie dat er in de Raad en in het Parlement wordt gewerkt aan het voorstel om de uitvoer van kwik te verbieden naar landen buiten de Gemeenschap. Dit verbod zou, zolang het van kracht is, verder gaan dan de eis van toestemming die wordt opgelegd door het Verdrag van Rotterdam en door de communautaire verordening die het Verdrag ten uitvoer legt.</p>
      <p sl="el">Ik wil nogmaals de rapporteur en de schaduwrapporteurs bedanken voor hun inspanningen en hun uitstekende werk, in het bijzonder de heer Blokland. De Commissie is bijzonder tevreden met het resultaat van de onderhandelingen en acht alle voorgestelde compromisamendementen aanvaardbaar.</p>
      <p sl="el">Wat betreft de dubbele rechtsgrondslag zou het in feite veel gemakkelijker en eenvoudiger zijn geweest als we een enkele rechtsgrondslag hadden gehad, maar we kennen allemaal het probleem dat zich zo vaak voordoet: het gaat hier, als ik me goed herinner om artikel 133 met artikel 175, terwijl we in de meeste gevallen artikel 95 met artikel 175 hebben. Wanneer we een rechtsgrondslag voorstellen, vertrouwen we altijd op de opinie van onze Juridische dienst. Hier ging het, zoals ik al heb gezegd, om handel en milieu en dit was de reden voor de beslissing van het Europees Hof van Justitie ten faveure van de dubbele rechtsgrondslag.</p>
    </intervention>
    <intervention id="1-181" speaker_id="1969" name="Johannes Blokland" is_mep="True" mode="spoken" role="rapporteur">
      <p sl="nl">Voorzitter, door mevrouw Doyle en de heer Matsakis is het probleem van de rechtsgrondslag ter sprake gebracht en commissaris Dimas, die ik ook hartelijk wil danken voor zijn antwoord, is daar ook al een beetje op ingegaan.</p>
      <p sl="nl">Het probleem was indertijd, toen ik rapporteur was, dat ik het Raadsvoorzitterschap op bezoek kreeg en het Raadsvoorzitterschap zei: “We hebben in de Raad unaniem grote problemen met de rechtsgrondslag “handel”; wij willen er op advies van onze Juridische dienst “milieu” van maken”.</p>
      <p sl="nl">Het Europees Parlement heeft de Juridische dienst van het Parlement geraadpleegd, en ook onze Juridische dienst was er absoluut van overtuigd dat de rechtsgrondslag niet “handel” mocht zijn, maar “milieu” moest worden. Op grond daarvan zijn we toen - vrijwel in unanimiteit, in ieder geval in de Raad - tot deze conclusie gekomen.</p>
      <p sl="nl">Het zou inderdaad beter zijn geweest als we dit probleem vervolgens niet aan het Hof hadden voorgelegd, maar met de commissaris, met het Raadsvoorzitterschap en met het Parlement om de tafel waren gaan zitten om dit probleem politiek op te lossen. Wat is er nu gebeurd? Ja, gelukkig is de verordening van kracht geworden. Het heeft gewerkt; de Raad had er haast mee, het Parlement had er haast mee. Maar er is een hele discussie geweest, en die heeft er uiteindelijk toe geleid dat iedereen ongelijk heeft gekregen: de Commissie, de Raad én het Parlement.</p>
      <p sl="nl">Het Hof heeft een soort Salomonsoordeel geveld en heeft gezegd: dubbele rechtsgrondslag, terwijl Raad en Parlement ervan uitgingen dat dat niet zou kunnen, dat dat onmogelijk was. In zo’n situatie zit je dan met het punt dat we allemaal ongelijk krijgen, dat het jaren vertraging kost. Gelukkig niet ten nadele van de ontwikkelingslanden, want het werk is gewoon doorgegaan.</p>
      <p sl="nl">Maar goed, we hebben ons hiermee een tijd lang kunnen bezighouden. Ik denk dat we in het vervolg met elkaar deze problemen moeten voorkomen. Toen commissaris Dimas zijn kennismakingsgesprek met de Milieucommissie van het Parlement had, hebben we dit probleem ook bij hem aangekaart.</p>
      <p sl="nl">We hebben het probleem in de drie hoorzittingen ook aangekaart bij commissaris Verheugen en bij de voorzitter van de Commissie, de heer Barroso. We hebben daar toen toch stellig de indruk gekregen dat het niet zozeer een beslissing van de Europese Commissie was om naar het Hof te stappen, maar van de Juridische dienst. Ik denk dat het voortaan niet meer aan de juristen, maar aan de politici moet worden overgelaten om dit probleem op te lossen.</p>
    </intervention>
    <intervention id="1-182" speaker_id="4453" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="1-183" speaker_id="33989" name="Daciana Octavia Sârbu" is_mep="True" mode="written">
      <p sl="ro">Het voorstel voor een verordening betreffende de in- en uitvoer van gevaarlijke chemische stoffen is een verbetering in het gebruik van chemische stoffen omdat de gezondheid van de bevolking en het milieu beter worden beschermd. Het doel van de verordening is om de gezamenlijke verantwoordelijkheid van exporteurs en importeurs aan te moedigen en om hen te ondersteunen in hun samenwerking om te zorgen voor controle op het internationale verkeer van gevaarlijke chemische stoffen. De nieuwe verordening wijzigt de definitie van exporteur zodat deze ook personen omvat die dergelijke gevaarlijke chemische stoffen uit de EU uitvoeren, maar niet in de EU gevestigd zijn. Op deze manier zorgt de verordening voor een effectieve controle op en supervisie van de stroom van gevaarlijke chemische stoffen.</p>
      <p sl="ro">De procedure van voorafgaande geïnformeerde toestemming (PIC) waarbij voor bepaalde chemische stoffen de uitdrukkelijke machtiging van het invoerende land is vereist, helpt handelende landen ook om betere informatie te krijgen betreffende de gevaarlijke chemische stoffen die verboden zijn wegens gevaar voor het milieu en de volksgezondheid en die de invoerende landen in transit kunnen passeren. De PIC-procedure is niettemin geen vervanging voor effectieve en bestendige grenscontroles, en de lidstaten moeten samenwerken om te zorgen voor het effectieve beheer van het verkeer van deze gevaarlijke materialen op hun grondgebied.</p>
    </intervention>
    <intervention id="1-184" speaker_id="28252" name="Richard Seeber" is_mep="True" mode="written">
      <p sl="de">Met de nieuwe verordening over de in- en uitvoer van gevaarlijke chemische stoffen en pesticiden worden zinvolle technische wijzigingen ingevoerd. In het verleden liep de internationale uitwisseling van informatie dikwijls spaak op administratieve belemmeringen. De oorzaak daarvan was in de eerste plaats de “uitdrukkelijke toestemming” van het invoerende land, die vereist was voordat de goederen konden worden verscheept. Het is onomstreden dat een dergelijke toestemming met name bij bepaalde gevaarlijke chemische stoffen absoluut noodzakelijk is en ook gehandhaafd moet blijven.</p>
      <p sl="de">Tenslotte is het subsidiariteitsbeginsel een hoeksteen van de Unie. De lidstaten moeten ook in de toekomst zelf kunnen bepalen welke gevaarlijke goederen hun grenzen mogen passeren.</p>
      <p sl="de">Een zekere mate van flexibiliteit moet blijven bestaan, in de zin van het vrije verkeer van goederen. Door iets meer speelruimte kan ook gemakkelijker worden voorkomen dat exporteurs die minder goed worden gecontroleerd de voorkeur geven aan landen met onvoldoende ontwikkelde invoercontrolesystemen. Het huidige compromis houdt rekening met deze overwegingen en garandeert dat zowel de verantwoorde omgang met gevaarlijke chemische stoffen alsook de speelruimte die nodig is voor de internationale goederenhandel, behouden blijft.</p>
    </intervention>
  </section>
  <section id="creitem19" title="19. Agenda van de volgende vergadering: zie notulen"/>
  <section id="creitem20" title="20. Sluiting van de vergadering"/>
</text>
