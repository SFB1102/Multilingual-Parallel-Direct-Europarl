<?xml version='1.0' encoding='utf-8'?>
<text id="20070510.NL" lang="nl" date="2007-05-10" place="Brussel" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Ingekomen stukken: zie notulen"/>
  <section id="creitem3" title="3. Van de Raad ontvangen verdragsteksten: zie notulen"/>
  <section id="creitem4" title="4. Kredietoverschrijvingen: zie notulen"/>
  <section id="creitem5" title="5. Huisvesting en regionaal beleid – Bijdragen van het toekomstige regionaal beleid aan het innoverend vermogen van de EU (debat)">
    <intervention id="4-009" speaker_id="4453" name="De Voorzitter" is_mep="True" mode="spoken">
      <p sl="nl">Aan de orde is de gecombineerde behandeling van:</p>
      <p sl="nl">het verslag (A6-0090/2007) van Alfonso Andria, namens de Commissie regionale ontwikkeling, over het huisvestingsbeleid en regionaal beleid (2006/2108(INI)), en</p>
      <p sl="nl">het verslag (A6-0096/2007) van Mieczysław Edmund Janowski, namens de Commissie regionale ontwikkeling, over de bijdragen van het toekomstige regionaal beleid aan het innoverend vermogen van de EU (2006/2104(INI)).</p>
    </intervention>
    <intervention id="4-010" speaker_id="28363" name="Alfonso Andria" is_mep="True" mode="spoken" role="rapporteur">
      <p sl="it">Mevrouw de Voorzitter, mevrouw de commissaris, dames en heren, vandaag wordt er een punt gezet achter de behandeling van het initiatiefverslag over huisvestingsbeleid en regionaal beleid, waarvan ik rapporteur ben. In feite was de behandeling van het verslag al begonnen met het werk van de Interfractiewerkgroep URBAN, waarvan collega Jean Marie Beaupuy voorzitter is en ik ondervoorzitter. Met dit werk is een grote stap vooruit gezet voor het Europees Handvest van de huisvesting, dat is voorgesteld en voorbereid door collega Hutchinson en vervolgens door de nterfractiewerkgroep goedgekeurd.</p>
      <p sl="it">Ik wil allereerst de collega’s, en in het bijzonder de schaduwrapporteurs, van harte bedanken voor hun essentiële bijdrage. Ik ben de coördinatoren en de ambtenaren dankbaar die actief hebben meegewerkt aan de opstelling van het verslag: zij hebben een aantal interessante ideeën geopperd en nuttige correcties op het onderhavige document aangebracht. Alleen doordat iedereen het nodige begrip heeft getoond en de samenwerking verder soepel verliep, is het me gelukt om vandaag een tekst te presenteren die naar mijn gevoel evenwichtig maar tegelijkertijd innoverend is. Hopelijk krijgen wij er een kamerbrede consensus voor.</p>
      <p sl="it">Het werk dat samen met de vertegenwoordigers van de Europese Commissie, het Duitse voorzitterschap van de Raad en de Europese Investeringsbank is verricht, heeft heel wat zoden aan de dijk gezet. Voorts is er met de sectorverenigingen en de niet-gouvernementele organisaties die zich tot mijn bureau hebben gericht, een efficiënte kruisbestuiving tot stand gekomen.</p>
      <p sl="it">Een oprecht woord van dank gaat natuurlijk ook naar de rapporteur voor advies van het Comité van de regio’s, Flo Clucas, en de rapporteur voor advies van het Economisch en Sociaal Comité, Angelo Grasso, omdat zij werkelijk hun best hebben gedaan en uitstekende teksten hebben opgesteld. Daarnaast dank ik degenen die concreet met mij hebben gewerkt aan het schrijven van het verslag: de functionaris van de fractie, Anu Ahopelto, de functionaris van de Commissie regionale ontwikkeling, Agneszka Kunat, en mijn assistent, Valentino Izzo.</p>
      <p sl="it">Alvorens inhoudelijk in te gaan op de tekst, lijkt het me nuttig enige verduidelijking te geven over de methode waarvan ik me bediend heb. Het doel dat mij voor ogen stond toen ik aan dit initiatiefverslag begon, was om het debat over het huisvestingsbeleid op te tillen naar een Europees overlegniveau. Ik besefte daarbij terdege welke moeilijkheden mij in de weg stonden, want zoals bekend, verleent het Verdrag aan de Unie geen specifieke bevoegdheid ter zake. Maar artikel 7 van de EFRO-regelgeving voor 2007-2013 staat in een bepaald aantal gevallen wel toe, en hoe dan ook alleen in de nieuwe lidstaten, om met Europees geld subsidie te verstrekken voor renovatie van gebouwen. Ook dient vermeld te worden dat een groot deel van de Europese beleidsvoering – op het vlak van energievoorziening, milieubescherming, vervoer, veiligheid, cultuur- en sociaal beleid – de nodige invloed heeft op de kwaliteit van huisvesting, zij het op indirecte wijze.</p>
      <p sl="it">Het probleem van de woningbouw kan dus niet worden beschouwd als een probleem dat los staat van andere problematieken. Vandaar dat ik een globale aanpak heb gekozen voor dit initiatiefverslag, een aanpak waarbij de besluiten over huisvesting worden genomen binnen een algemeen beleid van duurzame stadsontwikkeling, met sterke dwarsverbanden naar het soort sectoraal en horizontaal beleid waar ik het zojuist over had.</p>
      <p sl="it">Het verslag is dus opgebouwd rondom twee belangrijke dimensies: de sociale dimensie, die betrekking heeft op de relatie tussen woonomstandigheden, stadsverloedering en verschijnselen van sociale uitsluiting; en de milieudimensie, die betrekking heeft op problemen die variëren van energieverspilling tot onveiligheid van gebouwen, van kwaliteit van openbare ruimten tot bescherming tegen risico’s van aardbevingen en overstromingen. Er is ook nog een derde dimensie, ook al is “dimensie” hier niet de beste term voor, namelijk de noodzaak van coördinatie op drie niveaus: horizontaal, dus tussen de verschillende vormen van sectoraal beleid in Europa; verticaal, dat wil zeggen tussen de verschillende bestuursniveaus, en voorts de verbinding tussen openbare en particuliere instanties die in de huisvestingssector opereren.</p>
      <p sl="it">Ik wil tot slot nog een paar belangrijke kwesties aanstippen:</p>
      <p sl="it">Recht op huisvesting: indien het Parlement, zoals ik hoop, een positief oordeel over dit initiatiefverslag uitbrengt, zou voor de eerste keer erkend worden dat het recht op een passende woning tegen een redelijke prijs tot de basisrechten moet worden gerekend.</p>
      <p sl="it">Kwaliteit van huisvesting: de tekst die op 20 maart door de Commissie regionale ontwikkeling is goedgekeurd, spreekt van verbetering van de kwaliteit van gebouwen en bepaalt een aantal kwaliteitsvoorschriften. Overigens, een van de belangrijke amendementen waarover vandaag gestemd wordt, heeft betrekking op het recht op een woning van goede kwaliteit.</p>
      <p sl="it">Geschikte middelen: door begrotingskrapte is er gesnoeid in de overheidsmiddelen voor stadsinvesteringen en tegelijkertijd zijn de bevoegdheden van de steden in een groot aantal landen uitgebreid, dankzij decentralisatie van bestuur en regionalisatie.</p>
      <p sl="it">Het is dus noodzakelijk ervoor te zorgen dat de plaatselijke autoriteiten de nodige financiële armslag krijgen, zodat de mensen volledig profijt kunnen trekken van het recht op een woning en er een passend huisvestingsbeleid – en meer in het algemeen van stadsontwikkeling – kan worden opgezet. Het Parlement vraagt dus om versterking van het recht op hulp bij huisvesting en met name hoopt het Parlement dat de jongeren voor de nodige faciliteiten in aanmerking komen.</p>
    </intervention>
    <intervention id="4-011" speaker_id="28355" name="Mieczysław Edmund Janowski" is_mep="True" mode="spoken" role="rapporteur">
      <p sl="pl">Mevrouw de Voorzitter, ik heb de eer u het initiatiefverslag van de Commissie regionale ontwikkeling voor te stellen over de toekomst van het regionaal beleid in een innovatieve Europese Unie.</p>
      <p sl="pl">Onze Gemeenschap heeft twee fundamentele doelstellingen op het vlak van regionaal beleid: de cohesie in al haar aspecten versterken en innovatiebevorderende activiteiten ondersteunen en ontwikkelen. Laten we ervoor zorgen dat de stelling dat alles wat in de Europese Unie gebeurt, in principe ook in een regio, een stad of een dorp gebeurt, geen gemeenplaats wordt. Het is dus niet hier, of liever, niet alleen in Brussel of in Straatsburg, dat onze toekomst vorm krijgt. Op dit moment wordt ongeveer twee derde van de Gemeenschapswetgeving op regionaal of op lokaal niveau ten uitvoer gelegd.</p>
      <p sl="pl">Dit verslag, dat het resultaat is van een erg vruchtbare discussie in de Commissie regionale ontwikkeling, richt zich tot de lidstaten, de Europese Commissie en, in de eerste plaats, tot de regionale en lokale autoriteiten. Het is eveneens gericht tot andere actoren, in het bijzonder universitaire instellingen, onderzoeksinstellingen en het midden- en kleinbedrijf, dat ook een zeer efficiënte en flexibele drager van innovatie zou kunnen zijn. Het regionaal beleid mag niet alleen bestaan uit de goedkeuring van projecten en een beter of slechter beheer van de structurele fondsen, maar moet tevens bijdragen tot het versterken van het innovatievermogen van de Europese Unie. Dit vermogen moet beschouwd worden als een reeks complementaire activiteiten op het gebied van onderzoek en technologie, alsook activiteiten van juridisch-financiële, van economisch-commerciële en van organisatorisch-administratieve aard, acties op het gebied van energie en milieubehoud, onderwijs en sociaal beheer, gezondheidszorg en cultuur. Kortom, er moeten op alle fronten maatregelen genomen worden. De mogelijkheden om iets nieuws, iets beters te doen, zijn legio. Ik zou met klem willen onderstrepen dat elk van deze aspecten zijn eigen regionale dimensie heeft. Deze maatregelen moeten voor daadwerkelijke cohesie in de Europese Unie zorgen en moeten het bewijs zijn van een harmonische duurzame ontwikkeling en van solidariteit binnen de Gemeenschap, elementen die hier al meermaals zijn aangehaald. Het is tevens de bedoeling om de bestaande – gapende – kloof tussen de groeipercentages van bepaalde regio’s in de Unie te verkleinen.</p>
      <p sl="pl">We mogen evenmin uit het oog verliezen dat een goed regionaal beleid innovatie bevordert en dat deze innovatie op haar beurt tot verdere ontwikkeling leidt, waardoor een zeer voordelige symbiose ontstaat.</p>
      <p sl="pl">Ik wil hier niet nader ingaan op alle aspecten die in mijn verslag aan bod komen. Ik zou echter van de gelegenheid gebruik willen maken om iedereen te bedanken die een bijdrage heeft geleverd aan dit verslag. Ik dank mijn medewerkers in Brussel, in Straatsburg en in Polen. Voorts zou ik alle leden van de commissie willen bedanken en in het bijzonder de coördinator, voor het vruchtbare debat en de ingediende amendementen. Mijn dank gaat ook uit naar de vertegenwoordigers van de Europese Commissie, van het Comité van de Regio’s en van het voorzitterschap. Zij hebben stuk voor stuk een zeer constructieve bijdrage geleverd, net als bij het verslag van de heer Andria.</p>
      <p sl="pl">Laten we niet uit het oog verliezen dat er van alle regio’s in de Europese Unie maar 21 zijn – dat is minder dan 10 procent – die meer dan 3 procent van hun bbp uittrekken voor onderzoek en ontwikkeling. Als we de doelstellingen van de Lissabon-strategie daadwerkelijk willen verwezenlijken, dient er op regionaal niveau meer geïnvesteerd te worden in de tenuitvoerlegging van de strategie.</p>
      <p sl="pl">Een volgende punt dat ik onder de aandacht wil brengen, is de kwestie van de algemene en gelijke toegang tot onderwijs op alle niveaus, tot op universitair niveau. Dit is immers de sleutel voor de verdere ontwikkeling van de Gemeenschap.</p>
      <p sl="pl">Gisteren sprak Nobelprijswinnaar Timothy Hunt in dit Parlement. Hij uitte zijn bezorgdheid over het feit dat de lijst van de twintig beste universiteiten ter wereld bestaat uit vijftien Amerikaanse instellingen, één Japanse, drie Britse en 1 Zwitserse universiteit. Dit is een duidelijk signaal voor de Europese Unie, het maakt duidelijk wat ons streefdoel moet zijn. Aspecten als een goedkope internettoegang spelen hierbij eveneens een cruciale rol, net als financiële instrumenten, de ontwikkeling van plattelandsgebieden en regionale criteria voor innovatie.</p>
      <p sl="pl">Bovendien zitten de anderen intussen niet stil. Terwijl wij over deze kwestie debatteren, worden er in China elke dag vijfentwintigduizend nieuwe burgers geboren. In India zijn dat er eenendertigduizend. Tegelijkertijd krimpt de Europese bevolking. Ons innovatievermogen moet ook rekening houden met het gezin. Laat ons niet verkwistend omspringen met tijd, geld of energie. Laat ons op zoek gaan naar oplossingen. Dat is zeker en vast geen eenvoudige opgave, maar niemand heeft ooit gezegd dat we alleen maar gemakkelijke kwesties moeten oplossen.</p>
    </intervention>
    <intervention id="4-012" speaker_id="photo_generic" name="Danuta Hübner" is_mep="True" mode="spoken">
      <p sl="en">lid van de Commissie . Mevrouw de Voorzitter, ik zal proberen om het kort te houden, maar deze onderwerpen zijn uitermate belangrijk en ik wil graag op beide verslagen ingaan.</p>
      <p sl="en">Ik wil om te beginnen zeggen dat ik deze kans om onze interinstitutionele dialoog over uw initiatiefverslagen voort te zetten zeer op prijs stel. Deze verslagen zullen een belangrijke rol spelen in ons denken over de wijze waarop we ons beleid in de toekomst vorm zullen geven.</p>
      <p sl="en">Met betrekking tot het verslag van de heer Andria ben ik het eens met zijn vaststelling dat veel stedelijke gebieden in Europa te maken hebben problemen op het gebied van huisvesting. We zijn op dit moment met alle lidstaten aan het onderhandelen over de cohesieprogramma’s en we zien dat in alle nationale strategieën en operationele programma’s van de nieuwe lidstaten ingrepen zijn gepland om wijken met uit platen opgetrokken woningen en meergezinswoningen die in de jaren zeventig en tachtig van vorige eeuw in die landen zijn gebouwd, te renoveren. Tot dusverre hebben we 340 van 444 operationele programma’s ontvangen en onze inschatting is dat binnen die programma’s ongeveer 900 miljoen EUR wordt uitgetrokken voor huisvestingsinfrastructuur.</p>
      <p sl="en">Ik ben het ook eens met de heer Andria dat we veel meer moeten doen voor achtergestelde stedelijke gebieden en wijken. In de onderhandelingen met de lidstaten moedigen we alle lidstaten van de Unie, evenals de regio’s, sterk aan om daar speciale aandacht aan te besteden. Het lijkt erop dat de meeste van hen dit idee hebben overgenomen.</p>
      <p sl="en">We beschikken al over de voorlopige schattingen van de bedragen die in de projecten zullen worden geïnvesteerd: voor stadsvernieuwing en plattelandsvernieuwing zal dat in de komende jaren meer dan 8 miljard EUR zijn; voor het stimuleren van schoon vervoer in de steden zal dat meer dan 4 miljard EUR zijn; en voor het herstel van verlaten industrieterreinen en het schoonmaken van vervuilde grond zal dat meer dan 3 miljard EUR zijn in de periode 2007-2013.</p>
      <p sl="en">De programma’s bevatten ook twee elementen waar wij groot belang aan hechten, en die zullen we tijdens de onderhandelingen nauwgezet bestuderen omdat wij denken dat ze essentieel zijn voor het succes van die programma’s. Op de eerste plaats, ook weer in lijn met uw voorstel, moeten we meer aandacht schenken aan het punt van de partnerschappen. Uit onze evaluaties – en ik hoop dat u het met me eens bent – komt duidelijk naar voren dat programma’s tot veel betere resultaten leiden wanneer er beter wordt geluisterd naar de lokale gemeenschap, zowel met betrekking tot het ontwerp als tot de tenuitvoerlegging daarvan.</p>
      <p sl="en">Op de tweede plaats schenken we veel aandacht aan de noodzaak van een integrale aanpak, die bij eerdere stedelijke initiatieven naar mijn mening erg succesvol is gebleken. In de onderhandelingen willen we zien dat de problemen van die stedelijke gebieden die onder druk staan echt op een geïntegreerde manier worden aangepakt, niet alleen door middel van verschillend beleid in verschillende sectoren, maar ook door participatie op alle bestuurlijke niveaus te eisen, van de burgers tot de politieke belanghebbenden.</p>
      <p sl="en">Ook steun ik uw voorstel voor de uitwisseling van goede praktijken op het gebied van huisvesting en duurzame stedelijke ontwikkeling in het algemeen. Ik ben ervan overtuigd dat regio’s en steden veel van elkaar kunnen leren als het gaat om het vinden van een balans tussen de behoefte aan woningen, demografische trends en trends in de stedelijke ontwikkeling. Daarom hebben we in dit nieuwe initiatief “Regio’s voor economische verandering” de mogelijkheid geschapen om een netwerk op te zetten voor het ontwikkelen van een duurzame en energie-efficiënte woningvoorraad, en we hopen dat dit netwerk voor het eind van het jaar operationeel zal zijn.</p>
      <p sl="en">Ik wil kort iets zeggen over het financieel initiatief Jessica, omdat we in de afgelopen weken substantiële vorderingen hebben gemaakt op dit punt, waardoor de mogelijkheden voor een efficiënte financiering van huisvesting in heel Europa enorm zijn vergroot. De Europese Investeringsbank en de Ontwikkelingsbank van de Raad van Europa zullen bij de uitvoering hiervan betrokken zijn. De EIB heeft al een team van – voorlopig – zeven deskundigen opgezet. Dat zullen er snel acht tot tien worden. We zijn ook begonnen, met alle betrokken lidstaten, met het evalueren van Jessica. De eerste bijeenkomsten met Griekenland en Polen hebben al plaatsgevonden en in de komende weken staan er nog meer bijeenkomsten gepland.</p>
      <p sl="en">We willen dit jaar zo veel mogelijk studies naar de behoeften binnenkrijgen, maar ook willen we met behulp van die bijeenkomsten en rapporten vaststellen wat de beste projecten zijn om met Jessica te financieren, en ook wat de beste ingrepen zijn: de acties die in sommige lidstaten nodig zijn. Er zal in onze visie nieuwe wetgeving nodig zijn, evenals een groot aantal structuren.</p>
      <p sl="en">Met betrekking tot het verslag van de heer Janowski over innovatie wil ik opmerken dat het cohesiebeleid een van die zeldzame voorbeelden van Europees beleid is waarin verschillende sectorale benaderingen worden geïntegreerd in een overkoepelende ontwikkelingsstrategie, en dat enerzijds op maat gesneden oplossingen kan bieden voor iedere Europese regio of streek, maar tegelijkertijd sterk afhankelijk is van coördinatie en synergieën met al het andere Europese en nationale beleid. Daarom hebben we voor de periode 2007-2013 het coördinatiemechanisme binnen de Commissie versterkt. Dit beleid is in feite een soort ontmoetingspunt voor veel verschillende prioriteiten van de EU geworden, en onderzoek en ontwikkeling en innovatie is misschien het beste voorbeeld van deze nieuwe aanpak.</p>
      <p sl="en">We hebben de nieuwe synergieën tussen het cohesiebeleid, het zevende kaderprogramma en de programma’s voor concurrentie en innovatie geïnstitutionaliseerd. In de laatste twee programma’s wordt rekening gehouden met de specifieke omstandigheden van de achterstandsregio’s, wat tot nu toe niet het geval was, terwijl in het cohesiebeleid aanmerkelijk meer aandacht zal komen voor onderzoek en ontwikkeling, maar in de eerste plaats voor innovatieactiviteiten.</p>
      <p sl="en">Met twee andere commissarissen werken we ook aan een mededeling waarin precieze informatie en advies wordt gegeven over de wijze waarop de middelen uit al die verschillende programma’s met elkaar kunnen worden gecombineerd om ook de doelmatigheid van die programma’s te vergroten. Deze mededeling zal in juli worden aangenomen.</p>
      <p sl="en">Zoals u weet, heeft de Commissie al geïnvesteerd in een betere coördinatie van ons beleid met het nationale beleid van de verschillende lidstaten als het gaat om innovatie en, meer in het algemeen, de Lissabon-prioriteiten, door middel van de jaarlijkse verslaglegging en de mechanismen voor interne coördinatie van de twee beleidsterreinen in iedere lidstaat.</p>
      <p sl="en">We hebben de investeringen ook gecategoriseerd, zodat we kunnen zien hoeveel er aan innovatie wordt besteed en vervolgens gedurende de hele periode de voortgang van die investeringen kunnen monitoren.</p>
      <p sl="en">Ik ben volkomen met u eens over het centrale punt van het verslag dat innovatie steeds meer in het hart van het Europese cohesiebeleid moet komen te liggen, omdat we in de wereld van vandaag geen cohesie kunnen bereiken zonder in innovatievermogen te investeren in alle sectoren en soorten gebieden in Europa. Dat doen we door zowel te investeren in menselijk kapitaal als in regionaal concurrentievermogen. Het goede nieuws is dat de lidstaten uitermate positief op die verzoeken reageren en dat we al weten hoeveel er in de komende jaren in innovatie zal worden geïnvesteerd.</p>
      <p sl="en">We bereiden ook een mededeling van de Commissie voor die in het najaar zal worden gepubliceerd en waarin tot in detail zal worden aangegeven in welke mate innovatie in de operationele programma’s is gehandhaafd.</p>
      <p sl="en">Ik wil de hoop uitspreken dat we in de zeer nabije toekomst in alle Europese regio’s regionale innovatiestrategieën zullen hebben. Ik denk dat we dicht bij het bereiken van dit doel zijn.</p>
      <p sl="en">Tot slot wil ik zeggen dat u heel duidelijk heeft gemaakt hoe belangrijk het is dat vooral micro-ondernemingen en kleine en middelgrote ondernemingen gemakkelijker toegang tot financiering krijgen; daar ben ik het volledig mee eens. Zoals u weet hebben we hiervoor het initiatief Jeremie ontwikkeld, maar samen met andere diensten van de Commissie zijn we ook een actieplan voor microkredieten aan het ontwikkelen. Daarbij mikken we niet alleen op een grotere kapitaalverstrekking, maar ook op de ontwikkeling van mentordiensten en op de hervorming van de nationale, institutionele en wettelijke kaders om deze vorm van toegang tot krediet voor kleine ondernemingen op een doelmatigere wijze te kunnen ondersteunen.</p>
    </intervention>
    <intervention id="4-013" speaker_id="28165" name="Lambert van Nistelrooij" is_mep="True" mode="spoken">
      <p sl="nl">namens de PPE-DE-Fractie . – Voorzitter, globalisering en de verscherpte concurrentie op wereldschaal vragen om nieuwe antwoorden. Innovatie en regionaal beleid kunnen daarbij hand in hand gaan. De kenniseconomie vraagt om een Europese investering die verder reikt dan infrastructuur zoals asfalt en beton, vraagt om níeuwe instrumenten en dat is de opdracht van de Lissabon-agenda en van die van Göteborg.</p>
      <p sl="nl">Voorzitter, het verslag-Janowski, waarover we vandaag spreken, gaat daarover. Het geeft heel helder aan hoe dat kan, regionale clustering van activiteiten, specialisatie, onderzoek en ontwikkeling gericht op duurzaamheid en werkgelegenheid. Kortom, globalisering vraagt om een cohesiebeleid in een hogere versnelling, om regionale excellentie op alle terreinen. Focus is een noodzaak. Aldus wordt een essentiële bijdrage aan die economische groei en concurrentie geleverd. Mevrouw Hübner heeft dat zojuist correct gezegd. Daarmee bevindt de innovatie zich in het hart van het regionaal beleid en ik ben het ook met haar eens dat als eis voor subsidiëring moet worden gesteld dat de regio's zo'n innovatiestrategie ontwikkelen.</p>
      <p sl="nl">Voorzitter, de PPE-DE-Fractie wil het vierde cohesieverslag aangrijpen om het debat, op grond van wat de heer Janowski heeft ingebracht, ook te voeren. Het gaat om een geïntegreerde en betere, nog meer gerichte inzet van de structuurfondsen en het cohesiebeleid. Er is meer dan 300 miljard EUR beschikbaar in de komende jaren. Daarmee kunnen we ook naar de toekomst toe laten zien wat die Europese meerwaarde is.</p>
      <p sl="nl">Ik sluit af. Het regionaal beleid kan daarmee zichtbaarder worden, ook in het debat over de midterm review en over de financiële evaluatie met betrekking tot de Lissabon-agenda van de Commissie eind dit jaar. Dat zijn de momenten waarop wij de toekomstige gerichtheid en de grotere concurrentiekracht samen met de Commissie willen aanpakken. Zo meteen zal Jan Březina namens de PPE-DE-Fractie spreken over het andere belangrijke verslag, dat van de heer Andria.</p>
    </intervention>
    <intervention id="4-014" speaker_id="28282" name="Alain Hutchinson" is_mep="True" mode="spoken">
      <p sl="fr">namens de PSE-Fractie . – Mevrouw de Voorzitter, ik hoop dat men met deze – enigszins verrassende – gecombineerde behandeling van twee verslagen niets heeft willen afdoen aan het belang van een onderwerp dat mij na aan het hart ligt en waar ik mij sterk voor maak, namelijk huisvesting. Als mijn herinnering mij niet in de steek laat, mevrouw de Voorzitter, is dit de eerste keer dat dit Parlement zal stemmen over een verslag dat gewijd is aan huisvesting in de Europese Unie. Ik wil om te beginnen onze collega, de heer Andria, bedanken voor zijn kwalitatief hoogstaande en efficiënte werk.</p>
      <p sl="fr">Mevrouw de Voorzitter, het zal sommige mensen verbazen dat miljoenen van onze medeburgers vandaag de dag onder precaire omstandigheden leven, omdat zij moeilijk – of zelfs helemaal niet – aan een woning kunnen komen. In het licht van het democratische model waarop wij ons zo vaak laten voorstaan, is dit onaanvaardbaar. Daarom is dit een belangrijk moment.</p>
      <p sl="fr">Het waarborgen van toegang tot fatsoenlijke huisvesting tegen een betaalbare prijs voor iedereen is een doelstelling die wij moeten blijven nastreven, als wij – bijvoorbeeld – de strategie van Lissabon willen doen slagen. Het hebben van een woning is namelijk een voor de hand liggende voorwaarde om een opleiding te kunnen voltooien en een baan te vinden. Hoewel huisvesting strikt genomen niet tot de bevoegdheden van de Unie behoort, is het niettemin een cruciale factor waarmee wij rekening moeten houden bij het nastreven van onze doelstelling om cohesie op sociaal, economisch en milieugebied te verwezenlijken.</p>
      <p sl="fr">In dit opzicht verheugt het mij te kunnen benadrukken dat er in het verslag – vooruitlopend op de herziening van de verordeningen inzake het cohesiebeleid, die gepland is voor 2009 – verzocht wordt om heropening van het debat over uitbreiding van de toegang tot de structuurfondsen voor de renovatie van sociale woningbouw tot alle lidstaten, zoals dat, sinds de laatste hervorming van deze fondsen, al het geval is voor de lidstaten die na 1 mei 2004 tot de Unie zijn toegetreden.</p>
      <p sl="fr">Tot slot wil ik erop wijzen dat wij als Europese afgevaardigden open moeten blijven staan voor de zorgen van de Europese burgers, van wie een niet onbelangrijk deel – terecht of ten onrechte – vindt dat de Europese instellingen veel te ver van de burgers af staan. Met het verslag-Andria over huisvesting stappen wij als het ware bij miljoenen Europese huishoudens binnen. Als wij bovendien het voorstel uit het verslag aannemen om – binnen dit Parlement – het initiatief te nemen om een Europees handvest of een Europese verklaring voor de huisvesting op te stellen, waarin nadrukkelijk wordt gewezen op het belang van dit fundamentele recht op een voor iedereen betaalbare en kwalitatief goede huisvesting, dan ben ik ervan overtuigd dat wij daarmee een positief signaal afgeven aan de publieke opinie, dat de Europese burgers en een EU die zich hun dagelijkse zorgen aantrekt, dichter bij elkaar brengt.</p>
      <a text="(Applaus)"/>
    </intervention>
    <intervention id="4-015" speaker_id="28205" name="Jean Marie Beaupuy" is_mep="True" mode="spoken">
      <p sl="fr">namens de ALDE-Fractie . – Mevrouw de Voorzitter, mevrouw de commissaris, geachte collega’s, om onduidelijkheid te voorkomen wil ik allereerst opmerken dat mijn fractie het verslag-Andria en het verslag-Janowski uiteraard krachtig zal steunen.</p>
      <p sl="fr">Mevrouw de commissaris, het leek mij aanvankelijk overduidelijk dat u volledig rekening had gehouden met de verzoeken van onze collega, de heer Janowski, met betrekking tot innovatie. Ik kreeg ditzelfde gevoel echter niet toen ik u zojuist beluisterde. Neemt u mij niet kwalijk dat ik u eerlijk zeg wat ik denk. Wij onderhouden immers nauwe betrekkingen en zijn gewend elkaar te zeggen waar het op staat. U hebt gereageerd op de kwestie betreffende de steden, maar het onderwerp “huisvesting” is daarbij niet echt ter sprake is gekomen.</p>
      <p sl="fr">Huisvesting – onze collega, de heer Hutchinson, heeft er zojuist al over gesproken – komt in de behoeftepiramide van Maslow voor ieder mens op de tweede plaats. De behoefte aan voedsel wordt onmiddellijk gevolgd door de behoefte aan bescherming. Huisvesting is van essentieel belang voor de bescherming van ieder menselijk wezen. Hoewel de situatie per land verschillend is – we hebben dat in Frankrijk gezien met de daklozen, en we zien het in alle andere landen waar problemen zijn met de bouw, de uitbreiding van de steden, financiering en allerlei andere factoren – speelt de kwestie “huisvesting” dan ook in iedere lidstaat een belangrijke rol, telkens wanneer er lokale of nationale verkiezingen zijn.</p>
      <p sl="fr">Er zijn diverse factoren waarmee rekening moet worden gehouden, en daarvan is er één die ik even kort zou willen onderstrepen. Dit punt staat in het verslag-Andria, maar is naar mijn mening nog onvoldoende belicht; ik doel op de financiële kwestie. Wij constateren dat de grondprijzen wereldwijd stijgen, waardoor inwoners van de steden steeds verder weg gaan om een woning te zoeken. Dit betekent dat zij iedere dag veel tijd kwijt zijn om van hun huis naar hun werk te reizen en een groter deel van hun budget aan vervoer besteden. Dit betekent dat zij iedere dag meer luchtverontreiniging veroorzaken en dat het aantal sociale problemen iedere dag verder toeneemt. Ik probeer hiermee te zeggen dat deze kwestie van de huizenprijzen ons beslist aangaat.</p>
      <p sl="fr">Met het oog op deze situatie, mevrouw de commissaris, bevat het verslag van de heer Andria een verzoek om een studie uit te voeren. De meeste leden van onze interfractiewerkgroep en van de Commissie regionale ontwikkeling verlangen niet van de Europese Commissie of de Europese Unie dat zij verantwoordelijkheden op het gebied van huisvesting op zich nemen die niet onder hun bevoegdheden vallen. Wat wij op dit moment vragen, mevrouw de commissaris, is om ons met de hulp van uw diensten een duidelijker beeld te geven van de diverse verantwoordelijkheden. Wat is de verantwoordelijkheid van de regio’s? Wat is de verantwoordelijkheid van de gemeenten? Wat is de verantwoordelijkheid van Europa? Waar liggen de verantwoordelijkheden van de huisvestingsinstanties? Welke verantwoordelijkheden hebben de financiële organisaties en alle andere betrokken actoren? Deze studie is absoluut van essentieel belang om erachter te komen wie wat moet doen. Mevrouw de commissaris, aan de hand van de studies die u uitvoert en de werkzaamheden die u verricht, verwachten wij de komende maanden meer duidelijkheid te krijgen, ervan uitgaande dat allerlei diensten van de Commissie – milieu, vervoer, enzovoort – eveneens belang hebben bij deze huisvestingsproblematiek.</p>
      <p sl="fr">Tot slot: wij zijn weliswaar trots dat dit verslag-Andria er vandaag ligt, maar mijn collega’s van de interfractiewerkgroep en van de Commissie regionale ontwikkeling en ik zijn niet van plan om het hierbij te laten. Wij zijn juist vastbesloten om – samen met u – nog veel meer vooruitgang te boeken op het gebied van huisvesting op Europees niveau.</p>
      <a text="(Applaus)"/>
    </intervention>
    <intervention id="4-016" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">namens de UEN-Fractie . – Mevrouw de Voorzitter, ik zou graag het woord nemen in dit debat om twee kwesties onder de aandacht te brengen.</p>
      <p sl="pl">Ten eerste wordt huisvesting in het Europees Handvest voor de huisvesting gedefinieerd als een van de belangrijkste levensbehoeften en als een fundamenteel sociaal recht dat aan de grondslag van het Europees sociaal model ligt. Het is bijgevolg een heuglijk feit dat, voor de periode 2007-2013, in het kader van het Europees Fonds voor regionale ontwikkeling de mogelijkheid bestaat om de woonsector te ondersteunen in de nieuwe lidstaten, waar de huisvestingsbehoefte enorm groot is, vooral bij de jongere generaties. De moeilijke situatie op de woningmarkt in deze landen wordt nog versterkt door de plotse stijging van de woningprijzen, met zelfs enkele tientallen procentpunten per jaar, ten gevolge van het objectieve proces van de nivellering van de woningprijzen in de oude en de nieuwe lidstaten.</p>
      <p sl="pl">Ten tweede wordt de invloed van het regionaal beleid op het innovatievermogen van de Europese Unie beperkt door de onvoldoende kredieten die de Unie en de lidstaten voor dit doel hebben bestemd. De totale uitgaven van de Unie voor regionaal beleid bedragen nauwelijks 1 procent van haar bbp, waarvan minder dan 10 procent wordt uitgetrokken voor onderzoek en ontwikkeling. Bovendien liggen de gemiddelde uitgaven voor dit beleid in de lidstaten op amper 2 procent, terwijl de meestontwikkelde landen ter wereld hieraan een veelvoud van dit bedrag besteden. Onze achterstand op dit gebied wordt derhalve niet kleiner, maar groter. De Europese Unie dient extra inspanningen te leveren om de financiële middelen voor deze doelstelling aanzienlijk te verhogen. We hebben eveneens behoefte aan aanvullende middelen uit de nationale begrotingen, evenals aan middelen voor innovatie uit de regionale en lokale begrotingen en aan bijdragen van de privésector.</p>
    </intervention>
    <intervention id="4-017" speaker_id="28236" name="Gisela Kallenbach" is_mep="True" mode="spoken">
      <p sl="de">namens de Verts/ALE-Fractie . – Mevrouw de Voorzitter, ik zal nu ingaan op het verslag van de heer Andria, mijn collega zal later het woord nemen over het verslag-Janowski. Ik wil de rapporteur en alle medewerkers van de Interfractiewerkgroep stadsbeleid en huisvesting van harte bedanken voor hun moed om op Europees niveau nieuwe paden te betreden en zich in het spanningsveld tussen het subsidiariteitsbeginsel en een Europees vergezicht te wagen.</p>
      <p sl="de">In een voorbeeldige samenwerking over de fractiegrenzen heen is een proces op gang gebracht dat de aandacht vestigt op het kernpunt van stads- en regionale ontwikkeling, namelijk het recht op een gepaste en menswaardige woonruimte. Het ter beschikking stellen van deze woonruimte aan behoevende burgers in het kader van het sociale huisvestingsbeleid blijft, zoals in het verleden, een verantwoordelijkheid van de lidstaten, meer in het bijzonder van hun gemeenten en districten.</p>
      <p sl="de">Wat belet ons echter om problemen en situaties die overal in Europa gelijkaardig zijn, aan te pakken met Europese minimumnormen op het vlak van sociaal beleid en woningen, normen die uiteindelijk gevolgen hebben voor de levenskwaliteit van de mensen? Dat wordt beoogd met dit initiatiefverslag, waarin de Commissie en de Raad worden opgeroepen om actie te ondernemen.</p>
      <p sl="de">Ik heb vastgesteld dat er na de aanvankelijke negatieve gevoelens nu gelukkig positieve stemmen komen uit het Comité van de Regio’s en ook uit coöperatieven en huurderverenigingen. Zij zijn blij met de Europese meerwaarde en dringen aan op een gemeenschappelijke verklaring over huisvesting, met een sterke nadruk op de nationale verantwoordelijkheid, en sociale huisvesting, met inachtneming van de Europese normen en met hulp van de Europese steuninstrumenten.</p>
      <p sl="de">Vandaar tot besluit mijn oproep aan u, mevrouw de commissaris, er echt voor te zorgen dat dit weerspiegeld wordt in het operationele programma! Helaas heb ik in de persmededeling van gisteren, bij de ondertekening van het nationale strategische kaderplan van Duitsland, geen verwijzing naar duurzame stadsontwikkeling of naar het partnerschapsbeginsel gevonden.</p>
    </intervention>
    <intervention id="4-018" speaker_id="31123" name="Pedro Guerreiro" is_mep="True" mode="spoken">
      <p sl="pt">namens de GUE/NGL-Fractie . – Ik feliciteer de heer Andria met zijn verslag, waarvan diverse punten onze steun verdienen.</p>
      <p sl="pt">Huisvesting is een nationaal beleid en als zodanig is het aan de lidstaten om er met alle mogelijke middelen voor te zorgen dat het recht op degelijke huisvesting voor alle burgers gewaarborgd is. Overeenkomstig artikel 65 van de grondwet van de Portugese Republiek heeft elke burger en zijn of haar gezin recht op passende huisvesting voor wat betreft grootte, hygiëne en comfort en persoonlijke ruimte en gezinsprivacy. Dit recht is een cruciale factor voor integratie en sociale insluiting en een absolute voorwaarde om te waarborgen dat in deze basisbehoefte voor menselijke ontwikkeling wordt voorzien voor alle burgers.</p>
      <p sl="pt">Het probleem van de huisvesting in het regionaal beleid van de Europese Unie heeft een nieuwe dimensie gekregen in het Europa van de 27. Wij mogen niet vergeten dat de structuurfondsen – ondanks de toenemende bijdrage ervan aan de vernieuwing van stadsgebieden, met name dankzij een initiatief van de Unie zelf – bedoeld zijn om garanties te bieden voor duurzame investeringen en voordeel te halen uit positieve externe factoren die de economische ontwikkeling bevorderen, zoals het investeren in basisinfrastructuren en het inzetten van hoger gekwalificeerde arbeidskrachten. Gelet hierop zijn wij van oordeel dat de structuurfondsen een relevante rol kunnen spelen bij de ondersteuning van geïntegreerde projecten ter bevordering van de sociale, publieke en coöperatieve woningbouw. Op die manier wordt het mogelijk om woningen te kopen of te huren tegen betaalbare prijzen en kan worden voorzien in aangepaste maatschappelijke voorzieningen die beantwoorden aan de doelstellingen van stadsvernieuwing, sociale cohesie en duurzame stedelijke ontwikkeling. Daarom is het absoluut noodzakelijk dat binnen de communautaire begroting meer middelen worden uitgetrokken voor het cohesiebeleid en dat ook andere financiële instrumenten worden ingezet, bijvoorbeeld de Europese Investeringsbank.</p>
    </intervention>
    <intervention id="4-019" speaker_id="28146" name="Hélène Goudin" is_mep="True" mode="spoken">
      <p sl="sv">namens de IND/DEM-Fractie . Mevrouw de Voorzitter, het structuur- en cohesiebeleid van de EU vertoont grote gebreken. Daarom is het bestaansrecht ervan zeer twijfelachtig, en wel vooral om drie redenen. De eerste reden is dat deze initiatieven neerkomen op kunstmatige ademhaling, die volstrekt niet tot een duurzame ontwikkeling voor de lange termijn leiden. We moeten accepteren dat de wereld om ons heen verandert ten gevolge van de globalisering. Wie vandaag een sterke concurrent is, kan morgen uitgerangeerd zijn.</p>
      <p sl="sv">De tweede reden betreft de financiering. Het geld gaat van de armen in rijke landen naar de rijken in arme landen. Dat is evenmin acceptabel.</p>
      <p sl="sv">De derde en laatste reden is dat de regels voor het gebruik van de structuurfondsen veel te rigide en restrictief zijn. De lidstaten, de regio’s en de lokale autoriteiten krijgen daardoor problemen om het geld daar te kunnen gebruiken waar het echt nodig is. De omstandigheden in de lidstaten van de EU lopen sterk uiteen. Daarom is het huidige beleid niet houdbaar. Ik vind dan ook dat het structuurbeleid moet worden gerenationaliseerd.</p>
    </intervention>
    <intervention id="4-020" speaker_id="2057" name="Carl Lang" is_mep="True" mode="spoken">
      <p sl="fr">namens de ITS-Fractie . – Mevrouw de Voorzitter, de constatering die de heer Andria in zijn verslag doet is juist: huisvesting is een belangrijk economisch en sociaal probleem.</p>
      <p sl="fr">In Frankrijk zijn meer dan 5,5 miljoen mensen slecht gehuisvest. Bovendien drukken de huren en hypotheekaflossingen zwaar op het budget van de Franse gezinnen. Maar de oplossing ligt natuurlijk niet in de Europese structuurfondsen. Enerzijds zou het geld van de belastingbetalers dan op een absurde manier versnipperd worden. En anderzijds zouden Franse regio’s als Nord-Pas-de-Calais nauwelijks van deze steun van de structuurfondsen profiteren, ook al worden ze zwaar getroffen door werkloosheid, sociale onzekerheid en een scherpe daling van de koopkracht. De kantons van het Franse Henegouwen krijgen namelijk al zeven jaar niets meer van de uit hoofde van doelstelling 1 betaalde bedragen, terwijl het Europa van Brussel voortdurend snijdt in de fondsen die voor onze regio’s bestemd zijn.</p>
      <p sl="fr">Als wij alle Fransen een fatsoenlijke huisvesting willen kunnen bieden, dan moet er in Frankrijk een huisvestingbeleid worden gevoerd dat gebaseerd is op twee principes. Het eerste is het principe van vrijheid, waarvoor het verkrijgen van een eigen huis van essentieel belang is. Momenteel is slechts 57 procent van de huishoudens eigenaar van hun woning. Als wij dit percentage willen verhogen, moeten wij de Franse premiespaarregelingen voor de aankoop van een huis een impuls geven, gezinnen renteloze leningen verschaffen en de grondbelastingen verminderen. Het tweede principe is het principe van nationale preferentie, dat er in Frankrijk toe zou moeten leiden dat bij de toekenning van sociale woningen, inclusief noodhuisvesting, voorrang wordt gegeven aan Fransen. Daarnaast spreekt het voor zich dat het – om een socialer beleid te kunnen voeren en onze economie weer op gang te kunnen brengen – noodzakelijk is de immigratie van buiten Europa een halt toe roepen, omdat de exponentiële toename daarvan ieder doeltreffend beleid inzake huisvesting en de bestrijding van werkloosheid te gronde richt.</p>
      <p sl="fr">Er is nog een andere essentiële voorwaarde. Het Europa van Brussel moet ermee ophouden onze industrieën bloot te stellen aan een oneerlijke internationale concurrentie die op grote schaal sociale dumping met zich meebrengt. Het is zaak zo snel mogelijk te gaan bouwen aan een ander Europa, een Europa van de naties, dat gebaseerd is op een vrijwillige samenwerking tussen de lidstaten en op communautaire preferentie, waarbij de soevereiniteit en de identiteit van de naties geëerbiedigd wordt.</p>
    </intervention>
    <intervention id="4-021" speaker_id="28359" name="Jana Bobošíková" is_mep="True" mode="spoken">
      <p sl="cs">Dames en heren, behalve onbetwistbare voordelen wat betreft hulp aan minder ontwikkelde regio’s zijn er ook enkele onvolkomenheden verbonden aan het Europese structuurbeleid. De ervaring leert dat het geld van de belastingbetaler niet altijd even doeltreffend wordt besteed, dat de nationale strategieën niet altijd de nodige synergie-effecten opleveren, dat de operationele programma’s van sommige lidstaten niet geheel doordacht zijn, en dat het niet altijd lukt om met dat geld de concurrentiekracht te versterken, de werkgelegenheid te verhogen, en zo bij te dragen aan duurzame ontwikkeling.</p>
      <p sl="cs">Een van de middelen om deze situatie te verbeteren zijn de zogeheten Open Dagen in Brussel, ofwel de jaarlijks door de Europese Commissie en het Comité van de Regio’s georganiseerde Europese week van de regio’s en steden. Dit jaar is het in oktober de vijfde keer dat deze megamanifestatie plaatsvindt. Om een beeld te schetsen: ook dit jaar komen er weer duizenden regionale afgevaardigden en ambtenaren naar Brussel, evenals honderden sprekers en journalisten, en vinden er tientallen seminars plaats en ontelbare borrels en recepties. De organisatoren van dit hele evenement hebben bovendien aangegeven dat parallel aan de workshops en andere evenementen in Brussel er in de hele Europese Unie allerlei andere met de Open Dagen samenhangende evenementen plaats zullen vinden die gericht zijn op de burger, om zo de boodschap van deze week in de regio’s en steden zelf uit te dragen.</p>
      <p sl="cs">Ik vind deze hele actie maar twijfelachtig en vraag me ten zeerste af of het geld van de burger hiermee wel op een doeltreffende manier gebruikt wordt om het regiobeleid te verbeteren. Uit de analyse van de Open Dagen blijkt duidelijk dat dit evenement in eerdere jaren bij nauwelijks de helft van de deelnemers voldeed aan de verwachtingen, en bovendien is nergens ooit openbaar gemaakt hoeveel deze megaparty wel niet kosten mag. Ik heb geen enkel direct antwoord ontvangen van commissaris Hübner op mijn vraag hoeveel deze hele regiogebeurtenis de belastingbetaler kosten zal. Indien we niet duidelijk aangeven wat de marketing- en pr-kosten zijn van het regionaal beleid, en we de kwaliteit van de effecten van het evenement niet afzetten tegen de kosten ervan, dan zullen we de terechte kritiek van de burger te verduren krijgen dat de Open Dagen in Brussel niets anders zijn dan een luxe uitstapje naar de hoofdstad van de Europese Unie.</p>
    </intervention>
    <intervention id="4-022" speaker_id="28354" name="Jan Březina" is_mep="True" mode="spoken">
      <p sl="cs">Geachte Voorzitter, waarde collega’s. Het verslag over volkshuisvesting dat nu voor ons ligt is het resultaat van de tomeloze inzet van de rapporteur. Ik wil hem en de gehele Commissie regionale ontwikkeling bedanken voor het feit dat zij zich zo grondig en diepgravend met het onderwerp hebben beziggehouden. Gezien het feit dat er op basis van de ingediende amendementen nog verregaande wijzigingen kunnen worden aangebracht aan de tekst van het verslag, dient nog even te worden gewacht met een definitief oordeel tot het moment dat de uitslag van de stemming bekend is. Ik wil echter nu alvast een eerste oordeel vellen.</p>
      <p sl="cs">Al vanaf het allereerste begin was duidelijk dat het om een politiek gevoelig en mogelijk explosief onderwerp gaat dat draait om de vraag of de volkshuisvestingsproblematiek al dan niet dient te worden geregeld op Europees niveau. Mijn antwoord hierop luidt dat overeenkomstig het subsidiariteitsbeginsel de EU zich min mogelijk moet bemoeien met volkshuisvestingsvraagstukken, en dan alleen nog indien Europees optreden voor de lidstaten een toegevoegde waarde inhoudt. Dat laatste betreft in hoofdzaak steun voor de renovatie van flatgebouwen of woningbouw voor sociaal zwakkere groepen, zoals ouderen, gehandicapten en jonge gezinnen met kinderen. Wat dat betreft beschouw ik het verslag als een nuttig document, waar de broodnodige nieuwe impulsen van uit zouden kunnen gaan.</p>
      <p sl="cs">Wat echter onder geen beding goed te keuren valt, zijn eventuele maatregelen op Europees niveau ter vervanging van regelgeving van de lidstaten, en ik vrees dat dát nu juist de kant is die dit verslag op gaat. Neem bijvoorbeeld het pleidooi voor een pakket indicatoren voor woonkwaliteit op Europees niveau. De Europese Unie, respectievelijk het Europees Parlement, mogen zich niet meer bevoegdheden toe-eigenen dan hun uit hoofde van het Verdrag toekomen. Het zijn de lidstaten die garant staan voor het recht op huisvesting, niet de Europese Unie, en dat moet zo blijven. Dat nog afgezien van het feit dat er volgens de oorspronkelijke opdracht gekeken had moeten worden naar het vraagstuk van de volkshuisvesting tegen de achtergrond van de regionale ontwikkeling, en niet in verband met maatschappelijke verantwoordelijkheid. Ik denk hierbij onder meer aan de oproep om in het kader van de sociale dimensie van de Lissabon-strategie de rechten op huisvesting te versterken. Ik vind dat helemaal niet in dit verslag thuishoren. De Lissabon-strategie rept met geen woord over volkshuisvesting en daar moeten we ons aan houden. Als schaduwrapporteur van de PPE-DE-Fractie waardeer ik het feit dat alle fracties gezamenlijk aan de amendementen hebben gewerkt en dat er de bereidheid bestond om de oorspronkelijk uitgesproken standpunten waar nodig bij te stellen. Indien het uiteindelijke verslag in de geest is van de overeenkomst tussen de belangrijkste fracties, dan zal ik er mee in kunnen stemmen.</p>
    </intervention>
    <intervention id="4-023" speaker_id="28143" name="Bernadette Bourzai" is_mep="True" mode="spoken">
      <p sl="fr">Mevrouw de Voorzitter, geachte collega’s, om te beginnen wil ik het hebben over het verslag van de heer Andria over het huisvestingsbeleid en het regionaal beleid. Ik wil hem allereerst feliciteren met zijn uitstekende werk, en ik wil de Interfractiewerkgroep stadsbeleid en huisvesting feliciteren met haar evaluatie van de bijdrage van de structuurfondsen aan het huisvestingsbeleid binnen de lidstaten.</p>
      <p sl="fr">Als gekozen vertegenwoordiger van een landelijk, bergachtig kiesdistrict, waaruit steeds meer mensen wegtrekken, ben ik persoonlijk meer geïnteresseerd in de problematiek van huisvesting in plattelandsgebieden. Daarom heb ik twee amendementen over dit onderwerp ingediend die gedeeltelijk zijn overgenomen; dit stemt mij vandaag tot tevredenheid, omdat ik bang was dat huisvesting uitsluitend werd beschouwd als een probleem van de steden. Ik vond het belangrijk de nadruk te leggen op de opeenhoping van handicaps waarmee het platteland te kampen heeft – lage inkomens, verspreide bebouwing en vaak vervallen huizen, tekort aan sociale en particuliere huurwoningen – en op de uitdagingen om de landelijke gebieden weer nieuw leven in te blazen door de komst van nieuwe bevolkingsgroepen. Vervolgens was het belangrijk te onderstrepen dat het absoluut noodzakelijk is om de aankoop, het herstel en de renovatie van oude gebouwen aan te moedigen, om publieke en particuliere instanties te steunen die advies en individuele begeleiding bieden voor de vestiging van particulieren en beroepsmensen, en om het aanbod aan nieuwe of gerenoveerde, publieke of particuliere, sociale woningen te verbeteren.</p>
      <p sl="fr">In het initiatiefverslag wordt op adequate wijze gewezen op de woonproblematiek in de kleine steden, die met elkaar regionale netwerken vormen en een belangrijke rol spelen in de ontwikkeling van de landelijke gebieden.</p>
      <p sl="fr">Wat het verslag-Janowski betreft, spreek ik namens mijn collega, mevrouw Douay, die vanmorgen niet aanwezig kan zijn. Zij wil graag benadrukken dat zij geheel en al tevreden is over het door de Commissie regionale ontwikkeling goedgekeurde verslag over de bijdrage van het toekomstige beleid aan het innovatievermogen van de Europese Unie. Zij verwelkomt met name de goedkeuring van de amendementen over de kleine en middelgrote ondernemingen en hun rol bij het scheppen van innovatievermogen op regionaal niveau, en van de amendementen over het specifieke karakter van bergachtige en landelijke gebieden. Het lijkt haar daarentegen geen goed idee om terug te komen op de omschrijving van paragraaf 14, die het resultaat is van een compromis dat tamelijk breed gedragen werd door de diverse fracties en dat niet gewijzigd zou moeten worden.</p>
    </intervention>
    <intervention id="4-024" speaker_id="28116" name="Marian Harkin" is_mep="True" mode="spoken">
      <p sl="en">Mevrouw de Voorzitter, dank u voor deze gelegenheid om over het verslag-Janowski te spreken.</p>
      <p sl="en">In de eerste plaats wil ik de heer Janowski bedanken voor zijn goede werk en de uitstekende samenwerking. Dit is een belangrijk verslag in de zin dat erin gekeken wordt hoe het regionaal beleid kan bijdragen aan het innovatievermogen van de EU. Er wordt vaak gezegd dat innovatie, onderzoek en ontwikkeling moeten worden geconcentreerd in stedelijke gebieden, technologische clusters en gebieden waar de kritische massa waarborgt dat er investeringen zullen worden gepleegd, terwijl uit dit verslag duidelijk blijkt dat innovatie en onderzoek en ontwikkeling in werkelijkheid leiden tot versterking van de doelstellingen van het regionaal beleid en bijdragen aan cohesie, zowel tussen als binnen regio’s. Ik ben ervan overtuigd dat sterke regio’s bijdragen aan sterke nationale groei. Het is als een puzzel waarvan de stukjes in elkaar passen en het geheel groter is dan de som van de delen. Als er stukjes van de puzzel ontbreken en we geen regionale ontwikkeling en geen regionale innovatie hebben, is het geheel incompleet.</p>
      <p sl="en">In het verslag wordt benadrukt dat kleine en middelgrote ondernemingen een cruciale rol spelen bij de opbouw van het innovatievermogen van de EU en wordt erop gewezen dat er gebruik kan worden gemaakt van de financiële instrumenten Jaspers, Jeremie en Jessica. Ook worden alle lidstaten opgeroepen om het percentage van het bbp dat aan onderzoek en ontwikkeling wordt besteed te verhogen. Enkele lidstaten besteden meer dan 3 procent van hun bbp aan onderzoek en ontwikkeling, maar in andere landen – zoals mijn eigen land, Ierland – is dat minder dan 1,5 procent. Zoals de heer Janowksi heeft gezegd, is het heel duidelijk, gelet op een aantal van de opmerkingen die we gisteren van Nobelprijswinnaar Tim Hunt hebben gehoord, dat meer investeringen in onderwijs, universiteiten en onderzoek en ontwikkeling en innovatie van cruciaal belang zijn wil de EU op de mondiale markt kunnen concurreren.</p>
      <p sl="en">Tot slot heeft het me veel genoegen gedaan om de commissaris te horen zeggen dat de Commissie informatie zal verstrekken over de wijze waarop middelen uit verschillende programma’s kunnen worden gecombineerd om synergieën te creëren. Dat is van essentieel belang om de regionale ontwikkeling te kunnen bevorderen. Het doet me ook genoegen om te horen dat de Commissie de voortgang van de investeringen in innovatie zal monitoren. Hopelijk zal op basis daarvan passende actie worden ondernomen.</p>
    </intervention>
    <intervention id="4-025" speaker_id="22861" name="Seán Ó Neachtain" is_mep="True" mode="spoken">
      <p sl="nl">A Uachtaráin, tá sé rí-thábhachtach go bhfaigheadh grúpaí atá curtha fútha i gceantair imeallacha, in Éirinn agus ar fud na hEorpa, sciar den airgead atá ar fáil faoin gClár Taighde, Teicneolaíochta agus Gnóthaí Forbartha.</p>
      <p sl="nl">Ba mhaith liom comhghairdeas a dhéanamh leis an Uasal Janowski as ucht a chuid oibre ar an tuarascáil seo.</p>
      <p sl="nl">Níor chóir go mbeadh aon cheantar imeallach ar fud na hEorpa fágtha gan áiseanna Theicneolaíocht an Eolais rud, faraoir, atá fíor i gcás an bhanda leathain mar shampla.</p>
      <p sl="nl">Caithfear an banda leathan a chur ar fáil do chuile cheantar, go háirithe do na ceantair imeallacha. Caithfear a chinntiú go mbeidh áis an bhanda leathain ar fáil do na ceantair seo chun go mbeadh siad in ann infheistíocht a tharraingt chucu féin mar aon le fostaíocht a chruthú ins na ceantair seo. Mura mbeidh an infheistíocht seo ag teacht isteach do na ceantair mar seo, gheobhaidh siad bás.</p>
      <p sl="nl">Mar sin, caithfidh Coimisiún na hEorpa tarraingt le Rialtaisí na mBallstát, lena chinntiú go bhfuil an banda leathan ar fáil do chuile pharóiste, is cuma beag nó mór iad, ar phraghas réasúnta.</p>
    </intervention>
    <intervention id="4-026" speaker_id="1933" name="Elisabeth Schroedter" is_mep="True" mode="spoken">
      <p sl="de">Mevrouw de Voorzitter, beste collega’s, geachte mevrouw de commissaris. De manier waarop de rol van innovatie in het verslag-Janowski aan bod komt, is volgens mij niet genoeg gericht op de echt centrale problemen. Het belang van de rol van innovatie in het cohesiebeleid kan – dat wordt ook in het verslag vastgesteld – niet hoog genoeg worden ingeschat. We hebben immers nog altijd met volstrekt verouderde concepten te maken. Deze concepten domineren de programma’s en ook de nieuwe programma’s.</p>
      <p sl="de">Een van die oude concepten is de onterechte opvatting dat het vormen van grote clusters in economische centra ook cohesie kan creëren voor de naburige, benadeelde regio’s. Het tegendeel is waar. De magneetwerking van grote clusters zorgt voor nog meer ongelijkheid in de ontwikkeling. Innovatie moet ook in kleinere regio’s en in kleine en middelgrote steden bereikt kunnen worden. Een kritieke massa op het vlak van omvang kan niet de bedoeling zijn. Echte innovatie betekent dat overal zoveel mogelijk innovatie wordt mogelijk gemaakt, ook in landelijke gebieden.</p>
      <p sl="de">Het ondersteunen van innovatie mag niet enkel gericht zijn op het model van de jonge, succesvolle zakenman. Vrouwelijke ondernemers hebben ook ondersteuning nodig en die moet er heel anders uitzien. De lidstaten en de Commissie moeten op dit vlak dringend hun manier van denken aanpassen. Gelijke kansen op het vlak van innovatie moeten duidelijk meer aandacht krijgen. Anders blijft een waardevol potentieel in de toekomst onbenut.</p>
      <p sl="de">Ik zou de Commissie nu nog eens duidelijk willen herinneren aan het feit dat zij de programma’s in dit licht kritisch moet bestuderen en niet enkel oude concepten moet goedkeuren.</p>
    </intervention>
    <intervention id="4-028" speaker_id="23286" name="Graham Booth" is_mep="True" mode="spoken">
      <p sl="en">Mijnheer de Voorzitter, ik denk dat “Bemoei je er niet mee!” de beste reactie is die ik op deze resolutie kan geven. Huisvestingsbeleid en regionaal beleid binnen de lidstaten zijn zaken voor democratisch gekozen nationale regeringen, en daar moet de Europese Commissie haar neus niet insteken. De tekst staat niet alleen vol met pseudo-intellectuele abracadabra, maar is bovendien ongelooflijk betuttelend als er waarheden als een koe worden gedebiteerd als “wijst op het belang van de veiligheidsproblemen”. Dat is als een arts die zijn patiënt wijst op het belang om te blijven ademen.</p>
      <p sl="en">De Britse regering zegt dat we een half miljoen huizen moeten bouwen, vooral voor starters op de woningmarkt en lagerbetaalden. Ik mag het daar dan niet helemaal mee eens zijn, maar dit idee sluit in ieder geval meer aan op onze behoeften dan de armzalige ideeën die in dit verslag worden gespuid. Ondanks het veelvuldige gebruik van het toverwoord subsidiariteit is deze resolutie een recept voor een huisvestingsbeleid waarin Brussel zich met elk detail bemoeit, en in het algemeen voor meer bemoeienis met de wijze waarop de lidstaten worden bestuurd. Wij in Groot-Brittannië hebben er geen behoefte aan dat Brussel ons vertelt wat voor soort huizen we nodig hebben, of wanneer en waar we ze moeten bouwen.</p>
    </intervention>
    <intervention id="4-029" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer de Voorzitter, de dreiging van de ontvolking hangt boven Europa. Als we er niet in slagen om in plattelandsgebieden duurzame banen te creëren, zal de koopkracht verder afnemen. Verder zullen de voorziening van levensmiddelen, postkantoren, dokterspraktijken, scholen en politieposten sluiten, zodat het platteland het laatste restje aantrekkingskracht verliest.</p>
      <p sl="de">Niet enkel ons landbouwbeleid heeft deze ontwikkeling een duwtje in de rug gegeven. Het aantal bedrijven en werkkrachten in de landbouw blijft, zoals bekend, dalen. Ook andere EU-steunprogramma’s hebben een boemerangeffect gehad. We wilden bedrijven steunen om banen te creëren maar het resultaat is dat enkele grote bedrijven erin geslaagd zijn het eens zo sterke midden- en kleinbedrijf te verdrukken. En wanneer genoeg schade is aangericht, gaat men naar een buurland en ontvangt men daar nieuwe subsidies.</p>
      <p sl="de">Het is natuurlijk moeilijk om deze cirkel te doorbreken. De EU wil nu de ontwikkeling van dorpen stimuleren, woonkernen nieuw leven inblazen en het platteland versterken. Maar als men nu met INTERACT II een programma wil opzetten voor het beheer van regionale programma’s en scholingscentra voor de EU-bureaucratie, dan is dat de waanzin ten top. De Commissie moet nog eens goed nadenken over de oorspronkelijke doelstellingen en problemen.</p>
    </intervention>
    <intervention id="4-030" speaker_id="1842" name="Rolf Berend" is_mep="True" mode="spoken">
      <p sl="de">Mijnheer de Voorzitter, mevrouw de commissaris, beste collega’s, in alle discussies over woonbeleid moeten we trouw blijven aan onze basisbeginselen van de subsidiariteit en de nabijheid bij de burger. De desbetreffende bevoegdheden van de EU zijn volgens het Verdrag heel beperkt, dat weet u, en we moeten ook niet proberen dit via een omweg aan te passen, maar wat het stimuleren van woonruimte in het kader van de EFRO-verordening voor de periode tussen 2007 en 2013 betreft, zou ik ervoor willen pleiten dat deze subsidies besteed worden aan het ombouwen van systeembouwwoningen in de Oost-Europese landen en in Oost-Duitsland.</p>
      <p sl="de">Een groot deel van de Europese bevolking woont in grote nederzettingen die meestal industrieel gebouwd zijn tussen de jaren zestig en de jaren tachtig. Met de uitbreiding van de EU naar Oost-Europa krijgt de Europese strategie inzake duurzame ontwikkeling van dit soort woningen meer belang. Terwijl in de West-Europese landen de toekomst van grote woonwijken vooral gelegen is in het vervullen van sociale functies, is de belangrijkste taak in Oost-Europa vooral het herstel en de modernisering van de systeembouw om deze woningen te kunnen verhuren. Tegelijk staat de structurele omschakeling van de woningeconomie, van het door de staat toekennen van woningen naar particuliere ondernemingen of woningbouwcorporaties, nog in de kinderschoenen.</p>
      <p sl="de">De stedenbouwkundige ontwikkeling van grote wijken in Oost-Europese landen is hier vooral een technische en specialistische aangelegenheid. In Duitsland zijn nieuwe problemen ontstaan die, gezien de Europese democratische ontwikkeling, vroeg of laat ook in andere landen zullen opduiken. Het wegtrekken van de bevolking leidt tot leegstand, zowel van oude woningen als van nieuwbouw, zowel in het centrum van de steden als in de buitenwijken. Daarom is voor de Oost-Duitse deelstaten bijvoorbeeld een programma ontwikkeld dat erop gericht is woningen waarnaar al geruime tijd geen vraag meer is, te slopen of aan te passen en de rest van het woningbestand te verbeteren om de structuur van de stad en de woningvoorraad af te stemmen op de dalende vraag.</p>
      <p sl="de">Op die manier moet de toekomst van grootschalige huisvesting in de Europese politiek een belangrijkere rol gaan spelen. Op die manier!</p>
    </intervention>
    <intervention id="4-031" speaker_id="28317" name="Jamila Madeira" is_mep="True" mode="spoken">
      <p sl="pt">Om te beginnen feliciteer ik de heer Andria met zijn verslag. In het allereerste artikel van het Handvest van de grondrechten van de Europese Unie, waarvan wij allen zouden willen dat het een grondwettelijk en bindend karakter krijgt, wordt bepaald dat de menselijke waardigheid een onvervreemdbaar recht is. Deze bepaling omvat, a fortiori , het recht op degelijke huisvesting.</p>
      <p sl="pt">Ofschoon de Europese Unie, zoals hier al door verschillende sprekers is onderstreept, op dit terrein geen directe bevoegdheden heeft, is er voor haar in deze kwestie een belangrijke rol weggelegd. Europa moet in nauwe samenwerking met de nationale, regionale en lokale overheden maatregelen nemen om gettovorming in stedelijke agglomeraties uit te bannen en paal en perk te stellen aan het daklozenprobleem dat zowel grote metropolen als kleine en middelgrote steden treft. In dit verband is het belangrijk dat de stadscentra nieuw leven wordt ingeblazen, niet alleen met het oog op het behoud van de historische gebouwen maar ook om de lokale economie te herstellen en een nieuwe impuls te geven aan het hart van de steden, waar verwaarloosde gebouwen schering en inslag zijn. Inmiddels is deze visie op zodanige wijze geëvolueerd dat wij thans van oordeel zijn dat de Europese financiële instrumenten die ter beschikking van de lidstaten staan, moeten bijdragen aan de oprichting van publiek-private partnerschappen en dat op structurele wijze moet worden geïnvesteerd in de bouw van intelligente woningen waarin energie-efficiëntie en milieuvriendelijke bouwcriteria troef zijn.</p>
      <p sl="pt">Ofschoon er uiteraard nog veel werk aan de winkel is, bieden wij mijns inziens met dit op eigen initiatief opgestelde verslag en het Europees Handvest voor de huisvesting dat is goedgekeurd door de interfractiewerkgroep stadsbeleid en huisvesting van het Europees Parlement twee elementen aan die van fundamenteel belang zijn voor de oplossing van het huisvestingsprobleem in de Europese Unie, dat aan dit verslag en het genoemde handvest ten grondslag ligt.</p>
    </intervention>
    <intervention id="4-032" speaker_id="28243" name="Jorgo Chatzimarkakis" is_mep="True" mode="spoken">
      <p sl="de">Mijnheer de Voorzitter, ik wil de commissaris hartelijk danken voor haar aanwezigheid. Ik zou eerst collega Janowski hartelijk willen feliciteren met het verslag dat hij heeft gemaakt. Het geeft aan dat er mogelijkheden zijn om de oude beginselenstrijd heel creatief aan te pakken. Hebben we meer middelen van de EU nodig op het gebied van regionale structuur en landbouwsteun of moeten we meer de kant kiezen van innovatie, onderzoek en technologie?</p>
      <p sl="de">Ik vind dat deze discussie onze begroting, onze EU, vaak genoeg verlamd heeft en u, mijnheer Janowski, laat met onze hulp in het initiatiefverslag zien om welke nieuwe trend het hier gaat. Het gaat er zogezegd om de begroting te „lissaboniseren“. Het gaat er om dat regionale hulp net als vroeger bovenaan staat maar dat de inhoud verandert. Dat is echt onder druk van het Europees Parlement gebeurd, maar ook op initiatief van commissaris Hübner.</p>
      <p sl="de">We zien in dit programma elementen als Jaspers, Jeremie en Jessica. Dat zijn zaken die nieuw en belangrijk zijn om de innovatie waar het om draait, de kennis van producten in de praktijk om te zetten, te steunen. In de toekomst grijpen we steeds meer naar de middelen die we hebben – de Europese Investeringsbank, het Europees Investeringsfonds – om risicokapitaal naar de mensen toe te brengen. Dat kan ik onderschrijven.</p>
      <p sl="de">We staan ook heel positief ten opzichte van de vraag om innovatieclusters. Er zijn baanbrekende en heel goede voorbeelden. Innovatie gebeurt niet centraal, ze vindt plaats in de regio’s – ik ken het voorbeeld van de Saksische stad Dresden heel goed, waar dankzij EU-steun en regionale steun rechtstreekse investeringen uit het buitenland massaal aangetrokken worden, waardoor een innovatiecluster ontstaan is.</p>
      <p sl="de">In deze context vind ik het zeer positief dat het EIT, het Europees Instituut voor Technologie, in uw verslag aan bod komt. Ik ben blij dat de commissaris het voorstel van Polen steunt om 1 miljard EUR ter beschikking te stellen voor de vestiging van het EIT. Dat is een weg die we verder moeten bewandelen. Hartelijk gefeliciteerd aan alle betrokkenen!</p>
    </intervention>
    <intervention id="4-033" speaker_id="33946" name="Andrzej Tomasz Zapałowski" is_mep="True" mode="spoken">
      <p sl="pl">Mijnheer de Voorzitter, allereerst zou ik de heer Janowski willen gelukwensen met zijn uitstekende verslag. De problemen die in het verslag worden aangekaart, zijn van buitengewoon belang voor de toekomst van de Europese Unie en voor haar rol in de wereldeconomie.</p>
      <p sl="pl">We dienen ons de volgende fundamentele vraag te stellen: zullen we, rekening houdend met de huidige investeringen in onderzoek in de lidstaten en met de huidige groei van het bbp in de landen van de Europese Unie, in staat zijn om de concurrentie aan te gaan met de landen die zich over de hele wereld het snelst ontwikkelen? We moeten ons afvragen of de ideologie in de Europese Unie niet de overhand gekregen heeft op gezonde economische processen, zoals ook ten tijde van het communisme het geval was.</p>
      <p sl="pl">Het spreekt vanzelf dat de beperkingen, die door dit achtenswaardige Parlement voortdurend worden opgelegd, de creatie van passende voorwaarden voor de dynamische ontwikkeling van onze economieën niet ten goede komen. Innovatie kan uiteraard niet geprogrammeerd worden. We kunnen daarentegen wel de juiste voorwaarden creëren zodat de gemeenschappen het innovatievermogen van de Unie actief kunnen bevorderen. Als we niet snel de nodige maatregelen nemen en de Unie van haar vele omslachtige bureaucratische procedures verlossen, zal het ons nooit lukken om de doelstellingen van de Lissabon-strategie te bereiken. Het doel van deze strategie is om van de economie van de Europese Unie tegen 2010 de meest concurrerende economie van de wereld te maken.</p>
    </intervention>
    <intervention id="4-034" speaker_id="28119" name="Kathy Sinnott" is_mep="True" mode="spoken">
      <p sl="en">Mijnheer de Voorzitter, ik geef toe dat we het goed bedoelen met dit initiatief op het gebied van huisvesting. Het hebben van een woning is tenslotte van fundamenteel belang voor een gezin en voor onze gemeenschappen. Huisvesting valt echter niet onder onze bevoegdheden, en het dilemma waar onze burgers mee geconfronteerd worden is dat op nationaal niveau financiële middelen altijd worden aanvaard, maar dat richtsnoeren en strategieën worden aanvaard of afgewezen al naargelang het dat land goed uitkomt of niet. Met name in Ierland is er een probleem. Ondanks onze strategieën voor stedelijke ontwikkeling moeten gezinnen gemiddeld acht jaar wachten op een sociale woning, omdat er onvoldoende sociale woningen worden gebouwd.</p>
      <p sl="en">Dit verslag bevat veel goede aanbevelingen. Maar terwijl in de huidige strategieën van de EU aanbevelingen worden gedaan voor de inrichting van groene ruimten, hebben lokale autoriteiten deze juist aangetast door er huizen in te bouwen. Die groene ruimten, waar kinderen in kunnen spelen, worden zo vernietigd, en in plaats daarvan komt er beton, waar graffiti en drugsgebruik welig kunnen tieren.</p>
      <p sl="en">Soms sluiten de aanbevelingen van de EU niet aan op de lokale werkelijkheid. In plattelandsgebieden in Ierland is het voor jonge gezinnen nu heel moeilijk geworden om een vergunning voor het bouwen van een huis te krijgen. Onze stadsplanners – en dat zijn stadplanners, geen plattelandsplanners – dringen erop aan dat alle nieuwe huizen op het platteland bij elkaar in wijken worden gebouwd. Dat ontmoedigt jonge mensen om daar te gaan wonen.</p>
      <p sl="en">Zoals bij alles moeten we het subsidiariteitsbeginsel respecteren en vergelijkend onderzoek doen naar goede praktijken, die we vanuit Europa kunnen aanbieden als gids. Maar daarnaast moeten we ook onze taak uitvoeren door de lidstaten serieuze vragen te stellen over de resultaten van het beleid voor mensen.</p>
    </intervention>
    <intervention id="4-035" speaker_id="2186" name="Konstantinos Hatzidakis" is_mep="True" mode="spoken">
      <p sl="el">Mijnheer de Voorzitter, ik wil het woord voeren over het verslag van mijn gewaardeerde collega de heer Andria, en met name over de verbetering van de energieprestatie van gebouwen. Daartoe bestaat een verplichting op grond van de bepalingen van Richtlijn 2002/91.</p>
      <p sl="el">Deze richtlijn heeft tot gevolg dat eigenaars met grote kosten worden opgezadeld als ze het certificaat willen verkrijgen dat nodig is om het huis te verkopen of te verhuren. Ze moeten dan immers eerst de energieprestaties van het gebouw verbeteren. Toen dit onderwerp werd behandeld, kwam dit aspect eigenlijk niet zozeer in de publiciteit, maar nu zijn ook op Europees vlak de verenigingen van eigenaars in rep en roer. Daarom geloof ik dat wij hierover moeten spreken en de bepalingen, die nu voor de nieuwe lidstaten gelden, moeten uitbreiden, met dien verstande, mevrouw de commissaris, dat met de herziening van 2009 ook de oude lidstaten hieronder worden gebracht.</p>
      <p sl="el">Wij hebben ervaringen opgedaan in Athene, toen wij de voorgevels van de gebouwen moesten opknappen. In samenwerking met de Europese Unie en met Europese financiële bijdragen is toen dit programma met goed resultaat uitgevoerd. De technische bijstand kwam van de centrale overheid, die ook een gedeelte van de kosten heeft gedragen. Ik denk dat wij bij de verbetering van de energieprestaties van gebouwen in heel de Europese Unie op eenzelfde manier te werk moeten gaan. Dit is een heel serieus vraagstuk dat heel veel mensen aangaat. Wij hebben het niet over een volledige kostendekking, maar mijns inziens moeten wij dit wel serieus bespreken en nagaan hoe wij de subsidiëring van bepaalde kosten kunnen uitbreiden en aldus een oplossing kunnen vinden voor dit serieuze vraagstuk.</p>
    </intervention>
    <intervention id="4-036" speaker_id="28578" name="Stavros Arnaoutakis" is_mep="True" mode="spoken">
      <p sl="el">Mijnheer de Voorzitter, mevrouw de commissaris, waarde collega’s, in de nieuwe programmeringsperiode moeten wij met het regionaal beleid niet alleen de ongelijkheden zien te verminderen, maar ook het innovatievermogen van de Unie zien te versterken. In alle activiteiten op het gebied van innovatie moet de mens centraal staan, opdat de levenskwaliteit van alle burgers kan worden verbeterd. Of wij tegen deze uitdaging opgewassen zijn, hangt in grote mate af van de vraag in hoeverre wij op alle opleidingniveaus gelijke kansen weten te bewerkstelligen.</p>
      <p sl="el">Met name dient te worden onderstreept dat innovatie niet alleen een zaak is voor wetenschappers. Innovatie is van groot belang voor alle burgers. Er hangt enorm veel af van de mate waarin wij erin zullen slagen innovatie te bevorderen in het midden- en kleinbedrijf en met name in de kleine bedrijven op lokaal en regionaal niveau, en van de mate waarin het innovatiebeleid erin zal slagen om ook de levensomstandigheden in de landbouwgebieden tot doelstelling uit te roepen van de productie en verwerking van landbouwproducten. Onze doelstellingen zijn ambitieus, en om die te bereiken moeten wij allen samenwerken.</p>
    </intervention>
    <intervention id="4-037" speaker_id="28316" name="Hannu Takkula" is_mep="True" mode="spoken">
      <p sl="fi">Mijnheer de Voorzitter, allereerst wil ik de rapporteur, de heer Janowski, bedanken voor zijn uitstekende verslag. Ik ben van mening dat het regionaal beleid tot het kernbeleid van ons in Europa behoort en dat het huisvestingsbeleid als onderdeel van het regionaal beleid natuurlijk ook heel belangrijk is, zoals hier is gezegd. Net als innovatie helpt het de regio’s sterk en levensvatbaar te houden.</p>
      <p sl="fi">Het is natuurlijk van belang het regionaal beleid niet alleen te beschouwen als een zaak van de Europese Unie of de nationale staten, maar vooral als iets dat verband houdt met het welzijn en geluk van mensen en burgers. De mens moet altijd in het middelpunt van het Europees beleid staan.</p>
      <p sl="fi">Naar mijn mening moeten wij proberen deze zaken als geheel te zien en ons doel moet zijn om gelijke kansen gebaseerd op duurzame ontwikkeling te waarborgen bij huisvesting en innovatie in de hele Europese Unie. Dit houdt in dat wij vooral moeten zorgen voor onze dunbevolkte regio’s, met inbegrip van de perifere regio’s, zodat ook zij betrokken worden bij de ontwikkeling, hun deel van de innovatie krijgen en de mensen daar ook een goed, evenwichtig en gelukkig leven kunnen leiden.</p>
    </intervention>
    <intervention id="4-038" speaker_id="1941" name="Roberta Angelilli" is_mep="True" mode="spoken">
      <p sl="it">Mijnheer de Voorzitter, dames en heren, ik dank de heren Janowski en Andria voor het uitstekende werk dat zij hebben verricht. Met name heb ik waardering voor hun inzet om een beter huisvestingsbeleid van de grond te krijgen. Het loont de moeite eraan te herinneren dat het huisvestingsprobleem als een ware noodsituatie kan worden beschouwd, vooral in de grote Europese steden, waar woningen peperduur zijn, waardoor gezinnen vaak gedwongen worden om meer dan 50 procent van hun salaris te spenderen aan een hypotheek of de huur van een woning. Dit alles ondanks dat huisvesting een eerste levensbehoefte zou moeten zijn en dus een maatschappelijk basisrecht.</p>
      <p sl="it">Ik hoop dat wij ons op weg begeven naar de verbetering van sociale woningen die dikwijls in beroerde omstandigheden verkeren, en meer in het algemeen hoop ik dat wij op weg zijn naar een strategie van renovatie van achterstandswijken in de grote Europese steden.</p>
    </intervention>
    <intervention id="4-039" speaker_id="28323" name="Oldřich Vlasák" is_mep="True" mode="spoken">
      <p sl="cs">Mijnheer de Voorzitter, commissaris, dames en heren, we spreken hier over een onderwerp dat ons allemaal rechtstreeks aangaat. Toegankelijke en adequate huisvesting van goede kwaliteit is een onderwerp dat in steeds sterkere mate uitdrukking geeft aan de individuele behoeften, mogelijkheden en meningen van eenieder van ons. Het verslag van de heer Andria over volkhuisvesting tegen de achtergrond van het regionale beleid is om die reden van groot belang.</p>
      <p sl="cs">Voordat we echter overgaan tot verder EU-optreden op dit gebied dienen we ons te realiseren dat noch de Europese Unie, noch haar instellingen directe bevoegdheden hebben op het gebied van volkshuisvesting. Desalniettemin hangt de versterking van de sociale en economische cohesie – een van de belangrijkste doelstellingen van het Verdrag van Maastricht, die gerealiseerd moet worden door middel van het regionaal beleid van de EU – nauw samen met de manier waarop wordt omgegaan met de vraag naar voldoende betaalbare woningen, de aanpak van het daklozenprobleem, stadsvernieuwing en vernieuwing van oude industriegebieden.</p>
      <p sl="cs">Een van de belangrijkste onderwerpen waarover we het zouden moeten hebben, is de vraag waar de grens ligt van de bevoegdheden en verantwoordelijkheden van de Europese Unie op het gebied van de volkshuisvesting, en wat het begrip subsidiariteit op dit vlak concreet inhoudt. Ook dienen we er goed over na te denken waar we ons precies op willen richten. Wat mij betreft zijn er twee mogelijkheden. Ofwel het gaat de richting op van een Europees recht op huisvesting dat gezien de verschillen tussen de lidstaten, regio’s en gemeenten, alsook onze beperkte bevoegdheden op dit vlak, hoe dan ook zeer vaag zal blijven, wat het gevaar in zich draagt dat we bij de burger verwachtingen wekken die we niet waar kunnen maken en zo aan geloofwaardigheid inboeten, ofwel we gaan de kant op van steunverlening aan dorpen, steden en regio’s bij het aanpakken van de volkshuisvestingsproblematiek, door ons met voorrang te richten op huisvestingssteun en de revitalisering van flatwijken. Dat laatste doen we dan door overheden met behulp van de structuurfondsen de benodigde middelen en voorwaarden te verschaffen, en door ze niet al te veel beperkingen op te leggen bij de besluitvorming over de aanpak van de volkshuisvestingsproblematiek op hun grondgebied. Op die manier voelen de burgers aan den lijve welk goeds de Europese Unie allemaal doet. Ik persoonlijk ben groot voorstander van deze tweede weg.</p>
    </intervention>
    <intervention id="4-040" speaker_id="4545" name="Catherine Stihler" is_mep="True" mode="spoken">
      <p sl="en">Mijnheer de Voorzitter, overal in de Europese Unie komt de betaalbaarheid van woningen hoger op de agenda te staan. Voor steeds meer mensen wordt het kopen van een huis te duur, waardoor uitsluiting dreigt en vooral starters worden gemarginaliseerd.</p>
      <p sl="en">Daarom is paragraaf 6, waarin de hoop wordt uitgesproken dat de nationale en plaatselijke verantwoordelijken maatregelen goedkeuren om jongeren een eerste woning te helpen vinden, zo belangrijk. Ook het noemen van huisvesting in landelijke gebieden is dat. In Schotland kunnen veel mensen die zijn geboren en opgegroeid in idyllische kleine stadjes en dorpen daar geen woning kopen vanwege het gebrek aan sociale woningen. Het huisvestingsbeleid van vandaag moet inspelen op de behoeften van morgen, en moet niet alleen toegankelijk zijn, maar ook milieuvriendelijk.</p>
      <p sl="en">Ik bedank de rapporteur en hoop dat we meer debat op Europees niveau krijgen over hoe we van elkaar kunnen leren bij het bouwen van goede, betaalbare en voor iedereen toegankelijke woningen.</p>
    </intervention>
    <intervention id="4-041" speaker_id="4340" name="Margie Sudre" is_mep="True" mode="spoken">
      <p sl="fr">Mijnheer de Voorzitter, mevrouw de commissaris, geachte collega’s, om te beginnen zou ik onze twee rapporteurs, de heer Andria en de heer Janowski, willen gelukwensen.</p>
      <p sl="fr">Het regionaal beleid van de Europese Unie moet een bijdrage leveren aan de verbetering van het innovatievermogen van onze regio’s, teneinde de verschillen in ontwikkeling te verkleinen en een duurzame en evenwichtige economische groei te ondersteunen, met inachtneming van de beginselen van subsidiariteit en solidariteit.</p>
      <p sl="fr">Om een voorbeeld te geven: de gebouwen, netwerken en woningen in de ultraperifere regio’s verkeren grotendeels in slechte staat en zijn onvoldoende toegerust om natuurlijke risico’s en specifieke weersomstandigheden het hoofd te bieden. Dankzij Europese, nationale en regionale stimuleringsmaatregelen, met de steun van particuliere investeringen, is het mogelijk inspanningen op deze gebieden in de ultraperifere regio’s te ontplooien, op basis van echte publiek-private partnerschappen.</p>
      <p sl="fr">Een dergelijke inspanning zou het onderzoek kunnen bespoedigen naar goedkope, aardschokbestendige, anticyclonale en sterk isolerende bouwmaterialen, zodat er een begin kan worden gemaakt met de bouw van goedkopere woningen die bestand zijn tegen onvoorziene gebeurtenissen. Een dergelijk project zou bovendien als voordeel hebben dat het een verstandiger gebruik van energie bevordert, door voorrang te geven aan schone energieën, profijt te trekken van de lokale omstandigheden en het aandeel van hernieuwbare energiebronnen te verhogen.</p>
      <p sl="fr">De ultraperifere regio’s zijn zeer geschikt om centres of excellence op het gebied van innovatie te worden, zowel in wetenschappelijk en technologisch, als in architectonisch opzicht, met als tweeledige doelstelling de bevolking in de overzeese gebieden veilige en comfortabele huisvesting te garanderen en de duurzame ontwikkeling van deze gebieden te bevorderen. Ik hoop dat de Commissie en de lidstaten centres of excellence zullen aanmoedigen, omdat zij echt een brug vormen tussen onderzoeks- en onderwijsinstellingen, kleine en middelgrote ondernemingen en lokale overheden.</p>
      <p sl="fr">Het is niet de bedoeling van het regionaal beleid dat de acties ervan steeds meer gericht worden op een beperkt aantal spectaculaire projecten, of dat de steun ervan al te zeer versnipperd raakt. Het regionaal beleid kan ook nuttig en doeltreffend zijn als het kleinschalige, innovatieve acties in de minst ontwikkelde regio’s steunt, teneinde een evenwichtige en polycentrische ontwikkeling van het grondgebied van de Europese Unie te waarborgen.</p>
    </intervention>
    <intervention id="4-042" speaker_id="28199" name="Gábor Harangozó" is_mep="True" mode="spoken">
      <p sl="hu">Het hoofddoel van het cohesiebeleid is dat we een uniform welvaartspeil creëren in de regio’s van Europa. Om dit te bereiken moet een goed cohesiebeleid zich in twee richtingen bewegen. We moeten groei garanderen en op wereldniveau competitief blijven door ontwikkelingen te financieren waarmee we de uitdagingen van de 21e eeuw kunnen aangaan. Het stimuleren van innovatie speelt hierbij een sleutelrol. Maar we mogen onderwijl de essentie van het cohesiebeleid niet uit het oog verliezen.</p>
      <p sl="hu">Er gaapt een grote kloof tussen de regio’s van Europa. Er zijn allerhande infrastructurele en sociale problemen waarvoor nog geen oplossing bestaat. Hier kunnen we met behulp van ons huisvestingsbeleid wezenlijk verschil maken. We moeten de armste mensen in de meest uitzichtloze situaties de mogelijkheid bieden te geloven dat hun levensomstandigheden wel degelijk kunnen verbeteren. Aangezien in de lidstaten van Midden- en Oost-Europa extreme armoede en gettovorming veelal typerend is voor de dorpen, is het van belang dat de steun voor huisvesting zich niet alleen beperkt tot de steden. Juist op het gebied van economische groei moeten we gelijke kansen creëren, we moeten ervoor zorgen dat mensen op het platteland ook toegang hebben tot een hoog onderwijsniveau en we moeten het mogelijk zien te maken dat innovatieve ontwikkelingen ook mensen in achtergestelde gebieden bereiken. Op die manier voeren we een beleid waarmee de kansen van onze burgers niet worden bepaald door de plaats waar ze geboren zijn.</p>
    </intervention>
    <intervention id="4-043" speaker_id="4452" name="Sérgio Marques" is_mep="True" mode="spoken">
      <p sl="pt">In de eerste plaats wil ik de heer Janowski feliciteren met zijn uitstekende verslag. Het regionale ontwikkelingsbeleid van de Europese Unie kan een cruciale rol spelen bij het bevorderen van het innoverend vermogen van de regio’s en met name van de minst begunstigde gebieden.</p>
      <p sl="pt">Elke regio beschikt over een innoverend vermogen dat niet onbenut mag blijven. Ik ben het dan ook met de rapporteur eens dat innovatie moet worden opgevat in de ruimst mogelijke zin. Het gaat immers niet uitsluitend om innovatie die voortkomt uit activiteiten van onderzoekscentra, universiteiten en bedrijven maar ook om vernieuwingen die tot stand komen in de context van een dynamische samenleving en het resultaat zijn van voortdurende vervolmakings- en verbeteringsprocessen waarin de bijdrage van elk individu, elke arbeider, elke ambtenaar en elk bedrijf beslissend kan blijken. Dit is de enige manier om het productiviteitsniveau van een economie op te trekken en het is tevens de beste indicator voor het innoverend vermogen van een regio.</p>
      <p sl="pt">Om te waarborgen dat het regionale ontwikkelingsbeleid vernieuwing in de hand werkt, moeten wij ervoor zorgen dat in de regio’s een innovatievriendelijke sfeer en cultuur ontstaan waarin initiatief, ondernemingszin, gezonde concurrentie en zin voor avontuur sterk gewaardeerd worden. Wij moeten erkennen dat deze waarden in sommige regio’s niet altijd bevorderd worden door de acties die ten uitvoer worden gelegd in het kader van de structuurfondsen. Integendeel zelfs. Het risico bestaat dat in deze gebieden een cultuur van subsidieafhankelijkheid wordt gecreëerd. Een dergelijke ontwikkeling moet hoe dan ook vermeden worden als wij willen waarborgen dat de regio’s hun innoverend vermogen echt benutten.</p>
    </intervention>
    <intervention id="4-044" speaker_id="28181" name="Miloš Koterec" is_mep="True" mode="spoken">
      <p sl="sk">Mijn dank gaat uit naar de rapporteur voor zijn veelomvattende verslag over volkshuisvesting in zowel de nieuwe als de oude lidstaten.</p>
      <p sl="sk">Ik denk dat het vraagstuk van adequate huisvesting, met name voor jonge mensen, vooral speelt in de nieuwe lidstaten. Via het cohesiebeleid draagt de Europese Unie weliswaar in belangrijke mate bij aan de aanpak van deze situatie, en wel in de vorm van steun aan op energiebesparing en milieubescherming gerichte renovatie van sociale woningen, maar desalniettemin is dit niet geheel toereikend. Verder mogen we met het doel om sociale woningbouw te realiseren geen van allerlei culturele voorzieningen verstoken enclaves creëren die voor steden en regio's een bron van problemen kunnen gaan vormen.</p>
      <p sl="sk">Ik ben van mening dat de Europese Unie op basis van door de gemeentes, steden, regio’s en ook lidstaten zelf uit te voeren analyses dient bij te dragen aan, en zorg te dragen voor een overzicht van goede praktijken die in de lidstaten van de Europese Unie worden toegepast bij de aanpak van de volkshuisvestingsproblematiek, gebaseerd op de ervaring die is opgedaan in vele landen en steden van het oudere deel van de Europese Unie.</p>
      <p sl="sk">Ik hoop dat de structuurfondsen en de mogelijkheid te putten uit de middelen van de Europese Unie zullen kunnen bijdragen tot een betere verbreiding van deze best practices. Het is namelijk van essentieel belang dat deze in de hele EU als zodanig worden erkend, en dat hiermee de nieuwe lidstaten de helpende hand wordt geboden bij het oplossen van hun problemen, met name wat betreft huisvesting voor de lagere inkomensgroepen van de bevolkingen.</p>
    </intervention>
    <intervention id="4-045" speaker_id="1318" name="James Nicholson" is_mep="True" mode="spoken">
      <p sl="en">Mijnheer de Voorzitter, ik wil de rapporteur prijzen voor zijn vooruitziende benadering van de toekomstige financiering van de Europese Unie. Innovatie is zonder meer een van de belangrijkste factoren voor economische vooruitgang en tenzij de Europese Unie dit idee volledig accepteert, zullen we niet kunnen concurreren op mondiaal niveau.</p>
      <p sl="en">Ik verwelkom met name ieder initiatief waarin de rol van kleine en middelgrote ondernemingen bij het tot stand brengen van economische vooruitgang wordt erkend. Vaak associëren we innovatie met grote multinationals met enorme onderzoeksfaciliteiten. Maar onze kleine bedrijven, die vaak familiebedrijven zijn, hebben altijd de ruggengraat van de Europese economie gevormd. Ik verwelkom alle voorstellen waarmee beoogd wordt om de samenwerking tussen kleine en middelgrote ondernemingen en grootschalige bedrijven en universiteiten te bevorderen. Omdat de huidige programmeringsperiode van de structuurfondsen samenvalt met het zevende kaderprogramma, is het logisch om naar manieren te zoeken waarop deze elkaar kunnen aanvullen.</p>
      <p sl="en">Wat betreft mijn eigen kiesdistrict in Noord-Ierland, heb ik er in het verleden vaak voor gepleit om bij de uitgaven uit de structuurfondsen sterke nadruk te leggen op economisch herstel. Ik zou het zeer verwelkomen wanneer we met onze nu zeer sterke economie structureel meer geld zouden kunnen steken in innovatie. Queen’s University in Noord-Ierland wordt algemeen erkend als excellent in onderzoek en ik wil heel graag zien dat universiteiten niet alleen voldoende financiële steun krijgen van hun nationale regeringen, maar ook volledig kunnen profiteren van EU-fondsen.</p>
      <p sl="en">Terwijl het verstandig is om de ontwikkeling van regionale, academische en wetenschappelijke onderzoekscentra te stimuleren, is het heel belangrijk om op te merken dat we in onze landen al centra van excellentie hebben en dat die als eerste steun moeten krijgen. Het opbouwen van een reputatie op het gebied van onderzoek en ontwikkeling kost tijd en ik wil zeker weten dat het ons doel is om in de allereerste plaats onze gevestigde universiteiten te steunen.</p>
      <p sl="en">Het is belangrijk dat we op een gebied als dit, waar de mogelijkheden voor grensoverschrijdende samenwerking oneindig zijn, niet de fout maken om te veel zaken te gaan voorschrijven. Het slechtste wat Brussel voor de innovatie in de Europese Unie kan doen, is de nationale en regionale parlementen vertellen hoe, waar en wanneer ze innovatie moeten bevorderen. Het is onze taak om de middelen te verschaffen, niet de methode.</p>
    </intervention>
    <intervention id="4-046" speaker_id="28382" name="Andrzej Jan Szejna" is_mep="True" mode="spoken">
      <p sl="pl">Mijnheer de Voorzitter, we zouden ingenomen moeten zijn met het voorstel om het probleem van de huisvesting op te nemen in het regionaal beleid van de Europese Unie. Dit probleem treft een groot aantal lidstaten. Het is bijgevolg de hoogste tijd dat er op Europees niveau gepaste maatregelen worden genomen. Het gaat hier immers om een inbreuk op een van de fundamentele rechten van de burger, namelijk het recht op een waardig leven in een eigen woning. Daarenboven tast dit probleem het maatschappelijke en economische potentieel aan. Het is derhalve onmogelijk om op een ernstige manier over solidariteit en over de Lissabon-strategie te praten, zonder ook een passend pakket maatregelen voor te stellen.</p>
      <p sl="pl">We mogen niet vergeten dat de opdeling van woongebieden in zones die door rijkere of door armere groepen in de maatschappij worden bewoond, in de toekomst nog zal verscherpen. Het probleem van de dakloosheid zal eveneens toenemen. Gezien de vergrijzing van onze bevolking en het stijgende productievermogen van de Europese economie, is een grotere toestroom van immigranten naar de Unie onvermijdelijk. Het zijn in de eerste plaats deze immigranten die ervoor zullen zorgen dat er een sterkere sociale stratificatie ontstaat. Een regeling voor de problemen inzake huisvesting zal ons in staat stellen om dit negatieve fenomeen, dat een regelrechte schande is voor Europa, in belangrijke mate te voorkomen.</p>
      <p sl="pl">We praten al jaren over innovatie in de Europese Unie. We hebben talrijke aspecten van innovatie onder de aandacht gebracht en ze op verschillende institutionele niveaus besproken. Hoe kunnen we bewerkstelligen dat deze debatten dit keer meer opleveren dan alleen maar holle woorden en loze beloften? De tenuitvoerlegging van innovatieve strategieën op regionaal niveau zal elke burger de mogelijkheid geven om aan den lijve te ondervinden dat innovatie zijn levensvoorwaarden en levenskwaliteit positief kan beïnvloeden. Het is een moeilijke weg, maar wellicht is het de enige manier om te garanderen dat de juiste ideeën in praktijk worden gebracht en eindelijk werkelijkheid worden.</p>
    </intervention>
    <intervention id="4-047" speaker_id="28173" name="Zita Pleštinská" is_mep="True" mode="spoken">
      <p sl="sk">Graag zou ik mijn collega de heer Janowski willen bedanken voor zijn niet-aflatende aandacht voor achtergestelde regio’s die als gevolg van een onderontwikkelde technische infrastructuur maar weinig de interesse wekken van investeerders.</p>
      <p sl="sk">Door het opbouwen van een goede infrastructuur op het gebied van onderzoek en ontwikkeling zal het eveneens in de perifere regio’s mogelijk moeten zijn om wetenschappers en onderzoekers voor zich te behouden. Om die reden zouden lidstaten en regionale overheden verregaande ondersteuning moeten geven aan innovatieve projecten ter stimulering van partnerschappen tussen de publieke en private sector, waarbij bedrijven – en dan met name het midden- en kleinbedrijf – alsook universiteiten en technische scholen, en het maatschappelijk middenveld betrokken worden. Tevens zou ik willen aanbevelen om gebruik te maken van de ervaringen van de Euregio’s met hun grensoverschrijdende structuren en vooral hun vermogen om succesvolle projecten op te zetten met behulp van de structuurfondsen, die een belangrijk instrument vormen bij de vergroting van het innovatieve vermogen van de Unie.</p>
      <p sl="sk">Voor succesvolle innovatie is transparante informatie en een goede toegankelijkheid ervan van cruciaal belang. Het bedrijfsleven en de overheden in de nieuwe lidstaten beschikken echter niet over de relevante informatie over nieuwe Commissie-initiatieven zoals Jaspers, Jeremie en Jessica. Zonder de benodigde en eenvoudig toegankelijke informatie zal er geen sprake kunnen zijn van innovatie voor de burgers of van de verbetering van hun levensstandaard, en zal het tevens onmogelijk blijken de doelstellingen van de EU-innovatiestrategie te halen, namelijk een concurrerende Europese Unie met een florerend midden- en kleinbedrijf in rijke Europese regio's.</p>
      <p sl="sk">Mevrouw de commissaris, ik dank u hartelijk voor uw aanwezigheid, waardoor onze discussie hier duidelijk aan gewicht heeft gewonnen.</p>
    </intervention>
    <intervention id="4-048" speaker_id="28379" name="Adam Gierek" is_mep="True" mode="spoken">
      <p sl="pl">Mijnheer de Voorzitter, het slagen van een beleid dat innovatie bevordert, is afhankelijk van een algemeen toegankelijk onderwijssysteem dat innovatie ondersteunt, van geavanceerd wetenschappelijk onderzoek, van een goed functionerende interne markt, van de synergie die voortvloeit uit de uitbreiding, van de communautaire strategie betreffende octrooien en licenties, van de oprichting van een Europees Centrum voor Innovatie en van een Europees Instituut voor Technologie, van de creatieve tenuitvoerlegging van de EU-wetgeving inzake chemische stoffen, energie, milieubeleid, enzovoort. De regionale dimensie van de tenuitvoerlegging van innovatiegerichte maatregelen is echter, zeker als ze afhankelijk is van de fondsen voor regionale ontwikkeling, in eerste instantie gebaseerd op de creatie van regionale gespecialiseerde kenniscentra. Ten eerste zullen deze centra de interregionale samenwerking versterken, bijvoorbeeld door innovatieve ideeën uit te wisselen, evenals ervaringen met betrekking tot de tenuitvoerlegging van de Lissabon-strategie. Ten tweede zullen ze samenwerking met deskundigen van buiten de betrokken regio’s garanderen. Ten slotte zullen ze ervoor zorgen dat het lokale innovatiepotentieel wordt benut, onder andere op een erg belangrijk domein dat hier vandaag al werd aangehaald, namelijk de modernisering van de verwarmingssystemen in gebouwen uit geprefabriceerde betonnen platen, maar ook op andere domeinen, zoals toerisme.</p>
      <p sl="pl">Ik zou de heer Janowski van harte willen feliciteren met zijn verslag.</p>
    </intervention>
    <intervention id="4-049" speaker_id="28288" name="Jan Olbrycht" is_mep="True" mode="spoken">
      <p sl="pl">Mijnheer de Voorzitter, het huidige debat is het bewijs dat het Europees Parlement zich medeverantwoordelijk voelt voor de tenuitvoerlegging van het cohesiebeleid als een van de beleidslijnen van de Gemeenschap. Het Europees Parlement speelt niet enkel een rol bij het opstellen van de wetgeving, maar is ook betrokken bij de tenuitvoerlegging ervan. Het Parlement besteedt veel aandacht aan het belang van een geïntegreerde aanpak en ondersteunt op die manier de Commissie. Het Europees Parlement benadrukt voortdurend dat het cohesiebeleid meer is dan een subsidiesysteem. Het beleid biedt ook gerichte ondersteuning, niet enkel voor investeringen in infrastructuur, maar eveneens voor diverse innovatieve activiteiten. Daarenboven zouden we, op basis van de eerder aangenomen verordeningen, de constructie van nieuwe woningen moeten stimuleren. De woningbouw is, zoals iedereen weet, niet alleen het vliegwiel in de machine van de economische groei, maar tegelijkertijd een manier om de levensstandaard te verhogen en ons cultureel erfgoed te beschermen.</p>
      <p sl="pl">Het debat van vandaag toont duidelijk aan dat het regionaal beleid en het cohesiebeleid, dat op dit moment gewijzigd wordt, altijd beschouwd moeten worden als twee fundamentele beleidslijnen van de Europese Unie.</p>
    </intervention>
    <intervention id="4-050" speaker_id="37761" name="Wolfgang Bulfon" is_mep="True" mode="spoken">
      <p sl="de">Mijnheer de Voorzitter, een woonruimte voor alle lagen van de bevolking, tegen betaalbare prijzen, is voor mij altijd een heel belangrijk thema geweest. De rapporteur onderstreept in zijn verslag de noodzaak van het recht op steun in de woningsector en vraagt om versterking van andere sociale rechten om een echte mobiliteit van werknemers te garanderen. Verder wordt gevraagd om nationale maatregelen te nemen om jonge mensen te helpen hun eerste eigen huis te kopen. Beide zaken wil ik volledig steunen.</p>
      <p sl="de">Ik wil echter hier wel op het gevaar van gettovorming wijzen. Dit gevaar kan bestaan wanneer het begrip social housing te beperkt wordt gedefinieerd. Ik doel hiermee op situaties waarin steun wordt verleend, uitsluitend op basis van sociale criteria. Ik vind het heel belangrijk dat projecten verschillende sociale lagen bereiken. Op die manier kunnen conflicthaarden, waartoe gettovorming altijd leidt, vermeden worden.</p>
      <p sl="de">In Oostenrijk wordt getwijfeld of een te ver gaande harmonisatie op het vlak van de woningsector kan leiden tot het ondermijnen van goed werkende systemen. Op het vlak van huurwetgeving hebben wij een zeer hoge norm, die in elk geval behouden moet blijven.</p>
    </intervention>
    <intervention id="4-051" speaker_id="28342" name="Maria Badia i Cutchet" is_mep="True" mode="spoken">
      <p sl="es">Mijnheer de Voorzitter, geachte afgevaardigden, in de eerste plaats verwelkom ik dit verslag, dat een van de problemen aan de orde stelt waarover de Europese burgers zich op dit moment het meest zorgen maken: de moeite die het kost om een woning te vinden. Dit belemmert de sociale integratie en de mobiliteit van grote aantallen werknemers, is een bron van enorme sociale ongelijkheid en remt het op een gezonde manier onafhankelijk worden van onze jongeren af, omdat ze geen woning kunnen vinden om een eigen huishouden te starten, een probleem dat het sociale aspect overstijgt en in een bredere context van stedelijke ontwikkeling kan worden getrokken.</p>
      <p sl="es">Daarom moeten de lidstaten de middelen van het Europees Fonds voor Regionale Ontwikkeling en de financieringsinstrumenten Jessica en Jeremie gebruiken voor huisvesting, zodat we dichterbij een oplossing van deze problemen komen, in nauwe samenwerking met de lokale en regionale autoriteiten, de sociaaleconomische actoren en het maatschappelijk middenveld; dit alles is nodig, plus het aanmoedigen van de uitwisseling van goede praktijken.</p>
      <p sl="es">Tot slot wil ik wijzen op het belang van opleidingen op het gebied van stadsplanning in het kader van het Europees Sociaal Fonds, ten behoeve van de verspreiding van nieuwe technologieën en doelmatigere bouwmaterialen waarmee de energie-efficiëntie in de huisvestingsector kan worden verbeterd.</p>
    </intervention>
    <intervention id="4-052" speaker_id="28363" name="Alfonso Andria" is_mep="True" mode="spoken" role="rapporteur">
      <p sl="it">Mijnheer de Voorzitter, dames en heren, ik moet zeggen dat de toespraken die ik hier beluisterd heb, werkelijk heel rijk van inhoud zijn. Dat geldt ook voor de toespraken van collega’s die zich niet altijd lovend hebben uitgelaten over het werk dat hier is verricht. Die collega’s vergaten dan wel even dat dit vraagstuk niet gemakkelijk te benaderen is en ook ging men lichtvoetig voorbij aan het feit dat er in de inleiding een verduidelijking staat inzake de bevoegdheid van de Europese Unie in deze materie. Het onderhavige verslag is zonder meer een stap vooruit, en daarom heb ik veel waardering voor de bijdragen en voor het inhoudelijk rijke debat dat hier heeft plaatsgehad, natuurlijk naar aanleiding van niet alleen mijn verslag maar ook dat van collega Janowski, die ik persoonlijk feliciteer.</p>
      <p sl="it">Ik wil vooral waardering uiten voor de openheid die commissaris Hübner, met wie wij nu gewend zijn samen te werken, getoond heeft. Vooral als ik naar het oorspronkelijke uitgangspunt kijk en denk aan de moeilijkheden waar ik het herhaaldelijk over heb gehad, moet ik zeggen dat er van de kant van de Commissie tekenen van vooruitgang in deze zin te bespeuren zijn. Dat spoort overigens heel goed met de reeds vermelde financiële instrumenten die de Commissie in overleg met de Europese Investeringsbank in het leven heeft geroepen en die gebaseerd zijn op de toepassing van optimale praktijken, de aanpak van plattelandsgebieden, het renoveren van achterstandswijken in oude stadskernen en deze nieuw leven inblazen, en dus een bijzonder accent leggen op het bestaande woningaanbod.</p>
      <p sl="it">Ik zou graag hebben dat het Parlement zich over deze kwesties bezint, evenals over het vraagstuk van energievoorziening, dat collega Hatzidakis ter sprake heeft gebracht, de problemen van sociale uitsluiting, gettovorming en ruimtelijke segregatie. Dat is een thematiek die nauw verband houdt met andere vraagstukken, zoals in mijn inleiding staat: de woonproblematiek, de ruimtelijke segregatie en gettovorming zijn factoren die in een optiek van sociale uitsluiting een doorslaggevende rol spelen. Tot slot heeft collega Badia i Cutchet terecht verwezen naar de kwestie van opleiding. Ikzelf wil daaraan het probleem van vervoer, dienstverlening en gezondheidszorg toevoegen, alsook een serie vraagstukken die verband houden met cultuurvoorzieningen en sociale dienstverlening. Vandaar dat wij ons hierover met meer openheid van geest moeten buigen, zoals het Parlement momenteel poogt te doen.</p>
      <p sl="it">Wij moeten uitgaan van het gegeven dat wij absoluut niet willen tornen aan de besluitvorming en het onafhankelijke optreden van de nationale staten of van de regionale en plaatselijke overheden. Met groot respect voor het subsidiariteitsbeginsel vragen wij aan Europa om een wat meer vastberaden stap vooruit te zetten op dit terrein. Dat betekent, dames en heren, dat het Parlement vandaag een buitengewone kans in handen heeft: het kan de Europese burgers laten zien dat het dicht bij hun eisen staat, want huisvesting is immers een eerste levensbehoefte. Wij moeten hiervoor ijveren zonder overdreven bemoeienis en zonder te morrelen aan de besluitvormingsautonomie van de nationale staten, de regionale of plaatselijke overheden. Het gaat er juist om dat wij de handen ineenslaan. Dat zeiden met zoveel woorden ook de collega’s Vlasák en Sudre, die er terecht op hebben gewezen dat Europa via het regionaal beleid moet ingrijpen en de andere lidstaten moet ruggensteunen: dus niet alleen – zoals artikel 7 van het EFRO-reglement zegt – de landen die in de laatste uitbreidingsronde zaten.</p>
    </intervention>
    <intervention id="4-053" speaker_id="28355" name="Mieczysław Edmund Janowski" is_mep="True" mode="spoken" role="rapporteur">
      <p sl="pl">Mijnheer de Voorzitter, ik wil iedereen hartelijk bedanken voor dit interessante debat, waaruit duidelijk gebleken is dat innovatie geen doel op zich mag zijn.</p>
      <p sl="pl">Ik heb in mijn verslag ook gewag gemaakt van innovatie op het gebied van huisvesting. Ik wil de heer Andria graag bedanken omdat hij dit punt nog eens extra onder de aandacht heeft gebracht. De regionale innovatiestrategieën, die mevrouw de commissaris kort ter sprake heeft gebracht, zullen in de toekomst erg belangrijk worden. We moeten bijzondere aandacht besteden aan de criteria die we willen gebruiken om het innovatievermogen te meten. Zoals u reeds hebt aangegeven, bewijzen de publiek-private partnerschappen dat de inspanningen die we gezamenlijk hebben geleverd, niet verloren zijn gegaan. Ook de heer Van Nistelrooij heeft hier de nadruk op gelegd, toen hij sprak over elementen of punten die een geheel vormen. De Parlementsleden uit deze hoek van het Huis, die de sociale aspecten in overweging hebben genomen, hebben dit punt eveneens aangehaald. Ik wil iedereen nogmaals van harte bedanken voor dit inspirerende debat.</p>
    </intervention>
    <intervention id="4-054" speaker_id="photo_generic" name="Danuta Hübner" is_mep="True" mode="spoken">
      <p sl="en">lid van de Commissie . – Mijnheer de Voorzitter, om te beginnen wil ik iedereen eraan herinneren dat we natuurlijk werken binnen de grenzen van de verordeningen. Binnen het kader van de verordeningen probeert de Commissie zo innovatief mogelijk te zijn bij het ontwikkelen van nieuwe instrumenten waarmee we alle uitdagingen beter het hoofd kunnen bieden. Ook proberen we zo flexibel te zijn als de verordeningen dat toestaan. Tevens werken we binnen de begroting, die voor sommigen te ruim is en voor anderen te beperkt, maar die ons er zeker toe gebracht heeft uit te kijken naar andere financieringsbronnen, ook weer om beter in staat te zijn om de uitdagingen aan te kunnen.</p>
      <p sl="en">De tijd waarin we leven vereist echter dat we allebei doen. Enerzijds moeten we de kwaliteit van het leven van onze burgers substantieel verhogen. En anderzijds moeten we de fundamenten leggen voor duurzame ontwikkeling op de lange termijn, waarvoor innovatie natuurlijk cruciaal en zelfs de belangrijkste factor is.</p>
      <p sl="en">Met betrekking tot huisvesting zijn de verordeningen royaler voor armere lidstaten, maar er zijn nog veel gebieden in de EU-15 waar we aan huisvesting gerelateerde activiteiten kunnen steunen. Dat geldt vooral voor het herstel van publieke ruimten in vervallen binnensteden, met inbegrip van veiligheidsmaatregelen, en voor het aansluiten van meergezinswoningen op waterleidingen, riolering en energie- en telecommunicatienetwerken. De Europese Investeringsbank en de Ontwikkelingsbank van de Raad van Europa hebben een belangrijke rol gespeeld bij de financiering van investeringen in de woningbouw, onafhankelijk van Jessica. Binnen het kader van Jessica zijn we nu aan het analyseren hoe we het maximale kunnen doen om de investeringen in de woningbouw te stimuleren door middel van goedkope leningen en kredieten.</p>
      <p sl="en">Tijdens de ministeriële bijeenkomst in Leipzig in mei zal een dag worden besteed aan kwesties met betrekking tot stedelijke gebieden. We zullen ook een Handvest van Leipzig over duurzame Europese steden aannemen. Een van de paragrafen daarvan gaat over de uitdagingen op het gebied van huisvesting, vooral in de context van energie. De Commissie zal aan deze bijeenkomst een analyse van toekomstige programma’s voorleggen, vooral met betrekking tot het huisvestingsvraagstuk. Ik wil u eraan herinneren dat de interdienstengroep voor stedelijke vraagstukken van de Commissie onlangs een inventaris heeft gemaakt van stedelijke dimensie van het Gemeenschapsbeleid. Hierin wordt al het beleid geïdentificeerd dat gevolgen heeft voor de huisvesting in de context van volksgezondheid, energie, sociaal beleid en stedelijk vervoer. Die interdienstengroep kan in zijn werkprogramma zeker meer aandacht geven aan het huisvestingsvraagstuk. Ik ben nog aan het nadenken over hoe we dat kunnen doen, maar we zullen opdracht geven voor de studie waar u in uw verslag om vraagt. Ik ben er zeker van dat deze studies zeer nuttig zullen blijken, en we proberen natuurlijk voortdurend om innovatiever te zijn. We moeten innovatiever zijn bij het ontwikkelen van financiële instrumenten en het combineren van verschillende bronnen. Als we dat niet doen, zullen we geen succes boeken.</p>
      <p sl="en">Wat betreft innovatie, en met betrekking tot het verslag van de heer Janowski, beklemtonen velen van u iets dat ik absoluut essentieel vind, namelijk de bredere interpretatie van innovatie als een proces dat niet alleen beperkt is tot multinationals en de allernieuwste technologie voor de eenentwintigste en tweeëntwintigste eeuw, maar als iets waar kleine en middelgrote ondernemingen ook aan meedoen. Ik deel volledig uw opvatting over deze dubbele uitdaging. We hebben lokale motoren en centra nodig om ons snel vooruit te helpen. De echte uitdaging is echter om het innovatievermogen over Europa te verspreiden. Ik ben het in hoge mate eens met uw opvattingen hierover. We hebben zowel centra als netwerken nodig. Dat is de reden waarom Regio’s voor economische verandering, het eerste netwerk van dit type, dat dit jaar gelanceerd zal worden, betrekking heeft op het met elkaar verbinden van clusters in heel Europa. De regio’s zullen gaan samenwerken bij het beantwoorden van de vraag hoe innovatieve producten zo snel mogelijk op de markt kunnen worden gebracht. Zoals we weten, is het een elementaire zwakte van Europa dat dit proces zo langzaam verloopt.</p>
      <p sl="en">Mijnheer de Voorzitter, ik wil u nogmaals bedanken voor dit debat over deze verslagen, dat een voortzetting is van onze interinstitutionele discussies op dit gebied. Beide verslagen zijn uitermate nuttig, niet in de laatste plaats in verband met het nadenken over toekomstig beleid.</p>
    </intervention>
    <intervention id="4-055" speaker_id="4346" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt zo meteen plaats.</p>
      <p sl="nl">Schriftelijke verklaringen (artikel 142 van het Reglement)</p>
    </intervention>
    <intervention id="4-056" speaker_id="23806" name="Gyula Hegyi" is_mep="True" mode="written">
      <p sl="en">Ik verwelkom dit verslag als een belangrijk vervolg op mijn verslag over de thematische strategie voor het stadsmilieu. Ik stel opnieuw voor om EU-middelen beschikbaar te stellen aan de lidstaten voor de renovatie van gebouwen en woonwijken. Lidstaten moeten projecten voor de ontwikkeling en modernisering van stadsverwarming stimuleren, die door de EU worden medegefinancierd. In dit verband wil ik erop wijzen dat het met stadsverwarming makkelijker is om bij een energiecrisis op een andere energiebron over te schakelen. Veel onnodig energieverbruik kan worden voorkomen met betere milieuprestaties van gebouwen door middel van energie-efficiënte woningontwerpen: door isolatie, gebruik van hernieuwbare energiebronnen, groene daken, passief/actief zondesign, laagenergiewoningen, enzovoorts.</p>
      <p sl="en">Ik beveel aan om een databank te ontwikkelen voor een EU-brede uitwisseling van goede praktijken bij het verbeteren van de energie- en waterefficiëntie van gebouwen. In onze lidstaten leven tien miljoen burgers in geprefabriceerde gebouwen. Het is onze gezamenlijke verantwoordelijkheid om hun levensomstandigheden te verbeteren en de renovatie van hun woningen te cofinancieren.</p>
    </intervention>
    <intervention id="4-057" speaker_id="28200" name="Katalin Lévai" is_mep="True" mode="written">
      <p sl="hu">Als woordvoerder van de Sociaal-democratische Fractie in het Europees Parlement over de situatie van Roma wil ik graag de aandacht vestigen op een nieuw aspect in het verslag: de huisvestingsmoeilijkheden die de grootste minderheid van Europa ondervindt.</p>
      <p sl="hu">Vooral in het geval van de Roma is het waar dat de problemen met de toegang tot en de kwaliteit van huisvesting in de eerste plaats maatschappelijke segregatieproblemen tot gevolg hebben. Een van de belangrijkste oorzaken hiervoor is dat de meest achtergestelde lagen van de bevolking noodgedwongen in de probleemgebieden blijven wonen.</p>
      <p sl="hu">Ik wil hierbij benadrukken dat maatschappelijke uitsluiting tegenstrijdig is met het Europees sociaal model. We moeten een grotere maatschappelijke cohesie garanderen, waarbij bijzondere aandacht moet worden besteed aan het verlenen van hulp aan de Roma-minderheid.</p>
      <p sl="hu">Het probleem wordt verergerd door het feit dat een aanzienlijk deel van de Roma-bevolking in streken van lidstaten woont die worden geteisterd door problemen op het gebied van economie, infrastructuur en werkgelegenheid. In het laatste decennium is de segregatie in huisvesting tussen Roma en niet-Roma op dramatische wijze toegenomen, en de meerderheid van de gezinnen verkeert in uitzonderlijk slechte woonomstandigheden. Daarom heb ik het initiatief genomen tot een onderzoek naar dit soort problemen, niet alleen onder immigranten maar ook onder de Roma-bevolking.</p>
      <p sl="hu">De complexe ontwikkeling van de meest achtergestelde regio’s waar veel Roma wonen, duldt geen uitstel. Het verbeteren van de woonomstandigheden gaat gepaard met de grootschalige terugdringing van plaatselijke en regionale segregatie, niet alleen op het gebied van huisvesting, maar ook wat betreft onderwijs en werkgelegenheid. Een belangrijk hulpmiddel bij het creëren van arbeidsplaatsen is de zodanige hervorming van het sociaal-politieke subsidiesysteem voor huisvesting dat de mobiliteit bevorderd wordt.</p>
      <p sl="hu">In dit verband kan ik bij wijze van goed voorbeeld melden dat ik een paar dagen geleden samen met de Hongaarse minister van Sociale Zaken en Werkgelegenheid, Péter Kiss, het tienjarige programma ‘Decennium van de Integratie van Roma’ heb mogen aankondigen, waarmee belangrijke inspanningen worden verricht om juist dit soort nadelige situaties op te heffen.</p>
    </intervention>
  </section>
  <section id="creitem6" title="6. Goedkeuring van de notulen van de vorige vergadering: zie notulen"/>
  <section id="creitem7" title="7. Stemmingen">
    <intervention id="4-061" speaker_id="4308" name="De Voorzitter" is_mep="True" mode="spoken">
      <p sl="nl">We gaan nu over tot de stemmingen.</p>
      <a text="(Voor de uitslagen en nadere bijzonderheden van de stemmingen: zie notulen)"/>
    </intervention>
  </section>
  <section id="creitem8" title="7.1. Vereenvoudiging van de communautaire wetgeving (wijziging van het Reglement) (stemming)"/>
  <section id="creitem9" title="7.2. Openbaar personenvervoer per spoor en over de weg (stemming)">
    <intervention id="4-067" speaker_id="2247" name="Mathieu Grosch" is_mep="True" mode="spoken">
      <p sl="de">Mijnheer de Voorzitter, ik stel deze mondelinge vraag namens collega Piecyk van de Socialistische Fractie. Ik verwijs hier naar de Engelse tekst, waarin staat: “operator shall be required to perform a major part”. Die woorden “major part” zouden vervangen moeten worden door “a substantial part”. Het is een kleine aanpassing in de tekst die ervoor kan zorgen dat na de inofficiële triloog een compromis tussen Raad, Commissie en Parlement kan worden bereikt.</p>
    </intervention>
    <intervention id="4-068" speaker_id="4747" name="Paolo Costa" is_mep="True" mode="spoken">
      <p sl="it">Mijnheer de Voorzitter, wij kunnen niet akkoord gaan met dit mondelinge amendement, omdat hiermee de strekking van het compromis dat in het kader van de informele triloog was bereikt, radicaal wordt omgegooid. Ik vraag de collega’s dan ook om op te staan.</p>
    </intervention>
    <intervention id="4-070" speaker_id="2247" name="Mathieu Grosch" is_mep="True" mode="spoken">
      <p sl="de">Mijnheer de Voorzitter, aangezien deze mondelinge wijziging niet is aangenomen, zou ik willen vragen om, wanneer we over amendement 66 stemmen, over de oorspronkelijke Engelse tekst te stemmen, omdat de Duitse en de Franse versie geen rekening houden met bepaalde nuances. Ik vraag dus om stemming over de Engelse tekst en een latere controle van de vertalingen.</p>
    </intervention>
    <intervention id="4-071" speaker_id="4308" name="De Voorzitter" is_mep="True" mode="spoken">
      <p sl="nl">Als er geen bezwaren zijn, geldt de Engelse versie als de authentieke tekst.</p>
    </intervention>
    <intervention id="4-072" speaker_id="4508" name="Erik Meijer" is_mep="True" mode="spoken" role="rapporteur">
      <p sl="nl">Voorzitter, ik had gevraagd mij het woord te verlenen voordat amendement 67 in stemming zou worden gebracht. Dat had een misverstand kunnen wegnemen.</p>
      <p sl="nl">Met het Duitse voorzitterschap van de Raad is tijdens de onderhandelingen in de periode tussen 12 en 24 april overeengekomen dat in de amendementen 66 en 67 als voorwaarde voor onderaanbesteding wordt gesproken van "significant". Het voorzitterschap bood als alternatief de term "substantial" aan, maar de twee grootste fracties hadden daaraan toen uiteindelijk geen behoefte. Buiten de rapporteur om hebben zij daarna besloten dat in de door zes fracties gezamenlijk ingediende amendementen het woord "major" moest worden gebruikt.</p>
      <p sl="nl">Ik ben het inhoudelijk met ze eens, maar ik heb wel steeds gewaarschuwd dat dit geen deel is van het gesloten compromis en dat het in theorie zou kunnen leiden tot de noodzaak van een derde lezing. Omdat christendemocraten en sociaaldemocraten er blijk van gaven er zeker van te zijn dat zij de Raad en met name Duitsland, dat de voornaamste tegenstander was, van deze wijziging alsnog konden overtuigen, volgde ik ze daarin graag. En ik constateer nu dat ze ook veroordeeld zijn om dat te handhaven, gezien het feit dat er zoveel mensen zijn opgestaan tegen een stemming over een mondeling amendement waarin ze dit allemaal weer zouden willen terugdraaien.</p>
    </intervention>
    <intervention id="4-074" speaker_id="2247" name="Mathieu Grosch" is_mep="True" mode="spoken">
      <p sl="de">Mijnheer de Voorzitter, ook hier zou ik namens collega Piecyk willen vragen om in de Engelse tekst “shall be required to perform the major part” te vervangen door “a substantial part”.</p>
    </intervention>
    <intervention id="4-076" speaker_id="2247" name="Mathieu Grosch" is_mep="True" mode="spoken">
      <p sl="de">Mijnheer de Voorzitter, aangezien dit mondelinge voorstel niet is aangenomen, zou ik ook hier willen vragen om, wanneer we over amendement 67 stemmen, over de Engelse tekst te stemmen, omwille van de reeds genoemde problemen in de Duitse en de Franse vertaling.</p>
    </intervention>
  </section>
  <section id="creitem10" title="7.3. Vaststelling van regels betreffende nominale hoeveelheden voor voorverpakte producten (stemming)"/>
  <section id="creitem11" title="7.4. Goedkeuring van motorvoertuigen en aanhangwagens daarvan en van systemen, onderdelen en technische eenheden die voor dergelijke voertuigen zijn bestemd (kaderrichtlijn) (stemming)"/>
  <section id="creitem12" title="7.5. Installatie van spiegels op bestaande vrachtwagens (stemming)"/>
  <section id="creitem13" title="7.6. Samenstelling van de Tijdelijke Commissie klimaatverandering (stemming)"/>
  <section id="creitem14" title="7.7. Top EU/Rusland (stemming)">
    <intervention id="4-086" speaker_id="4308" name="De Voorzitter" is_mep="True" mode="spoken">
      <p sl="nl">Ik wil u mededelen dat de Fractie Alliantie van Liberalen en Democraten voor Europa niet langer medeondertekenaar is van de gezamenlijke ontwerpresolutie.</p>
    </intervention>
    <intervention id="4-088" speaker_id="4521" name="Charles Tannock" is_mep="True" mode="spoken">
      <p sl="en">Mijnheer de Voorzitter, ik wil namens de PPE-DE-Fractie het volgende mondelinge amendement indienen: “onderstreept het belang van versterking van eenheid en solidariteit tussen de EU-lidstaten in hun betrekkingen met Rusland; is derhalve verheugd over het gemeenschappelijk standpunt dat de EU heeft ingenomen bij de onderhandelingen met de Russische regering over de opheffing van het Russische verbod op de invoer van Poolse landbouwproducten;”.</p>
    </intervention>
    <intervention id="4-090" speaker_id="1934" name="Daniel Cohn-Bendit" is_mep="True" mode="spoken">
      <p sl="fr">Geachte collega’s, gezien de discussie die wij gisteren hebben gevoerd, zouden wij een wijziging in de tekst willen doorvoeren:</p>
      <p sl="en">“roept de Europese Unie op om solidariteit met Estland te tonen in het kader van de recente gebeurtenissen in Tallinn;”.</p>
      <p sl="fr">Waar “Tallinn” in de tekst staat, hebben wij liever:</p>
      <p sl="en">“in het kader van de recente gebeurtenissen in Moskou”. Het grootste probleem was de manier waarop in Moskou met de gebeurtenissen is omgegaan, niet in Tallinn, en daarom zien wij liever dat er in de tekst komt te staan: “de recente gebeurtenissen in Moskou”. Dat lijkt passender.</p>
    </intervention>
    <intervention id="4-095" speaker_id="4751" name="Bart Staes" is_mep="True" mode="spoken">
      <p sl="nl">Voorzitter, collega's, in naam van mijn Fractie de Groenen en de Europese Vrije Alliantie zou ik een poging willen doen om met een mondeling amendement het tweede deel van paragraaf 11 beter en correcter te formuleren. Dat tweede deel zou dan luiden als volgt, en ik zeg het in het Engels: "in particular by means of enhanced dialogue over Ukraine and Belarus and joint efforts to finally resolve the frozen conflicts in Moldova and the South Kaukasus". Dus "Nagorno-Karabach and Georgia" verdwijnen en worden vervangen door "in Moldova and the South Kaukasus" .</p>
    </intervention>
  </section>
  <section id="creitem15" title="7.8. De hervormingen in de Arabische wereld: welke strategie voor de Europese Unie? (stemming)">
    <intervention id="4-100" speaker_id="4740" name="Marco Cappato" is_mep="True" mode="spoken">
      <p sl="it">Mijnheer de Voorzitter, wij stellen voor om de zinsnede “de volledige eerbiediging, ook in het rechtsbestel, van de verschillende seksuele geaardheden” op de volgende manier te wijzigen: “de volledige eerbiediging en non-discriminatie van de verschillende seksuele geaardheden”.</p>
    </intervention>
    <intervention id="4-102" speaker_id="4740" name="Marco Cappato" is_mep="True" mode="spoken">
      <p sl="it">Mijnheer de Voorzitter, wij stellen voor om de term “Palestijnse staat” te vervangen door “democratische Palestijnse staat”.</p>
    </intervention>
    <intervention id="4-104" speaker_id="22097" name="Véronique De Keyser" is_mep="True" mode="spoken">
      <p sl="fr">Mijnheer de Voorzitter, mijn fractie verzet zich niet tegen het mondelinge amendement, maar wij zijn niet vóór amendement 14, zelfs niet als het door het mondelinge amendement gewijzigd is.</p>
    </intervention>
    <intervention id="4-106" speaker_id="4740" name="Marco Cappato" is_mep="True" mode="spoken">
      <p sl="fr">Dit betreft louter een taalkundige precisering, ervan uitgaande de Franse versie authentiek is. De woorden “seculiere islambewegingen” zouden dus niet in de plaats komen van de woorden “gematigde islambewegingen”, maar zouden als een aanvulling moeten worden beschouwd.</p>
    </intervention>
    <intervention id="4-108" speaker_id="22097" name="Véronique De Keyser" is_mep="True" mode="spoken">
      <p sl="fr">Mijnheer de Voorzitter, de heer Cappato heeft een mondeling amendement ingediend, waarmee hij min of meer vraagt om de scheiding van kerk en staat te waarborgen. Wij verzoeken om als mondeling amendement toe te voegen:</p>
      <p sl="en">“zoals dat in iedere democratie het geval zou moeten zijn”.</p>
      <p sl="fr">Want politiek en religie mogen dan bij de islam hand in hand gaan, bij ons in Europa zijn er ook landen waar de scheiding van kerk en staat niet wordt toegepast.</p>
      <a text="(Applaus van links)"/>
    </intervention>
    <intervention id="4-111" speaker_id="2187" name="Antonio Tajani" is_mep="True" mode="spoken">
      <p sl="it">Mijnheer de Voorzitter, het amendement van de heer Cappato spreekt van scheiding tussen de politieke en religieuze macht. Wij debatteren hier over de landen van de Arabische wereld en niet over Europese landen. Als het amendement betrekking heeft op de landen van de Arabische wereld, gaan wij ermee akkoord; want als wij het over de kerk hebben, denken wij alleen aan de katholieke of protestantse kerk.</p>
      <p sl="it">Het betreffende amendement slaat op de religieuze macht en de politieke macht. Het moet duidelijk zijn dat alleen naar die twee zaken wordt verwezen: in de woorden van mevrouw De Keyser meen ik echter een poging te bespeuren om andere elementen binnen te smokkelen die niets met het onderhavige verslag te maken hebben.</p>
    </intervention>
    <intervention id="4-112" speaker_id="4308" name="De Voorzitter" is_mep="True" mode="spoken">
      <p sl="nl">Het amendement van mevrouw De Keyser voegt een zin met een universele betekenis toe. Het zegt “in iedere democratie”. Het amendement is dus ook universeel bedoeld.</p>
    </intervention>
    <intervention id="4-113" speaker_id="4740" name="Marco Cappato" is_mep="True" mode="spoken">
      <p sl="it">Mijnheer de Voorzitter, persoonlijk neem ik heel graag het amendement van mevrouw De Keyser over. Ik vind het zelf bijna vanzelfsprekend, maar mocht dat niet zo blijken te zijn, komt het nog beter uit dat mevrouw De Keyser dat amendement heeft ingediend.</p>
    </intervention>
    <intervention id="4-114" speaker_id="2187" name="Antonio Tajani" is_mep="True" mode="spoken">
      <p sl="it">Mijnheer de Voorzitter, ik geloof dat ieder in dit Parlement het recht heeft om te spreken, om zijn eigen ideeën te uiten en duidelijke informatie te verkrijgen uit de teksten waar wij over gaan stemmen.</p>
      <p sl="it">Voor wat betreft de officiële tekst, het amendement van de heer Cappato stelt: “onder meer door te zorgen voor onafhankelijkheid en scheiding van de instellingen en de politieke macht enerzijds en de religieuze autoriteiten anderzijds”. Dat is de tekst maar wij hebben het over kerk en staat. De termen zijn “politieke macht” en “religieuze autoriteiten”.</p>
    </intervention>
    <intervention id="4-116" speaker_id="22097" name="Véronique De Keyser" is_mep="True" mode="spoken">
      <p sl="fr">Mijnheer de Voorzitter, onder deze omstandigheden zou ik mijn fractie simpelweg willen verzoeken om tegen te stemmen.</p>
    </intervention>
  </section>
  <section id="creitem16" title="7.9. Hoorn van Afrika (stemming)"/>
  <section id="creitem17" title="7.10. Evaluatie Euratom – 50 jaar Europees kernenergiebeleid (stemming)"/>
  <section id="creitem18" title="7.11. Gevolgen voor de volksgezondheid van het vliegtuigongeluk in Groenland (stemming)"/>
  <section id="creitem19" title="7.12. Huisvesting en regionaal beleid (stemming)"/>
  <section id="creitem20" title="7.13. Bijdragen van het toekomstige regionaal beleid aan het innoverend vermogen van de EU (stemming)"/>
  <section id="creitem21" title="7.14. Versterking van de Europese wetgeving inzake voorlichting en raadpleging van werknemers (stemming)">
    <intervention id="4-130" speaker_id="4535" name="Philip Bushill-Matthews" is_mep="True" mode="spoken">
      <p sl="en">Mijnheer de Voorzitter, deze resolutie is ingediend namens bepaalde fracties, maar de naam van de PPE-DE-Fractie staat daar niet bij. Dat zou de indruk kunnen wekken dat we op een of andere manier zijn uitgesloten van het proces, gelet op het feit dat wij ertegen waren überhaupt een resolutie aan te nemen, omdat we binnenkort met een verslag van de commissie zullen komen. Feit is echter dat we actief betrokken zijn geweest bij de discussies met andere fracties. We delen de algemene wens dat deze wetgeving wordt herzien en gemoderniseerd en hebben zelfs in hoge mate bijgedragen aan de definitieve tekst. Ik wilde alleen opmerken dat hoewel we nog steeds enkele bedenkingen hebben over sommige bewoordingen, het me genoegen doet te kunnen bevestigen dat de PPE-DE-Fractie vóór deze resolutie zal stemmen.</p>
    </intervention>
    <intervention id="4-131" speaker_id="4308" name="De Voorzitter" is_mep="True" mode="spoken">
      <p sl="nl">Hiermee zijn de stemmingen beëindigd.</p>
    </intervention>
  </section>
  <section id="creitem22" title="8. Stemverklaringen">
    <intervention id="4-134" speaker_id="2309" name="Richard Corbett" is_mep="True" mode="written">
      <p sl="en">Namens de socialistische fractie spreek ik mijn genoegen over dit amendement op ons Reglement uit, waarmee het Parlement in staat wordt gesteld om voorstellen voor de vereenvoudiging van de Europese wetgeving, hetzij door codificatie van bestaande wetgeving zonder inhoudelijke wijzigingen, hetzij door herschikking van voorstellen waarbij inhoudelijke wijzigingen gecombineerd worden met de vereenvoudiging van bestaande wetgeving, veel efficiënter en sneller te behandelen.</p>
      <p sl="en">De voorstellen voor Europese wetgeving die we in dit Parlement behandelen, gaan steeds meer over het wijzigen of updaten van bestaande Europese wetgeving in plaats van over nieuwe wetgeving over nieuwe onderwerpen. Weinig zaken dragen echter meer bij aan de ondoorzichtigheid en complexiteit van de Europese wetgeving dan de gewoonte om door middel van een aantal richtlijnen eerdere richtlijnen te wijzigen zonder dat de tekst ooit wordt geconsolideerd in één enkel document. De Commissie moet haar programma voor de codificatie van de bestaande Gemeenschapswetgeving versnellen, niet alleen om het aantal pagina’s van het acquis communautaire terug te dringen, maar ook om een grotere transparantie en toegankelijkheid voor iedereen te bereiken. Door vandaag zijn Reglement te wijzigen, geeft het Parlement een krachtig signaal af dat het bereid is om aan dit proces mee te werken en dat met de nodige snelheid en toewijding te doen.</p>
    </intervention>
    <intervention id="4-136" speaker_id="31123" name="Pedro Guerreiro" is_mep="True" mode="written">
      <p sl="pt">Wie twijfels heeft bij de doelstellingen van deze aanbeveling, hoeft alleen maar even de informatie ter zake van het Parlement door te nemen: ‘voor de eerste keer’ krijgen overheden de gelegenheid om exploitanten van zogenaamde ‘openbare diensten’ inzake het personenvervoer per spoor en over de weg vrij te kiezen, ongeacht of het daarbij om publieke of private dienstverleners gaat. Anders gezegd, hiermee wordt ‘de gunning van openbaredienstcontracten’ naar de concurrentiesfeer gekatapulteerd, zodat het begrip openbare diensten op de helling komt te staan, met name in de betekenis van kwaliteitsvolle diensten die door de overheid worden aangeboden tegen aanvaardbare prijzen en met inachtneming van de rechten van de werknemers en de consumenten.</p>
      <p sl="pt">Ofschoon de aangenomen aanbeveling enkele belangrijke punten bevat – onder meer de mogelijkheid die aan de bevoegde instanties wordt geboden om de diensten zelf te verlenen of de opdracht rechtstreeks te gunnen aan een entiteit waarop zij het volledige toezicht uitoefenen –, maakt zij deel uit van het liberaliseringsbeleid en de maatregelen ter bevordering van de privatisering en de monopolievorming die ten koste van de overheidsmiddelen gaan en gevoed worden door het samenspel van de krachten die in elk land aanwezig zijn.</p>
      <p sl="pt">Het stelt ons ten zeerste teleur dat geen rekening is gehouden met onze voorstellen om de rechten van de werknemers uit de sector te beschermen, met name door in de contracten clausules op te nemen waarmee wordt gewaarborgd dat de betrokkenen bij verandering van exploitant hun baan niet verliezen.</p>
    </intervention>
    <intervention id="4-137" speaker_id="1403" name="David Martin" is_mep="True" mode="written">
      <p sl="en">Ik heb mijn steun gegeven aan deze amendementen waarmee beoogd wordt om nieuwe regels aan te nemen voor het openbaar personenvervoer per spoor en over de weg en waarmee naar een nieuwe balans wordt gezocht bij het toekennen van contracten voor deze diensten aan overheids- en particuliere bedrijven. Ik steun met name het voorstel om oude EU-wetgeving in te trekken en de bestaande nationale mededingingsregels voor het openbaar vervoer te vervangen door standaard, Europa-brede regels.</p>
    </intervention>
    <intervention id="4-138" speaker_id="4508" name="Erik Meijer" is_mep="True" mode="written">
      <p sl="nl">Het voorstel van de Europese Commissie uit 2000, waarin voor het gehele openbaar vervoer een aanbestedingsplicht zou gaan gelden, paste in de politieke mode van die tijd. Toen overheerste het idee dat de overheid zich uit veel taken moest terugtrekken, dat de belastingen daardoor konden worden verlaagd en dat de markt alles op een toereikende manier zou kunnen regelen. Dat maakte deel uit van de afspraken die enkele maanden voor dit voorstel waren gemaakt op de top van regeringsleiders in Lissabon, in de verwachting dat meer markt en meer winst ook een grotere economische groei en zelfs betere en goedkopere voorzieningen voor de burgers oplevert. Deze neo-liberale ideologie is sindsdien gebotst met de realiteit. De Lissabon-stratregie levert niet op wat men ervan had verwacht. Zeker op het terrein van voorzieningen die én noodzakelijk én verliesgevend zijn, zoals het openbaar vervoer, biedt de markt geen oplossing. Het zou leiden tot het verdwijnen van geïntegreerde netwerken, waarbij alleen de drukst bezette lijnen overblijven. De afgelopen zeven jaar zijn de ervaringen met privatisering en aanbesteding toegenomen, en de daarmee ervaren teleurstellingen hebben bijgedragen aan de groei van tegenkrachten. Mijn doel als rapporteur, behoud van gemeentelijke vervoerbedrijven en keuzevrijheid, kon mede daardoor bereikt worden.</p>
    </intervention>
    <intervention id="4-139" speaker_id="4461" name="Luís Queiró" is_mep="True" mode="written">
      <p sl="pt">Het ziet ernaar uit dat het verslag inzake openbare dienstverlening waarover hier vandaag gestemd is, in tweede lezing een gunstige uitkomst zal bieden voor een probleem dat al tientallen jaren aansleept. De juridische onzekerheid van de huidige situatie heeft alleen maar geleid tot conflicten en een belemmering van de ontwikkeling van de markt voor openbaar personenvervoer.</p>
      <p sl="pt">Daarom hopen wij dat in de slotversie van deze tekst de nodige voorwaarden zullen worden geschapen voor een transparante markttoegang zonder artificiële belemmeringen. Die dienen immers alleen maar om de status-quo te beschermen en de bureaucratische rompslomp en de obstakels in stand te houden die een beter en efficiënter openbaar personenvervoer in de weg staan.</p>
    </intervention>
    <intervention id="4-140" speaker_id="28584" name="Georgios Toussas" is_mep="True" mode="written">
      <p sl="nl">Met de ontwerpverordening betreffende het openbaar vervoer van passagiers over het spoor en de weg wordt een nieuwe aanval gepleegd op het volksinkomen, op de rechten van de werknemers en meer algemeen op de rechten van de mensen die met het openbaar vervoer reizen.</p>
      <p sl="nl">Na de liberalisering van het zeevervoer en de kustvaart – door middel van de volksvijandige Verordening (EEG) nr. 3577/92 – en van het passagiersvervoer door de lucht en over het spoor, zijn nu de lokale vervoersmiddelen, het lokale spoorweg- en wegvervoer, aan de beurt om geprivatiseerd te worden en de winst van het kapitaal op te voeren.</p>
      <p sl="nl">Het grootkapitaal legt de hand op het dagelijkse vervoer van de werknemers met de tram, de metro, de regionale spoorwegen en de bus, met alle gevolgen van dien: dure reisbiljetten en flinke staatssteun voor particuliere, monopolistische vervoersondernemingen. Dit zal een uitermate negatieve weerslag hebben op de veiligheid en de kwaliteit van het vervoer, en daarvan zullen de werknemers, de gebruikers van deze vervoersmiddelen en het volksgezin de dupe worden.</p>
      <p sl="nl">Zoals gebleken is uit de ervaring in de steden en uit de ervaring met de liberalisatie van de kustvaart en het luchtvervoer, heeft de privatisering van het openbaar vervoer uitermate ongunstige gevolgen voor de verafgelegen gebieden en de arme volksklasse.</p>
      <p sl="nl">De arbeiders verzetten zich, ook op vervoersgebied, tegen het volksvijandige beleid van de Europese Unie. Wij strijden voor modern openbaar vervoer van hoge kwaliteit, met goedkope reisbiljetten. Wij strijden voor een vervoer dat tegemoetkomt aan de behoeften van de arbeiders- en volksgezinnen. Daarom hebben wij tegen deze verordening van de EU gestemd.</p>
    </intervention>
    <intervention id="4-142" speaker_id="1403" name="David Martin" is_mep="True" mode="written">
      <p sl="en">Ik heb voor het gemeenschappelijk standpunt van de Raad over een voorstel voor deregulering van de omvang van voorverpakte producten gestemd. Wanneer deze wetgeving ten uitvoer wordt gelegd, zal het mogelijk worden om veel alledaagse consumentenproducten in meer verschillende hoeveelheden te verkopen dan nu. Ik denk dat dit in het belang is van de consumenten.</p>
    </intervention>
    <intervention id="4-143" speaker_id="1832" name="Marianne Thyssen" is_mep="True" mode="written">
      <p sl="nl">De huidige Europese regelgeving i.v.m. de verplichte verpakkingsmaten is 30 jaar oud en voldoet niet meer aan de hedendaagse consumptiepatronen. De nieuwe regels die wij hier vandaag in 2e en laatste lezing hebben goedgekeurd – in volledig akkoord met de Raad, een dikke pluim hiervoor voor de rapporteur -, sluiten aan bij de vraag van de consument naar meer uiteenlopende verpakkingsformaten. Europawijd zullen concurrentiebelemmeringen worden weggewerkt en innovatie aangemoedigd. Europese producenten zullen zelf kunnen beslissen welke verpakkingsformaten het best aansluiten bij de wensen van hun klanten. Wat de vraag in dit verslag betreft om het toepassingsgebied van de richtlijn prijsaanduiding per meeteenheid uit te breiden naar bepaalde kleine handelszaken, maak ik graag volgend voorbehoud. Ik ben zonder meer voorstander van een goede consumentenvoorlichting. Ik heb er niets op tegen om grote distributieketens, die het leeuwendeel van de markt voor hun rekening nemen, de verplichting op te leggen op hun producten de prijs per meeteenheid te plaatsen. Deze verplichting uitbreiden naar de KMO of buurtwinkels is echter geen goede zaak. Ik zal mij daar dus met hand en tand tegen verzetten, wanneer dit Parlement zich binnenkort buigt over de herziening van de huidige consumentenwetgeving.</p>
    </intervention>
    <intervention id="4-145" speaker_id="1403" name="David Martin" is_mep="True" mode="written">
      <p sl="en">Ik heb mijn steun gegeven aan deze amendementen voor het aannemen van nieuwe normen voor de productie van motorvoertuigen. Hiermee zullen de milieu- en veiligheidsnormen worden verhoogd en zal het voor producenten gemakkelijker worden om hun voertuigen in heel Europa te verkopen. Het doet me in het bijzonder genoegen dat in de wetgeving meer rekening zal worden gehouden met de behoeften van autogebruikers met een handicap.</p>
    </intervention>
    <intervention id="4-146" speaker_id="1832" name="Marianne Thyssen" is_mep="True" mode="written">
      <p sl="nl">Voorzitter, collega's, het verslag-Harbour, waarover vandaag in tweede lezing werd gestemd, verdient mijns inziens de volledige steun van het Parlement. Vandaag wordt immers het groene licht gegeven voor een typegoedkeuring die naast op personenwagens, ook van toepassing zal zijn op, bijvoorbeeld, bussen, coaches of vrachtwagens. Wederzijdse erkenning van goedkeuringen, en dit voor een zeer breed gamma van voertuigen, is alweer een belangrijke stap in de voltooiing van de interne markt. Voorts zal de invoering van deze kaderrichtlijn ook een positief effect hebben op de veiligheid, omdat mede een aantal veiligheidsmaatregelen voor bussen en coaches, versneld in werking zullen treden.</p>
      <p sl="nl">De vereenvoudiging die deze kaderrichtlijn met zich meebrengt, beste collega's, is een goede zaak voor de consument en de producent, omdat ze een waarborg is voor meer interne markt, zorgt voor meer veiligheid en een positief effect heeft op het milieu. Al deze redenen brengen me ertoe om de rapporteur volledig te ondersteunen.</p>
    </intervention>
    <intervention id="4-148" speaker_id="23768" name="Bogusław Liberadzki" is_mep="True" mode="written">
      <p sl="pl">Ik stem voor het verslag over het voorstel voor een richtlijn van het Europees Parlement en de Raad betreffende de installatie van spiegels op bestaande in de Gemeenschap geregistreerde vrachtwagens.</p>
      <p sl="pl">De heer Costa heeft er terecht op gewezen dat het uitrusten van elke na 2000 geregistreerde vrachtwagen met spiegels om de dode hoek in het gezichtsveld van de bestuurder te verkleinen, tussen nu en 2020 het leven van meer dan duizend personen zou kunnen redden. Zonder deze bindende wetgeving en overeenkomstig de richtlijn uit 2003, die de aanbeveling bevat om vrachtwagens vanaf 2007 van een dodehoekspiegel te voorzien, zouden voertuigen zonder breedtespiegels pas in 2023 uit het verkeer verdwijnen. Dat zou het werk dat op dit gebied verzet moet worden aanzienlijk vertragen.</p>
      <p sl="pl">De methode om deze extra spiegels te financieren, is eveneens nauwkeurig beschreven. De kostprijs om elk voertuig van een spiegel te voorzien, zou niet meer dan 100 tot 150 EUR bedragen, wat overeenkomt met de prijs van één volle benzinetank.</p>
      <p sl="pl">Voorts ga ik volledig akkoord met het voorstel om te onderzoeken of andere voertuigen, zoals bestelwagens of andere voertuigen voor leveringen, ook met dergelijke spiegels zouden moeten worden uitgerust.</p>
    </intervention>
    <intervention id="4-150" speaker_id="28352" name="Zuzana Roithová" is_mep="True" mode="spoken">
      <p sl="cs">Ik wil graag mijn waardering uitspreken voor het feit dat het leeuwendeel van de europarlementariërs zich gedistantieerd heeft van het deel van de motie over de top EU-Rusland waarin door links werd geprobeerd de Europese publieke opinie te manipuleren door te stellen dat met de plaatsing van het Amerikaanse antiraketschild in Polen en Tsjechië de deur wordt opengezet voor een nieuwe wapenwedloop. Het is een typisch links vals argument, en wel om twee redenen. Ten eerste gaat het hier slechts om de completering van een defensiesysteem dat tot doel heeft aanvallen af te slaan van regimes uit het Oosten die een bedreiging vormen voor de vrede. En ten tweede, wat die wapenwedloop betreft: sinds het aantreden van Poetin heeft Rusland zijn defensie-uitgaven stelselmatig verhoogd, zowel in absolute zin, alsook als percentage van het bbp. Die 4 procent vertegenwoordigen een bedrag dat wel 30 procent hoger is dan de defensie-uitgaven van de landen van de Europese Unie bij elkaar. De uiteindelijke motie is een voortreffelijk politiek signaal voor de komende topontmoeting met Rusland dat wij buitengewoon ontzet zijn over het agressieve optreden tegen zowel de Tsjetsjenen als tegen de Esten, de Polen en nog andere landen.</p>
    </intervention>
    <intervention id="4-151" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mijnheer de Voorzitter, het debat dat we in dit Parlement gevoerd hebben vóór de top tussen de Europese Unie en Rusland, was een mooi voorbeeld van onze eensgezindheid en verbondenheid. We hebben onderstreept dat de Unie zal opkomen voor de belangen van elke EU-lidstaat in de betrekkingen met Rusland. Het voorbeeld van Estland werd het vaakst aangehaald en ook het Russische embargo op Poolse vleeswaren kwam regelmatig ter sprake. Er is echter met geen woord gerept van het feit dat bepaalde lidstaten van de Europese Unie op unilaterale basis met Rusland onderhandelen, achter de rug van de andere lidstaten om en zonder rekening te houden met de belangen van de Gemeenschap. Anderzijds is er veel kritiek geuit aan het adres van Rusland als geheel, zonder dat daarbij getracht werd om een onderscheid te maken tussen de rol van de beleidsmakers, die dit beleid opleggen, en de positie van de gemiddelde Russische burger, die gemanipuleerd wordt door de media. Het is in het belang van Europa, van Rusland en van de hele wereld dat we de Russische maatschappij ervan overtuigen om resoluut te kiezen voor waarden als vrijheid, mensenrechten, democratie en internationale samenwerking als gelijkwaardige partners.</p>
    </intervention>
    <intervention id="4-152" speaker_id="21817" name="Mario Borghezio" is_mep="True" mode="spoken">
      <p sl="it">Mijnheer de Voorzitter, dames en heren, de stem die de Lega Nord voor de Onafhankelijkheid van Padanië over de ontwerpresolutie EU-Rusland heeft uitgebracht, houdt mede verband met het feit dat wij fel protesteren tegen de uiterst milde houding die de Europese Unie heeft aangenomen ten aanzien van de Estlandse crisis. Een lidstaat, een kleine en jonge natie, wier volk met moed en vastberadenheid de vrijheid uit de klauwen van het Sovjet-communisme heeft weggegrist, wordt als gevolg van een intern politiek besluit ernstig bedreigd door de voormalige Sovjetbezetter.</p>
      <p sl="it">En Europa? Europa staat erbij en kijkt ernaar. Europa lispelt een vaag woord van protest tegen de incidenten tegenover de Estlandse ambassadeur in Moskou. De hol klinkende verklaringen waarmee men zojuist het vijftigjarig bestaan van de Verdragen van Rome heeft gevierd, mogen gerust vervangen worden. Er moeten veel fermere en moediger woorden voor in de plaats komen, ter verdediging van deze lidstaat die in zijn vrijheid wordt belaagd.</p>
    </intervention>
    <intervention id="4-153" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">De Zweedse partij Junilistan vindt zoals bekend dat de EU en haar instellingen geen buitenlands beleid moeten voeren. Een patroon dat zich in het Europees Parlement steeds weer herhaalt, is dat de betrekkingen met een derde land op het niveau van het handelsbeleid beginnen. Daar staan wij positief tegenover. Het probleem ontstaat wanneer andere beleidsterreinen, zoals het buitenlands beleid, hulpbeleid of visserijbeleid hieraan worden toegevoegd. De EU moet zich strikt beperken tot handelsvraagstukken en grensoverschrijdende milieuvraagstukken.</p>
      <p sl="sv">Amendement 9 van de Fractie De Groenen/Vrije Europese Alliantie is op zich wenselijk. Het zou echter niet door het Europees Parlement moeten worden behandeld, omdat het gaat om een vraagstuk op het gebied van het buitenlands beleid. De heer Ahtisaari heeft in opdracht van de Verenigde Naties een plan voor Kosovo opgesteld. Het is echter niet de taak van dit Parlement om een standpunt in te nemen over dit plan of over de manier waarop Rusland moet optreden.</p>
      <p sl="sv">Met het oog op de heersende problemen in Rusland, onder andere wat betreft de gebrekkige eerbiediging van de mensenrechten en van het rechtsstaatbeginsel, is het positief dat de handel wordt uitgebreid. Als het echter gaat om vraagstukken die puur op het gebied van de buitenlandse politiek liggen, is het de taak van de nationale parlementen en regeringen en de Verenigde Naties om leiding te geven aan de activiteiten in dezen.</p>
    </intervention>
    <intervention id="4-154" speaker_id="1403" name="David Martin" is_mep="True" mode="written">
      <p sl="en">Ik heb voor deze resolutie gestemd, waarin het belang van Rusland voor Europa wordt erkend, met name op het gebied van energie, maar ook wordt gewezen op de noodzaak om de democratische waarden en mensenrechten te respecteren. Ik steun in het bijzonder de oproep aan Rusland om “zijn verplichtingen in het kader van het Verdrag van Wenen inzake diplomatieke betrekkingen” volledig te eerbiedigen, en daarmee de bescherming van ambassades en diplomaten te waarborgen.</p>
    </intervention>
    <intervention id="4-155" speaker_id="1073" name="Cristiana Muscardini" is_mep="True" mode="written">
      <p sl="it">Rusland is een belangrijke economische en handelspartner voor de Europese Unie. Het is belangrijk dat de Unie steeds nauwere banden met Rusland aanknoopt, zodat onder meer de weg geëffend kan worden naar het proces van democratisering en eerbiediging van de burger- en mensenrechten.</p>
      <p sl="it">Wij kunnen echter niet verhullen dat wij bezorgd zijn over wat er in deze dagen gebeurt in de betrekkingen tussen Rusland en de Baltische landen, en met name Estland. Het is inmiddels een vaste gewoonte voor de Russische autoriteiten geworden om op economisch en handelsgebied druk uit te oefenen op de buurlanden. Op die manier trachten zij een geopolitiek overwicht in de regio te verkrijgen.</p>
      <p sl="it">De EU moet als één man in de bres springen voor Estland en meer in het algemeen voor de lidstaten, om die te beschermen tegen handelspressie en dreigementen die van welke derde land dan ook komen.</p>
    </intervention>
    <intervention id="4-156" speaker_id="4545" name="Catherine Stihler" is_mep="True" mode="written">
      <p sl="en">Er moet nodig een oplossing worden gevonden voor de spanningen tussen Rusland en Estland. Het is uitermate zorgwekkend hoe snel dit probleem naar aanleiding van een plaatselijke Estse beslissing zodanig heeft kunnen escaleren dat Rusland de energietoevoer heeft afgesloten. Onze afhankelijkheid van Rusland voor onze energiebehoeften blijft zorgwekkend voor iedereen die belang heeft bij een continue aanvoer. 60 procent van de olie-uitvoer van Rusland gaat naar de EU, wat overeenkomt met ongeveer 25 procent van onze olieconsumptie. Daarnaast is 50 procent van de uitvoer van aardgas uit Rusland goed voor 25 procent van het totale aardgasverbruik van de EU. Ik hoop dat deze kwesties op 18 mei, bij de top tussen de EU en Rusland, aan de orde zullen komen en opgelost zullen worden.</p>
    </intervention>
    <intervention id="4-158" speaker_id="1956" name="Frank Vanhecke" is_mep="True" mode="spoken">
      <p sl="nl">Voorzitter, ik heb tegen het verslag-Rocard gestemd, omdat dit document eens te meer bewijst dat er in deze Europese Unie geen wil is om de realiteit van de Arabische wereld onder ogen te zien. Of men dat nu graag hoort of niet, feit is dat er in de Arabische wereld hoegenaamd geen interesse is in politieke hervormingen en nog veel minder in de hier zo geprezen culturele of interculturele dialoog.</p>
      <p sl="nl">Het verslag-Rocard had één grote aanklacht moeten zijn tegen de erbarmelijke toestand van de rechtsstaat, de vrije meningsuiting en de vrijheid van godsdienst in de Arabische landen. Maar in plaats daarvan wordt door dit Parlement en door dit verslag de zogenaamde culturele bepaaldheid van mensenrechten zowaar tot een soort nieuwe norm verheven.</p>
      <p sl="nl">Dat de situatie van religieuze minderheden in de islamitische landen de Europese mandarijnen Siberisch koud laat, zien we trouwens ook en herhaald in de houding van de Europese Unie ten aanzien van Turkije. Ondanks de haatcampagnes die door de Turkse en door de Turkse staat betaalde imams tegen de christenen worden gevoerd, met alle dodelijke gevolgen van dien, gaat het toetredingsproces rustig verder. Het is deze laffe apeasement politiek tegen de agressieve gevolgen van de islam die mijn partij zal blijven bestrijden.</p>
    </intervention>
    <intervention id="4-159" speaker_id="4740" name="Marco Cappato" is_mep="True" mode="spoken">
      <p sl="it">Meneer de Voorzitter, dames en heren, tijdens het debat en de stemming zijn wij getuige geweest van onenigheid over een amendement dat wij hadden ingediend. Wij zijn er zeer voldaan over dat dit amendement is aangenomen. In het verslag wordt gepreciseerd dat wij hopen dat er een inzet komt voor de vrijheid van geloofsbelijdenis en voor het recht van personen en gemeenschappen om vrij hun overtuigingen en geloof te belijden. In het amendement staat: “onder meer door te zorgen voor onafhankelijkheid en scheiding van de instellingen en de politieke macht enerzijds en de religieuze autoriteiten anderzijds”.</p>
      <p sl="it">Ik was het eens met het mondelinge amendement van mevrouw De Keyser, waarin verduidelijkt werd dat dit voor alle democratieën geldt. Het spijt me dat er bezwaar is gemaakt tegen de stemming, maar volgens mij verandert dat verder niets aan de strekking van het amendement. Als wij het namelijk over de Arabische wereld hebben, spreken wij niet over Arabische staten, Arabische naties of instellingen, maar wij hebben het dan ook over volkeren; dus gaat het ook over Arabische burgers die in de Europese Unie wonen. Als wij het hebben over de scheiding van de instellingen en de politieke macht van de religieuze autoriteiten, hebben wij het ook over onszelf, omdat het probleem natuurlijk, in een heel specifieke vorm en aard, in Mekka bestaat net zoals het in Rome bestaat. Als wij het vraagstuk aanpakken van de scheiding van staat en godsdienst in die landen, geldt dat ook voor onszelf.</p>
      <p sl="it">Ik sluit af door te zeggen dat ik eveneens tevreden ben over de goedkeuring van het mondelinge amendement over de “democratische Palestijnse staat”: anders dreigt de nationale staat geen grens van vrijheid te zijn zoals wij dat willen.</p>
    </intervention>
    <intervention id="4-160" speaker_id="28183" name="Patrick Gaubert" is_mep="True" mode="written">
      <p sl="fr">Het verslag van de heer Rocard over de hervormingen in de Arabische wereld is zojuist met een grote meerderheid aangenomen en ik wil de rapporteur graag feliciteren met zijn kwalitatief hoogstaande werk en zijn evenwichtige benadering.</p>
      <p sl="fr">In dit verslag wordt een vernieuwende strategie van de Europese Unie jegens de Arabische wereld voorgesteld, die gebaseerd is op een evenwichtig partnerschap, met als doel fundamentele hervormingen te bevorderen die zullen leiden tot veranderingen in het recht en tot de broodnodige betrokkenheid van het maatschappelijk middenveld.</p>
      <p sl="fr">Een verdienste van het verslag is tevens dat er wordt gewezen op de welwillendheid waarvan sommige regimes in dit deel van de wereld vaak hebben geprofiteerd. Tegelijkertijd worden de inspanningen onderkend om een dialoog tot stand te brengen door middel van de regionale integratiemechanismen, zoals het proces van Barcelona.</p>
      <p sl="fr">Tot slot wordt in het verslag in het bijzonder benadrukt dat deze staten waarden als verdraagzaamheid, eerbiediging van de mensenrechten en democratische beginselen moeten doen gelden, als zij stabiliteit en welvaart in hun land willen waarborgen. Tevens wordt met nadruk gewezen op de nauwe band die bestaat tussen de opkomst van extremistische bewegingen in het politieke landschap en de economische en sociale situatie die in deze staten heerst.</p>
      <p sl="fr">Aangezien ik voorstander ben van deze nieuwe, realistische en evenwichtige benadering, heb ik de aanneming van dit verslag tijdens de eindstemming in de plenaire vergadering gesteund.</p>
    </intervention>
    <intervention id="4-161" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Het Europees Parlement heeft vandaag zijn standspunt bepaald inzake de vraag hoe de EU moet optreden om hervormingen in de Arabische wereld tot stand te brengen. Wij zijn hier fel op tegen, omdat dit soort problemen via de Verenigde Naties moet worden opgelost.</p>
      <p sl="sv">In amendement 20 van de ALDE-Fractie wordt voorgesteld dat de EU geen steun zal geven aan “fundamentalistische en extreem nationalistische” bewegingen. Dat spreekt vanzelf, maar de EU moet überhaupt geen buitenlands beleid in andere delen van de wereld voeren. Daarom hebben wij tegen dit amendement gestemd.</p>
      <p sl="sv">Verder willen de liberalen in amendement 21 de Arabische landen ertoe krijgen om te zorgen voor “onafhankelijkheid en scheiding van de instellingen en de politieke macht enerzijds en de religieuze autoriteiten anderzijds”. De EU moet als instelling absoluut geen standpunten hebben over het systeem van een ander land.</p>
      <p sl="sv">Omdat wij dit geen zaak voor de EU vinden, hebben wij bij de stemming van vandaag tegen dit verslag in zijn geheel gestemd.</p>
    </intervention>
    <intervention id="4-162" speaker_id="1403" name="David Martin" is_mep="True" mode="written">
      <p sl="en">Ik ben het eens met de algemene strekking van het standpunt van de rapporteur over deze kwestie. Het is absoluut noodzakelijk dat er vrede in het Midden-Oosten komt, en de Europese Unie bevindt zich in een goede positie om dit proces te beïnvloeden.</p>
    </intervention>
    <intervention id="4-163" speaker_id="4461" name="Luís Queiró" is_mep="True" mode="written">
      <p sl="pt">Ik meen dat het met betrekking tot deze kwestie en dit verslag gerechtvaardigd is om hier een gedachte uiteen te zetten die ik reeds meermaals geformuleerd heb.</p>
      <p sl="pt">Teneinde de vrede, welvaart, democratie en mensenrechten in onze buurlanden te bevorderen, in het belang van zowel de Europese Unie zelf als de universele waarden, pleit ik voor een Europees project dat gebaseerd is op een partnerschap met onze mediterrane buren. Idealiter zou dat partnerschap op de middellange termijn moeten uitmonden in de totstandkoming van een ruimte van vrij verkeer in het Middellandse Zeegebied die zoveel mogelijk aansluit bij het model van de Europese Unie en openstaat voor omliggende landen die voldoen aan de vereisten van democratie, markteconomie en eerbiediging van de mensenrechten, zoals bepaald in de criteria van Kopenhagen. Het zou daarbij met name gaan om een sterk partnerschap in ruil voor hervormingen. Een bijkomend voordeel zou zijn dat ook Turkije hierbij betrokken zou kunnen worden indien het toetredingsproces in een impasse raakt, uiteraard in de veronderstelling dat Marokko, Israël en Tunesië hiermee akkoord gaan.</p>
      <p sl="pt">Ernaar streven omringd te worden door welvarende en democratische buren die aangespoord worden door het vooruitzicht op een verbetering van hun situatie en niet langer koste wat kost willen emigreren, is een goed Europees project. En bovendien is het niet eens helemaal nieuw.</p>
    </intervention>
    <intervention id="4-164" speaker_id="29579" name="Marc Tarabella" is_mep="True" mode="written">
      <p sl="fr">Tijdens de stemming over het verslag-Rocard over de hervormingen in de Arabische wereld, moesten wij ons uitspreken over amendement 21, waarin de Arabische landen die het nog niet gedaan hebben, wordt verzocht zich meer in te zetten voor de godsdienstvrijheid en het recht van personen en gemeenschappen om vrij hun overtuigingen en geloof te belijden, onder meer door te zorgen voor onafhankelijkheid en scheiding van de instellingen en de politieke macht enerzijds en de religieuze autoriteiten anderzijds.</p>
      <p sl="fr">Er werd toen een mondeling amendement ingediend, dat ten doel had deze fundamentele regel uit te breiden tot alle democratieën; iets waar ik volledig achter sta. Leden van de Fractie van de Europese Volkspartij (Christen democraten) en Europese Democraten hebben zich tegen deze uitbreiding verzet. Mijn standpunt was dat ik het volledig eens was met de inhoud van de oorspronkelijke tekst van amendement 21. Daarom heb ik dus besloten om vóór dit amendement te stemmen, en het verheugt mij dat het is aangenomen, met 382 stemmen voor, 222 stemmen tegen en 33 onthoudingen.</p>
    </intervention>
    <intervention id="4-166" speaker_id="28310" name="Edite Estrela" is_mep="True" mode="written">
      <p sl="pt">Ik heb mijn steun gegeven aan het verslag-Kaczmarek over de Hoorn van Afrika: een regionaal politiek EU-partnerschap voor vrede, veiligheid en ontwikkeling (A6-0146/2007), omdat dit initiatief mijns inziens van fundamenteel belang is om de aanwezigheid van de Europese Unie te consolideren in een regio die geteisterd wordt door drie ernstige conflicten – in Soedan, Ethiopië/Eritrea en Somalië – en waar een groot deel van de bevolking, meer dan 22 procent, onder de armoedegrens leeft.</p>
      <p sl="pt">Het partnerschap voor vrede, veiligheid en ontwikkeling heeft slechts kans van slagen als een regionale strategie wordt aangenomen waarbij bestaande regionale organisaties zoals de Afrikaanse Unie en de Intergouvernementele Autoriteit voor ontwikkeling en andere internationale partners betrokken worden, bij voorkeur in het kader van de Verenigde Naties.</p>
      <p sl="pt">Tevens is het van wezenlijk belang dat de internationale gemeenschap de landen in de regio steunt, zodat zij meer mogelijkheden hebben om zich aan te passen aan de ernstige gevolgen van de klimaatverandering. Per slot van rekening heeft Afrika, het continent dat het minst bijdraagt aan de uitstoot van broeikasgassen, het meest te lijden van de opwarming van de aarde vanwege de onderontwikkeling en de heersende armoede.</p>
    </intervention>
    <intervention id="4-167" speaker_id="31123" name="Pedro Guerreiro" is_mep="True" mode="written">
      <p sl="pt">Wij zijn van oordeel dat de complexe situatie in de Hoorn van Afrika moet worden aangepakt in overeenstemming met de volgende beginselen: strikte eerbiediging van het internationaal recht en het Handvest van de Verenigde Naties, vreedzame conflictbeheersing en detente.</p>
      <p sl="pt">Om de problemen van de volkeren en de landen in de regio op afdoende wijze te verhelpen moeten oplossingen worden aangedragen die niet rechtstreeks of onrechtstreeks ten dienste staan van de imperialistische agenda voor de regio. Dit soort imperialisme draagt alleen maar bij aan een versterking van de mechanismen van interventie en militarisme, zoals is gebleken uit de recente oprichting door de Verenigde Staten van een apart militair commando voor Afrika en de inrichting in het continent van nieuwe militaire basissen.</p>
      <p sl="pt">Het is tijd dat er een einde komt aan de interventiepolitiek en de buitenlandse inmenging in de conflictbeheersing en de militarisering van het continent, en met name van de bedoelde regio. In plaats daarvan moet steun worden verleend voor de diplomatieke inspanningen – te oordelen naar het recente vredesakkoord tussen Soedan en Tsjaad zijn die verre van uitgeput – waarmee wordt getracht om de problemen die aan de huidige rampsituatie ten grondslag liggen bij de wortel uit te roeien, te beginnen met de onrechtvaardige verdeling van de immense natuurlijke rijkdommen van de regio. Er bestaat ook een dringende behoefte aan humanitaire steun en een ontwikkelingsbeleid dat die naam waardig is.</p>
    </intervention>
    <intervention id="4-168" speaker_id="23768" name="Bogusław Liberadzki" is_mep="True" mode="written">
      <p sl="pl">Mijnheer de Voorzitter, ik stem voor het verslag van de heer Kaczmarek over de EU-strategie voor Afrika, die tot doel heeft een regionaal politiek partnerschap voor vrede, veiligheid en ontwikkeling tot stand te brengen tussen de Europese Unie en de Hoorn van Afrika.</p>
      <p sl="pl">De rapporteur heeft terecht benadrukt dat het van wezenlijk belang is dat er snel oplossingen worden gevonden om de situatie in de Hoorn van Afrika, een regio die verscheurd is door conflicten, te stabiliseren. Vijf van de zeven landen zijn voortdurend in oorlog met hun buurlanden. Het voorstel van de rapporteur om een Speciale Vertegenwoordiger van de Europese Unie voor de Hoorn van Afrika te benoemen, kan op onze steun rekenen. Deze Vertegenwoordiger zou de initiatieven van de Europese Unie in de regio moeten coördineren.</p>
      <p sl="pl">Ik ben tevens ingenomen met het initiatief om de Raad en de Commissie op te roepen om een proces van overleg op gang te brengen met alle andere partners die bij de regio betrokken zijn, met het oog op de organisatie van een alomvattende vredesconferentie over de veiligheid in alle landen van de Hoorn van Afrika.</p>
      <p sl="pl">De heer Kaczmarek wijst erop dat het bundelen en coördineren van initiatieven, evenals van de samenwerking in de regio, zou kunnen bijdragen tot het oplossen van problemen als illegale vluchtelingenstromen, veiligheid aan de grenzen, voedselzekerheid en milieu, wapenbeheersing, onderwijs en infrastructuur, evenals tot het opstarten van een politieke dialoog tussen de landen in de Hoorn van Afrika.</p>
    </intervention>
    <intervention id="4-169" speaker_id="1073" name="Cristiana Muscardini" is_mep="True" mode="written">
      <p sl="it">Wij hebben voor het verslag-Kaczmarek over de Hoorn van Afrika gestemd. In dat verslag zijn vier amendementen van ons overgenomen die de tragische realiteit van Somalië in een context trachten te plaatsen.</p>
      <p sl="it">Het verslag in zijn geheel koestert grote hoop inzake een politiek partnerschap van de Europese Unie met de Hoorn van Afrika. Wij hebben echter opgemerkt dat het hoog tijd wordt een alomvattende conferentie bijeen te roepen die zich niet alleen richt op de veiligheid, maar ook op vrede en ontwikkeling, een conferentie dus die deze kwesties samen met alle landen van de Hoorn van Afrika te lijf gaat.</p>
      <p sl="it">Wij hebben het accent willen leggen op het feit dat vooral vrouwen en kinderen het slachtoffer zijn van conflictsituaties, omdat zij namelijk de kwetsbaarste bevolkingsgroep vormen. Daarom hebben wij ervoor gezorgd dat er aan de tekst een belangrijke verwijzing werd toegevoegd naar de resolutie van de Verenigde Naties over vrouwen in conflicten.</p>
      <p sl="it">Wij hebben bovendien toegevoegd dat er een ferme strijd moet worden aangebonden tegen de tragische gewoonte van genitale verminking van vrouwen, om langs die weg armoede uit te bannen en economische ontwikkeling te bevorderen.</p>
      <p sl="it">Ten slotte hebben wij amendementen ingediend over het belang van het zelfbeschikkingsbeginsel van het Somalische volk en van Somaliland, wat het enige democratische gebied in dit land is. Somaliland gaat vreselijk gebukt onder de rivaliteit tussen clans en de poging tot infiltratie door islamitische rechtbanken, die maar één doel voor ogen hebben: het vredesproces in het land te doen mislukken.</p>
    </intervention>
    <intervention id="4-172" speaker_id="28268" name="Danutė Budreikaitė" is_mep="True" mode="spoken">
      <p sl="lt">Anders dan bij de Europese Gemeenschap voor Kolen en Staal is er bij Euratom geen sprake van een datum waarop het geheel afloopt. Ook al zijn niet alle geplande taken geïmplementeerd en zijn niet alle geplande activiteiten op het gebied van kernenergie uitgevoerd, toch kan worden gesteld dat deze taken dankzij samenwerking met andere organisaties inzake kernenergie met succes zijn volbracht. De Euratom-organisatie is als gevolg van de huidige situatie op de energiemarkten van de EU en de wereld, alsook van de door het verbruik van fossiele en organische brandstoffen veroorzaakte klimaatsveranderingen des te relevanter geworden. Er zijn vijftien Europese lidstaten die over een kerncentrale beschikken, en wereldwijd wordt er steeds meer kernenergie geproduceerd. Het vermeende aan kernenergie verbonden gebrek aan veiligheid is gezien het huidige niveau van de veiligheidsvoorzieningen louter een politieke kwestie. De Euratom-organisatie dient onafhankelijk te blijven, hetgeen kan worden bewerkstelligd door haar te voorzien van de bijkomende juridische basis waar zij zo om staat te springen. Ik heb gestemd tegen het bijeenroepen van een intergouvernementele conferentie, omdat deze hoogstwaarschijnlijk maar weinig zoden aan de dijk zal zetten. En zoals de discussies over kernenergie hier wel hebben aangetoond, is het vooralsnog niet nodig de bevoegdheden van het Parlement op dit gebied uit te breiden.</p>
    </intervention>
    <intervention id="4-173" speaker_id="2278" name="Paul Rübig" is_mep="True" mode="spoken">
      <p sl="de">Mijnheer de Voorzitter, ik wil graag zeggen hoezeer ik ingenomen ben met de huidige beslissing van het Europees Parlement, vooral omdat het daarmee ondubbelzinnig bevestigt dat er al vijftig jaar een democratisch tekort bestaat in het Euratom-Verdrag en omdat het Europees Parlement met ruime meerderheid ook medebeslissingsbevoegdheid vraagt in zaken die het Euratom-Verdrag betreffen. De tijd is rijp om veiligheidskwesties niet enkel in de lidstaten te behandelen maar om veiligheid en bescherming van de gezondheid op Europees niveau te bespreken. Daarom heeft de delegatie besloten deze eisen te steunen.</p>
    </intervention>
    <intervention id="4-174" speaker_id="1413" name="Glyn Ford" is_mep="True" mode="written">
      <p sl="en">Ik zal mij van stemming onthouden bij dit verslag. Hoewel ik niet wil dat bestaande kerncentrales worden gesloten, ben ik ook niet voor een grootschalige uitbreiding van het aantal kerncentrales, met alle problemen die dat met zich meebrengt voor de gezondheid en het milieu. Het mag dan zo zijn dat de emissies van CO2 en andere broeikasgassen bij kernenergie beperkt zijn, maar de gevaren van het vrijkomen van radioactieve straling zijn maar al te plastisch gedemonstreerd in Tsjernobyl en bij de nucleaire ramp in de Oeral die zo beeldend is beschreven door Roy Medvedev. Ik heb ook bezwaar tegen de ondemocratische aard van de Euratom-besluiten en het pompen van geld in de bodemloze put die het ITER-project is. Ik had liever gezien dat het project in Japan was gevestigd dan in Frankrijk, want dan hadden de Japanners hun geld verspild in plaats van de EU ons geld.</p>
    </intervention>
    <intervention id="4-175" speaker_id="1164" name="Bruno Gollnisch" is_mep="True" mode="written">
      <p sl="fr">Kernenergie is een bijzondere vorm van energie, die militaire en strategische implicaties heeft, die aan strenge eisen moet voldoen op het gebied van milieu en de veiligheid van de installaties en de bevolking, en die een reële politieke en zelfs ‘emotionele’ dimensie heeft. Kernenergie kan in haar eentje geen antwoord bieden op de uitdagingen op energiegebied of de vermeende uitdagingen op het gebied van klimaatverandering waarmee de Europese staten momenteel te kampen hebben, maar blijft in veel opzichten een energievorm waar we niet omheen kunnen.</p>
      <p sl="fr">Dankzij het Euratom-Verdrag bestaat er nu keuzevrijheid: de staten die dat willen, kunnen deze sector en deze technologie, waarin Europa marktleider is, ontwikkelen. De staten die dat niet willen, kunnen niet worden gedwongen een nucleaire sector te creëren. Bovendien voorziet het Verdrag in de mogelijkheid van een samenwerkingskader voor de diverse partijen met betrekking tot onderwerpen van algemeen belang.</p>
      <p sl="fr">Omdat wij vinden dat dit kader, zoals het momenteel functioneert, toereikend is, hebben wij tegen dit verslag gestemd. In het verslag wordt namelijk aanbevolen om van Euratom een specialistische bijlage van het EEG-Verdrag te maken, met institutionele procedures die de staten hun keuzevrijheid zouden ontnemen. Bovendien zou een en ander onder invloed staan van een door Brussel gevoerd energiebeleid, waarvan wij niet alleen de relevantie, maar ook de legitimiteit betwisten. Energiebeleid dient uitsluitend en alleen onder de bevoegdheid van de lidstaten te vallen.</p>
    </intervention>
    <intervention id="4-176" speaker_id="31123" name="Pedro Guerreiro" is_mep="True" mode="written">
      <p sl="pt">Kernenergie staat bekend als een van de energiebronnen die het minste koolstof produceren. Met name kernsplijting wordt beschouwd als een van de beste manieren om de ‘klimaatverandering’ te bestrijden, zozeer zelfs dat het effect van energiebesparing en energie-efficiëntie hierbij in het niet zinkt.</p>
      <p sl="pt">Wij zijn evenwel van oordeel dat energiebesparing, energie-efficiëntie en hernieuwbare energiebronnen elementen zijn die in om het even welk energiebeleid een centrale plaats dienen in te nemen. Daarom moet het overheidsonderzoek op dit gebied worden aangemoedigd en uitgebreid, zodat kan worden voorzien in doeltreffende alternatieve energiebronnen die beantwoorden aan de behoeften van de burgers en de eis van duurzame ontwikkeling van onze maatschappij.</p>
      <p sl="pt">De toenemende liberalisering van de energiesector die in de Europese Unie wordt bewerkstelligd om tegemoet te komen aan de belangen van de grote multinationals ondermijnt het recht van de burgers op veilige energie tegen betaalbare prijzen. Gezien het belang van deze sector voor de ontwikkeling van onze landen zijn wij van oordeel dat de energievoorziening niet uit het domein van de openbare dienstverlening mag worden gehaald. Daarom verzetten wij ons tegen elke vorm van privatisering.</p>
      <p sl="pt">Bovendien baart het ons zorgen dat in het verslag wordt gepleit voor het gebruik van kernenergie terwijl het alom bekend is dat aan de productie van dit soort energie ernstige gevaren verbonden zijn die betrekking hebben op het milieu en de mens, op de veiligheid van de kerncentrales en de reactoren en op de verwerking en het vervoer van radioactief afval.</p>
    </intervention>
    <intervention id="4-177" speaker_id="4461" name="Luís Queiró" is_mep="True" mode="written">
      <p sl="pt">Het verslag bevat enkele ideeën die ik van fundamenteel belang acht. Zo wordt bijvoorbeeld onderstreept dat “kernenergie op dit moment 32 procent van de elektriciteitsvoorziening in de Europese Unie voor [haar] rekening neemt en dat de Commissie deze vorm van energie (…) beschouwt als een van de belangrijkste koolstofdioxidevrije energiebronnen in Europa, en de op twee na goedkoopste in Europa”. En de conclusie luidt dat “de Europese Unie, overeenkomstig het Euratom-Verdrag, haar vooraanstaande positie op industrieel en technisch vlak dient te beschermen gezien de felle heropleving die de nucleaire activiteiten van andere actoren doormaken (Rusland, VS) en de komst van nieuwe actoren op het nucleaire toneel wereldwijd (China en India), die op middellange termijn de concurrenten van de Europese Unie zullen zijn”.</p>
      <p sl="pt">Ik begrijp en erken dat het hier gaat om een optie met uitvoerig gedocumenteerde problemen die bij de bevolking negatieve reacties veroorzaakt. Toch ben ik van oordeel dat kernenergie niet mag worden uitgesloten van onze beschouwingen over de toekomst van de energievoorziening, al was het maar vanwege de lage kosten, het geringe milieueffect en de beperkte risico’s van de huidige technologische oplossingen.</p>
      <p sl="pt">Mijns inziens is het antwoord op de bestaande uitdagingen inzake energie en aanverwante kwesties tweevoudig: diversiteit en technologische innovatie.</p>
    </intervention>
    <intervention id="4-179" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Omdat de Europese Unie ook een Unie van waarden is, die moet waken over de mensenrechten van elk individu in de Unie, hebben wij besloten om voor het onderhavige verslag te stemmen.</p>
      <p sl="sv">Wij vinden dat we op deze manier een redelijk evenwicht hebben bereikt tussen enerzijds het aangeven van het ethisch-politieke beleid dat wij nodig vinden voor een lidstaat, en anderzijds het eerbiedigen van de soevereiniteit van de lidstaten.</p>
      <p sl="sv">Zo vinden we dat Denemarken de medische verantwoordelijkheid op zich moet nemen voor degenen die in opdracht van de Deense staat de werkzaamheden uitvoerden die kunnen hebben geleid tot stralingsletsel in verband met het ongeluk op de vliegbasis Thule in 1968.</p>
    </intervention>
    <intervention id="4-181" speaker_id="23938" name="John Attard-Montalto" is_mep="True" mode="spoken">
      <p sl="mt">Dank u wel, mijnheer de Voorzitter. Ik wil graag een paar woorden wijden aan het regio- en het volkshuisvestingsbeleid. De Europese Unie heeft uit hoofde van het Verdrag geen specifieke bevoegdheden voor volkshuisvesting. Desalniettemin volgt uit de regelgeving van het Europees Fonds voor Regionale Ontwikkeling voor 2007-2013 dat volkshuisvesting onder bepaalde voorwaarden in aanmerking komt voor financiering. Het stempatroon was om vier redenen belangwekkend. De eerste betreft de sociale dimensie, inclusief de erkenning van het probleem dat in mijn land bestaat, namelijk een gebrek aan redelijk geprijsde woningen. Vervolgens is er het milieuaspect, met onder meer strategische woningbouw in de steden in plaats van het soort ontwikkeling dat we recentelijk in Malta hebben gezien, namelijk een vergroting van de uitbreidingsgebieden. Bij het milieu gaat het eveneens om zaken als energieveiligheid en redelijke prijzen voor water en elektriciteit. In Malta is hier allesbehalve sprake van; de prijzen zijn er torenhoog. De vierde dimensie heeft betrekking op integratie, met andere woorden een geïntegreerd proces gericht op verbetering van de levenskwaliteit, in tegenstelling tot wat nu gebeurt in het Maltese dorp Marsaskala, waar nu een recyclinginstallatie wordt gebouwd. Dank u.</p>
    </intervention>
    <intervention id="4-182" speaker_id="photo_generic" name="Jan Andersson, Göran Färm, Anna Hedh, Inger Segelström en Åsa Westlund" is_mep="True" mode="written">
      <p sl="sv">Wij hebben gestemd voor het verslag over huisvestingsbeleid en regionaal beleid. Het is positief dat in het verslag speciale aandacht wordt geschonken aan het huisvestingsbeleid, teneinde de sociale en territoriale cohesie te versterken. Het huisvestingsbeleid is voor de lidstaten een belangrijk instrument om segregatie tegen te gaan, en het recht op huisvesting is een grondrecht.</p>
      <p sl="sv">Wij beschouwen het huisvestingsbeleid als een belangrijk onderdeel van het welzijnsbeleid van de lidstaten. In Zweden is de woningbouwvereniging een sociaal geïnspireerde ondernemingsvorm, en de Zweedse huurwet is erop gericht de huurders te beschermen. De EU moet het huisvestingsbeleid van de lidstaten beschouwen als een geïntegreerd deel van het welzijnsbeleid en moet het daarom uitzonderen van concurrentieregels op het gebied van staatssteun.</p>
      <p sl="sv">Bovendien vinden wij dat de EU het begrip sociale woningbouw zo moet definiëren dat dat ook het Zweedse model met huisvesting in het belang van iedereen omvat.</p>
    </intervention>
    <intervention id="4-183" speaker_id="28148" name="Françoise Castex" is_mep="True" mode="written">
      <p sl="fr">Het gebrek aan fatsoenlijke huisvesting tegen een betaalbare prijs heeft een rechtstreekse invloed op het leven van de burgers, aangezien het hun mogelijkheden op sociale integratie en hun keuzen voor studie, opleiding en beroepsontwikkeling beperkt.</p>
      <p sl="fr">Naar mijn mening blijven huisvestingsproblemen niet beperkt tot de eigenlijke bebouwing en inrichting van het grondgebied. Ze worden eveneens sterk beïnvloed door slechte stadsplanning waardoor bepaalde wijken, die te kampen hebben met aantasting van het milieu (lucht- en waterverontreiniging, lawaai, afval, overlast, enz.) en gebrekkige overheidsdiensten, slechte bereikbaarheid en veiligheid, enz., steeds minder aantrekkelijk worden en in armoede vervallen.</p>
      <p sl="fr">Als het om problemen van slechte huisvesting gaat, zijn het meestal de lokale overheden die in het voorste gelid staan. Met deze bevoegdheid wordt op Europees niveau echter nog onvoldoende rekening gehouden. Daarom moet er een effectieve samenwerking tot stand worden gebracht tussen het lokale en het Europese niveau.</p>
      <p sl="fr">Als Frans lid van de Sociaal-democratische Fractie in het Europees Parlement vind ik het van wezenlijk belang dat sociale en gezondheidsdiensten, scholen, winkels en overheid voor alle burgers goed bereikbaar zijn. Dat is hun recht.</p>
    </intervention>
    <intervention id="4-184" speaker_id="4552" name="Den Dover" is_mep="True" mode="written">
      <p sl="en">De Britse conservatieven hebben zich bij de eindstemming over het verslag-Andria onthouden van stemming.</p>
      <p sl="en">We staan achter veel van de doelstellingen van dit verslag en vooral achter het uitwisselen van goede praktijken in de woningbouw en de daarbij gebruikte technologieën als manier om de energie-efficiëntie te verbeteren.</p>
      <p sl="en">We blijven er echter aan vasthouden dat het subsidiariteitsbeginsel van toepassing moet blijven op de huisvesting en het huisvestingsbeleid en dat dit daarom een exclusieve bevoegdheid van de natiestaten is en moet blijven.</p>
    </intervention>
    <intervention id="4-185" speaker_id="31123" name="Pedro Guerreiro" is_mep="True" mode="written">
      <p sl="pt">Het verheugt ons dat rekening is gehouden met onze voorstellen om het belang van sociale woningen te onderstrepen en prioritaire aandacht te besteden aan de oplossing van het daklozenprobleem in het huisvestingsbeleid van de lidstaten.</p>
      <p sl="pt">Investeringen in sociale woningbouw zijn onontbeerlijk om woningen ter beschikking te stellen van mensen die anders geen toegang hebben tot de vastgoedmarkt en het recht op huisvesting aan zich voorbij zien gaan.</p>
      <p sl="pt">Sociale woningbouw is een manier om vastgoedspeculatie tegen te gaan, de bouw van sociale voorzieningen te waarborgen en bij te dragen aan een duurzame stadsplanning. In deze context is een belangrijke rol weggelegd voor de structuurfondsen en het regionaal beleid.</p>
      <p sl="pt">Daarom stelt het ons teleur dat ons voorstel voor ondersteuning van de coöperatieve woningbouw is afgewezen. Het model dat in het verslag wordt gehanteerd, is helaas nog steeds gebaseerd op het ontwikkelen van publiek-private partnerschappen, ten koste van de coöperatieve sector.</p>
      <p sl="pt">Gelet hierop is het van wezenlijk belang dat de oplossing van het daklozenprobleem een prioritaire plaats krijgt in het huisvestingsbeleid. Dat is de enige manier om te voorzien in degelijke huisvesting voor alle burgers en deze groeiende vorm van sociale uitsluiting te bestrijden.</p>
      <p sl="pt">Wat betreft het voorstel om op Europees niveau een reeks kwaliteitsindicatoren vast te stellen die het begrip "goede huisvesting" omschrijven, is het belangrijk dat wij de lat hoog leggen.</p>
    </intervention>
    <intervention id="4-186" speaker_id="1708" name="Marie-Noëlle Lienemann" is_mep="True" mode="written">
      <p sl="fr">Ik vind het gunstig dat het Europees Parlement zich voor deze belangrijke kwestie van de huisvesting in de Europese Unie interesseert. Het is een eerste stap, waarbij echter bij lange na niet wordt ingegaan op de belangrijkste kwestie, namelijk het recht op huisvesting garanderen aan al diegenen die in de Europese Unie leven.</p>
      <p sl="fr">Dit recht moest worden erkend in het Handvest van de grondrechten, dat de lidstaten tegenwoordig in ieder geval de mogelijkheid biedt de minstbedeelden te helpen. Dit is een terughoudende visie op het recht op huisvesting – een recht dat universeel en voor iedereen van kracht zou moeten worden. Bovendien heeft het principe van de wijdverbreide concurrentie op de interne markt negatieve gevolgen voor het realiseren van sociale woningen, die niettemin in al onze landen van cruciaal belang zijn.</p>
      <p sl="fr">Ik maak mij in het bijzonder zorgen over het feit dat de belastingheffing op het Livret A – een systeem dat langdurige financiering garandeert voor goedkope huisvesting – in Frankrijk ter discussie wordt gesteld. Ik denk dan ook dat dit verslag oproept tot een nieuwe fase en dat wij een stap verder moeten gaan, om ervoor te zorgen dat het huisvestingsbeleid wordt afgestemd op specifieke omstandigheden.</p>
    </intervention>
    <intervention id="4-187" speaker_id="1403" name="David Martin" is_mep="True" mode="written">
      <p sl="en">Het verslag stelt het belangrijke onderwerp huisvesting aan de orde. Hoewel de bevoegdheden van de EU op dit gebied niet ruim zijn, moet de EU ingrijpen waar dat mogelijk is, zoals door middel van het EFRO, om ervoor te zorgen dat er voldoende fatsoenlijke woningen worden gebouwd.</p>
    </intervention>
    <intervention id="4-188" speaker_id="4274" name="Olle Schmidt" is_mep="True" mode="written">
      <p sl="sv">Vandaag hebben wij in het Europees Parlement gestemd over een verslag dat de behoefte aan huisvesting voor allen met een redelijke kwaliteit en een redelijke huur beschrijft. Voor mij als liberaal is het natuurlijk heel belangrijk dat mensen een dak boven hun hoofd hebben, maar dit is een kwestie die op lokaal of regionaal niveau moet worden behandeld en niet op EU-niveau. Daarom heb ik mij vandaag van stemming onthouden.</p>
    </intervention>
    <intervention id="4-189" speaker_id="4751" name="Bart Staes" is_mep="True" mode="written">
      <p sl="nl">Als we de levenskwaliteit in Europa echt duurzaam willen maken dan is (sociale) huisvesting hierbinnen een belangrijke hefboom. Het verslag-Andria over huisvestingsbeleid en regionaal beleid, plaatst het thema terecht tegen een achtergrond van het Europees Sociaal Model, van het energiebeleid, tewerkstelling, stadsontwikkeling en de interne markt. Met al deze gebieden zijn raakvlakken en wringt er wat. Slechte huisvesting en armoede gaan immers hand in hand, en de armoede neemt nog steeds toe. De woningmarkt ondergaat de laatste jaren grote veranderingen, door het spel van vraag en aanbod, maar ook door sociale en demografische wijzigingen in onze samenleving. Het gebrek aan sociale woningen is groot.</p>
      <p sl="nl">Wonen is nochtans een grondrecht. Het is tevens een fundamenteel aspect binnen regionale, zowel stedelijke als landelijke, ontwikkeling.</p>
      <p sl="nl">Het verslag verwijst expliciet naar de sociale component van huisvesting, de energie-armoede die er vaak mee gepaard gaat, de tewerkstelling die degelijke, milieuvriendelijke woningen kan genereren. Het gaat ook dieper in op de nood aan een integrale aanpak en aan de ondersteuning van lokale overheden. Huisvesting is en blijft een nationale materie, maar de randvoorwaarden kunnen wel Europees gegarandeerd worden. Dit is wat in het verslag wordt gevraagd en waarom het mijn volle steun krijgt.</p>
    </intervention>
    <intervention id="4-190" speaker_id="4545" name="Catherine Stihler" is_mep="True" mode="written">
      <p sl="en">Het verslag-Andria is van belang om het onderwerp huisvesting op de Europese agenda te krijgen. Waar steeds meer mensen uitgesloten worden van de huizenmarkt, moeten we alles doen wat in onze macht ligt om oplossingen te vinden voor het tekort aan woningen. Daarom kan het van elkaar leren, het uitwisselen van goede praktijken tussen de 27 lidstaten en het vinden van gemeenschappelijke oplossingen bijdragen aan het aanpakken van dit groeiende probleem.</p>
    </intervention>
    <intervention id="4-192" speaker_id="23938" name="John Attard-Montalto" is_mep="True" mode="written">
      <p sl="en">Regionaal beleid is een onderwerp dat direct van invloed is op de Maltese archipel. Ik ben van mening dat een heel land en niet alleen een deel ervan in aanmerking moet kunnen komen voor de status van regio wanneer bijzondere omstandigheden daarom vragen. Dit moet bovendien voorkomen dat binnen dat land bepaalde afgelegen of geïsoleerde gebieden worden voorgetrokken.</p>
    </intervention>
    <intervention id="4-193" speaker_id="31123" name="Pedro Guerreiro" is_mep="True" mode="written">
      <p sl="pt">Het is geen gemakkelijke opgave om een vaag concept als innovatie te definiëren en de bijdrage ervan aan de economische ontwikkeling te beschrijven.</p>
      <p sl="pt">In dit verslag wordt innovatie, zoals in tal van documenten van de Commissie en de Raad, voorgesteld als een wondermiddel en een nieuw groeimodel, waarbij innovatie verward wordt met technologische ontwikkeling.</p>
      <p sl="pt">Ofschoon het verslag enkele voorstellen bevat waarmee ik akkoord kan gaan, distantieert de rapporteur zich niet van de neoliberale strategie van Lissabon en de bijbehorende commercialisering van kennis, onderzoek en onderwijs. Hij oefent geen greintje kritiek uit. Integendeel, hij pleit voor invoering van (Gemeenschaps)octrooien, concentratie van het onderzoek in zogeheten ‘centres of excellence’, privaat-publieke partnerschappen en ongezonde allianties tussen bedrijven enerzijds en onderzoekscentra en openbare universiteiten anderzijds. Er wordt weliswaar verwezen naar het ‘zevende kaderprogramma’, maar er wordt geen kritiek geuit op de prioriteiten van het programma en de bezuinigingen die het heeft ondergaan in het huidige financiële kader. Voorgesteld wordt om het regionale en lokale openbare vervoer te privatiseren. Bovendien wordt opnieuw de nadruk gelegd op de doelstelling om de structuurfondsen steeds meer te gebruiken voor de financiering van de ‘strategie van Lissabon’.</p>
      <p sl="pt">Daarom hebben wij niet voor het verslag kunnen stemmen.</p>
      <p sl="pt">Ten slotte wil ik op basis van de voorstellen die wij al eerder hebben geformuleerd uw aandacht vestigen op de noodzaak om ook in de ultraperifere regio’s toegang tot breedbandinternet te waarborgen. Dit punt wordt in het verslag genoemd, al zij het in een afgezwakte vorm.</p>
    </intervention>
    <intervention id="4-194" speaker_id="1403" name="David Martin" is_mep="True" mode="written">
      <p sl="en">In dit verslag worden twee belangrijke actiegebieden van de EU met elkaar gecombineerd: regionaal beleid en innoverend vermogen. Ik steun de aanpak van de rapporteur.</p>
    </intervention>
    <intervention id="4-195" speaker_id="4545" name="Catherine Stihler" is_mep="True" mode="written">
      <p sl="en">Innovatie en het toekomstige regionaal beleid zijn van cruciaal belang als we van de EU de meest dynamische kenniseconomie willen maken tegen 2010. Het punt van de rapporteur, waarbij hij Nobelprijswinnaar professor Hunt citeert, dat van de twintig beste universiteiten van de wereld er maar drie in de EU zijn gevestigd en dat die zich alle drie in het Verenigd Koninkrijk bevinden, laat zien dat er een meer strategische benadering van de financiering van onderzoek aan de Europese universiteiten nodig is. Als we innovatie willen, moeten we investeren in de instellingen voor hoger onderwijs van Europa.</p>
    </intervention>
    <intervention id="4-196" speaker_id="28382" name="Andrzej Jan Szejna" is_mep="True" mode="written">
      <p sl="pl">Ik stem voor het verslag over de toekomst van het regionaal beleid in een innovatieve Europese Unie.</p>
      <p sl="pl">Het regionaal beleid van de Unie zou zich, met het oog op het innovatievermogen van de Europese Unie, tegelijkertijd op de cohesie van de Gemeenschap en op de behoefte aan innovatiebevorderende maatregelen moeten richten. Zonder concrete oplossingen, zullen zowel innovatie in het algemeen als de ambitieuze uitdagingen van de Lissabon-strategie in het bijzonder een dode letter blijven. De resultaten die de afzonderlijke lidstaten bij de tenuitvoerlegging van de Lissabon-strategie hebben bereikt, zijn daar een uitstekend voorbeeld van. We doen er goed aan te onthouden dat de Verenigde Staten vandaag niet meer de enige economische concurrent van de Europese Unie zijn en dat landen als China, India en nog enkele andere klaar staan om de strijd aan te gaan.</p>
      <p sl="pl">De gevolgen van de invoering van het innovatiebeginsel zullen pas over vele jaren merkbaar worden. Velen van ons zullen tegen die tijd niet meer in dit Parlement zitten. Andere beleidsmakers zullen de voordelen plukken van de eventuele successen van dit beleid. Daarom moet elke beslissing hieromtrent blijk geven van vooruitziendheid. Dat is immers wat de Europese burgers van ons verwachten.</p>
    </intervention>
    <intervention id="4-198" speaker_id="28148" name="Françoise Castex" is_mep="True" mode="written">
      <p sl="fr">Op een moment dat er in het Europees Parlement over het arbeidsrecht wordt gedebatteerd, en dertien jaar na de aanneming van de richtlijn inzake Europese ondernemingsraden, is de aanneming van deze resolutie een absoluut noodzakelijke voorwaarde.</p>
      <p sl="fr">Als Frans lid van de Sociaal-democratische Fractie in het Europees Parlement vind ik dat er dringend een eind moet worden gemaakt aan de incoherenties en tegenstrijdigheden tussen de diverse Europese teksten op het gebied van informatie en raadpleging van de werknemers, om misbruik door oneerlijke ondernemingen te voorkomen.</p>
      <p sl="fr">Als wij willen dat de werknemers niet langer gegijzeld worden door hand over hand toenemende reorganisaties, dan moeten wij ervoor zorgen dat zij werkelijk gehoord worden in het besluitvormingsproces binnen de bestuursraden van de ondernemingen. Ondernemingen moeten worden gedwongen zich verantwoordelijk te gedragen en de bestaande richtlijnen toe te passen. Doen ze dat niet, dan moeten ze gestraft worden.</p>
    </intervention>
    <intervention id="4-199" speaker_id="31123" name="Pedro Guerreiro" is_mep="True" mode="written">
      <p sl="pt">Er bestaan thans richtlijnen betreffende het recht op informatie en raadpleging van werknemers en de Europese ondernemingsraden waarin wordt vastgesteld dat aan de werknemers bepaalde informatie moet worden verstrekt, met name inzake de ontwikkeling van de economische en sociale aspecten van de onderneming en de beslissingen die leiden tot substantiële wijzigingen van de arbeidsorganisatie of de arbeidscontracten. De harde realiteit is evenwel dat deze richtlijnen meestal eenvoudigweg niet worden nageleefd en als ze al worden nageleefd, zijn ze vaak ontoereikend om de rechten van werknemers – met name op arbeid – te beschermen bij de voortdurende verplaatsingen, herstructureringen, fusies en sluitingen van bedrijven, met alle economische en sociale gevolgen van dien.</p>
      <p sl="pt">Zoals wij reeds geruime tijd onderstrepen, moeten wij waarborgen dat de werknemers uitvoerig worden ingelicht en dat de werknemersorganisaties actief betrokken worden bij belangrijke beslissingen. Dat zou de eerbiediging van het recht op informatie ten goede komen en garanties bieden voor een actieve deelname aan het besluitvormingsproces, met inbegrip van het recht op veto, de mogelijkheid om beslissingen tot sluiting van bedrijven te annuleren en het recht op opschorting van ontslag.</p>
      <p sl="pt">Er zijn nog andere maatregelen nodig. Wij moeten erop toezien dat uitsluitend communautaire steun wordt verleend aan bedrijven die investeren en de contractuele verplichtingen inzake stabiele en duurzame werkgelegenheid en duurzame economische ontwikkeling naleven. Het is tevens van fundamenteel belang dat wij ons verzetten tegen elke vorm van ‘flexicurity’ en liberalisering.</p>
    </intervention>
    <intervention id="4-200" speaker_id="4545" name="Catherine Stihler" is_mep="True" mode="written">
      <p sl="en">Er is dringend actie nodig op het gebied van informatie en raadpleging van de werknemers. De huidige wetgeving moet worden herzien en gemoderniseerd en er moet worden gewaarborgd dat de lidstaten de huidige regels voor informatie en raadpleging naar behoren uitvoeren. Het aanvullende punt waarin de Commissie wordt herinnerd aan de noodzaak van een samenhangend industriebeleid en de rol van de sociale partners moet ook worden opgemerkt.</p>
    </intervention>
    <intervention id="4-201" speaker_id="1832" name="Marianne Thyssen" is_mep="True" mode="written">
      <p sl="nl">Vandaag werd in dit huis met grote meerderheid een resolutie goedgekeurd die pleit voor nieuwe wetgeving op het gebied van informatie en raadpleging van werknemers. Helaas collega's werd in mijn land de huidige richtlijn nog niet eens omgezet. De Belgische regering blijft sinds lang in gebreke en is daarvoor onlangs trouwens veroordeeld door het Europees Hof van Justitie. Toen de Commissie in 1999 met dit voorstel voor de dag kwam, bleek al snel dat de zaak politiek gevoelig ligt. Toch is het in essentie eenvoudig. Alle werknemers moeten door middel van een passende vertegenwoordiging en een geëigende instelling worden voorgelicht en geraadpleegd over het ondernemingsgebeuren. Dit is zowel in het belang van de werknemers als van de onderneming zelf. De instrumenten die worden gebruikt om die economische democratie en inspraak gestalte te geven, kunnen uiteraard wel verschillen naargelang de grootte van de onderneming. Het spreekt voor zich dat we een KMO niet over dezelfde kam mogen scheren als een multinational. Hoe de dialoog tussen werkgevers en werknemers precies moet verlopen, is bovendien een zaak van de sociale partners. Ook in de resolutie die we vandaag gestemd hebben, krijgen de sociale partners een belangrijke verantwoordelijkheid toebedeeld. Ik hecht daar veel belang aan.</p>
    </intervention>
  </section>
  <section id="creitem23" title="9. Rectificaties stemgedrag/voorgenomen stemgedrag: zie notulen"/>
  <section id="creitem24" title="10. Verzoek om verdediging van de immuniteit: zie notulen"/>
  <section id="creitem25" title="11. Verzending van de tijdens deze vergadering aangenomen teksten: zie notulen"/>
  <section id="creitem26" title="12. Rooster van de volgende vergaderingen: zie notulen"/>
  <section id="creitem27" title="13. Onderbreking van de zitting">
    <intervention id="4-207" speaker_id="4308" name="De Voorzitter" is_mep="True" mode="spoken">
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 12.35 uur gesloten)"/>
    </intervention>
  </section>
</text>
